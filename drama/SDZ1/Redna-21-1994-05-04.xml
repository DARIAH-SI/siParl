<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-21-1994-05-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">10A10433B79BDB53C1257832004838D3</idno>
               <idno type="URI">10A10433B79BDB53C1257832004838D3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-21-1994-05-04.DZ" n="21">
               <name>Redna</name>
               <date when="1994-05-04"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-21-1994-05-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">21. seja</stage>
            <stage type="date">(4., 5. in 6. maj 1994)</stage>
            <stage type="chairman">Sejo so vodili: mag. Herman Rigelnik, predsednik Državnega
                     zbora, dr. Lev Kreft in Vladimir Topler, podpredsednika
                     Državnega zbora.</stage>
            <stage type="time">Seja se je pričela ob 10.12 uri.</stage>
            <sp xml:id="SDZ1-Redna-21-1994-05-04.sp1">
               <speaker>PREDSEDNIK MAG. HERMAN RIGELNIK:</speaker>
               <p>Kolegi poslanci, gospe in gospodje! Pričenjam 21. sejo Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Dimitrij Rupel, mag. Jože Protner za dopoldanski del seje, Jurij Malovrh, Vitodrag Pukl, Miroslav Mozetič in Jadranka Šturm-Kocjan za dopoldanski del.</p>
               <p>Ugotovimo sklepčnost! <stage>(61 prisotnih.)</stage></p>
               <p>Ugotavljam, da je zbor sklepčen in da lahko odloča.</p>
               <p>Na to sejo sem vabil predsednika Vlade Republike Slovenije dr. Janeza Drnovška, ministra za finance mag. Mitja Gasparija in druge predstavnike Vlade, guvernerja Banke Slovenije dr. Franceta Arharja, generalnega direktorja Zavoda za pokojninsko in invalidsko zavarovanje Slovenije gospoda Janeza Prijatelja in v.d. generalnega direktorja Zavoda za zdravstveno zavarovanje Slovenije gospoda Franceta Koširja ter jih lepo pozdravljam.</p>
               <p>Predlog dnevnega reda 21. seje Državnega zbora je bil pripravljen na podlagi posvetovanja na kolegiju predsednika Državnega zbora in ste ga prejeli s sklicem seje, z dne 26.4.1994.</p>
               <p>Tako predlagam za današnjo sejo predlagani dnevni red. Želi v zvezi s predlogom dnevnega reda kdo besedo? Ker ne želi nihče razpravljati, zaključujem razpravo in dajem na glasovanje predlagani dnevni red v celoti.</p>
               <p>Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog dnevnega reda 21. seje Državnega zbora sprejet.</p>
               <p>
                  <title>PREDLOG ZAKONA O IZVRŠEVANJU PRORAČUNA IN O PRORAčUNU REPUBLIKE SLOVENIJE ZA LETO 1994</title> je pripravila Vlada Republike Slovenije in je objavljen v 7. številki Poročevalca. Prosim predsednika Vlade Republike Slovenije dr. Janeza Drnovška, ministra za finance mag. Mitja Gasparija, guvernerja banke dr. Franceta Arharja, generalnega direktorja Zavoda za pokojninsko in invalidsko zavarovanje Slovenije gospoda Janeza Prijatelja in v.d. generalnega direktorja Zavoda za zdravstveno zavarovanje Slovenije gospoda Franceta Koširja da podajo uvodne obrazložitve. Besedo ima dr. Janez Drnovšek. Prosim? Gospod Ivo Hvalica proceduralno.</p>
            </sp>
            <sp xml:id="SDZ1-Redna-21-1994-05-04.sp2">
               <speaker>IVO HVALICA:</speaker>
               <p>Hvala lepa za besedo. Spoštovane poslanke in poslanci. Med materialom, ki sem ga pravkar dobil na mizo, je tudi anonimno pismo, dolgo 8 strani, brez glave, brez podpisa in brez datuma. Prosim za pojasnilo, čigavo je to pismo? Hvala lepa.</p>
            </sp>
            <sp xml:id="SDZ1-Redna-21-1994-05-04.sp3">
               <speaker>PREDSEDNIK MAG. HERMAN RIGELNIK:</speaker>
               <p>Gospod Hvalica, to pismo, ki je brez glave in brez podpisa, bo prebrano in ga bo prebral avtor. Ugotovili pa boste, da je avtor tega pisma dr. Janez Drnovšek. Tako dajem besedo predsedniku Vlade dr. Janezu Drnovšku.</p>
            </sp>
            <sp xml:id="SDZ1-Redna-21-1994-05-04.sp4">
               <speaker>DR. JANEZ DRNOVŠEK:</speaker>
               <p>Spoštovane poslanke in poslanci, gospod predsednik! Pred nami je sklepna faza dolgotrajnega postopka za pripravo in sprejem proračuna za leto 1994. Ena izmed prvih ugotovitev na podlagi izkušenj v zadnjih mesecih je, da bomo morali skupno presoditi, ali ne bi bilo potrebno postopke za sprejem letnega proračuna nekoliko poenostaviti in skrajšati.  Predvsem velja to za način sprejemanja proračunskega memoranduma, saj sedanji način pomeni praktično dvakratno sprejemanje proračuna v Državnem zboru. V obilici nalog, tako Vlade, kot Državnega zbora, je to seveda dvakratno trošenje energije in časa za v bistvu iste vsebinske odločitve.</p>
               <p>Ko smo vam lani jeseni predstavili proračunski memorandum s temeljnimi gospodarskimi ocenami in usmeritvami gospodarske politike, smo že lahko ugotovili nekatere pozitivne trende v gospodarstvu. Danes, po nekaj mesecih, lahko to potrdimo. Oživljanje gospodarstva, ki se je začelo sredi leta 1993, se je nadaljevalo do konca leta in se nadaljuje tudi v prvem četrtletju leta 1994. Oživljanje je bilo hitrejše, kot smo pričakovali, tako da smo jesensko oceno na podlagi takratnih gibanj sicer že nekoliko popravili na pričakovano ničelno stopnjo rasti v letu 1993. Izkazalo se je, da je bila tudi ta ocena preskromna. Kljub negativnim gibanjem v prvi polovici leta so pozitivna gibanja v drugi polovici leta popravila skupni gospodarski rezultat, tako da po ocenah leto 1993 končujemo z 1% stopnjo rasti družbenega proizvoda.</p>
               <p>Po šestih letih gospodarskega nadzorovanja in šestih letih negativnih stopenj rasti smo prvič dosegli pozitivno gospodarsko rast. Skupaj z nekaterimi drugimi kazalniki je to podlaga za oceno, da je dosežen gospodarski preobrat, da smo prešli najnižjo raven gospodarske krize, da se je začelo gospodarsko oživljanje. Po sklepni fazi jugo krize, razpadu jugo trgov, ob neugodnih mednarodnih okoliščinah je Slovenija morala izvesti zelo zahtevno gospodarsko prilagajanje, pri čemer se je lahko upirala samo na svoje sile. Gospodarsko prilagajanje je bilo težko, mnoga podjetja niso mogla nadomestiti izgubljenih trgov in so propadla ali opustila vsaj del proizvodnje, država pa o teh okoliščinah, tudi glede na svojo novo gospodarsko naravnanost ni mogla financirati proizvodnje s tekočo izgubo. Gospodarstvo se je nekako moralo očistiti vseh nedonosnih proizvodenj, zmanjšati stroške, na žalost tudi zmanjšati število zaposlenih, da bi v teh zaostrenih okoliščinah lahko preživelo. Tisti, ki jim je uspelo preživeti, imajo velike možnosti in pričakujemo, da se bodo lahko uspešno razvijali. Če so preživeli to hudo krizno obdobje, potem je razlogov za optimizem v prihodnosti precej. V proračunskem memorandumu smo sicer predstavili oceno o najnižji 1% rasti družbenega proizvoda v letu 1994. Danes te ocene uradno še ne popravljamo, čeprav gibanja v prvem četrtletju leta 1994 dajejo precej razlogov za to. Industrijska proizvodnja v prvem četrtletju je kar za 3,4% višja, kot v prvem četrtletju leta 1993, oživljanje pa se kaže tudi v gradbeništvu, prometu, turizmu in kmetijstvu. Kmetijstvo je sicer preživelo dve leti zaporedne suše, vendar menimo, da so sprejeti ukrepi za odpravo posledic suše, skupaj z ukrepi tekoče gospodarske politike v kmetijstvu izboljšali položaj kmetov. Pričakujemo, da se bodo nekateri pozitivni znaki oživljanja nadaljevali tudi v tej dejavnosti in da se bo obseg tržne kmetijske proizvodnje še naprej povečeval. Tako kot se je morala v veliki meri prestrukturirati industrijska dejavnost, da se lahko prilagaja novim tržnim okoliščinam doma in v svetu, se je začelo prilagajati tudi kmetijstvo.</p>
               <p>Z gospodarsko politiko bomo skušali še naprej spodbujati prestrukturiranje, ki je prilagojeno tudi svetovnim, zlasti evropskim trendom in tržnim potrebam.</p>
               <p>S pogajanji za vstop v svetovno trgovinsko organizacijo in s prihodnjimi pogajanji o pridruženem članstvu v Evropski uniji bomo skušali zagotoviti našemu kmetijstvu ustrezne možnosti za preživetje in razvoj.</p>
               <p>Leta 1993 smo dosegli do sedaj najvišjo stopnjo brezposelnosti, in sicer 137.000 brezposelnih. Vendar so tudi na tem področju spodbudna gibanja v prvih mesecih leta 1994, saj se je prvič število brezposelnih do marca zmanjšalo za 6.500. Nasploh ugotavljamo, da smo sicer dosegli približno evropsko povprečje brezposelnih, če uporabljamo enako metodologijo, vendar hkrati opažamo, da vedno več podjetij ob gospodarskem oživljanju včasih zaman išče delavce, kadar jih potrebuje. Tako se postavlja vprašanje, ali ne bo treba uvesti nekaterih dodatnih nadzornih instrumentov za ločitev resnično brezposelnih, ki ne morejo dobiti zaposlitve, od tistih, ki uživajo status brezposelnih z ustreznimi nadomestili, vendar se iz različnih razlogov ne želijo dejansko na novo zaposliti.</p>
               <p>Vlada poleg obstoječih načinov za ustvarjanje novih delovnih mest ves čas pospešeno išče tudi nove možnosti. Državnemu zboru je že predložila v postopek zakon, ki bi oprostil podjetja, ki zaposlujejo na novo, prispevkov za prvo leto novih zaposlitev.</p>
               <p>Vlada je zadovoljna z doseženim znižanjem inflacije v letu 1993. Dosežena letna stopnja rasti maloprodajnih cen 22,9% oziroma proizvajalnih cen 18,6% je najnižja stopnja inflacije po letu 1979. Dosegli smo jo kljub nekaterim cenovnim prilagajanjem, ki jih je bilo potrebno izvesti, zlasti v energetiki in nekaterih drugih področjih v javnem sektorju, ki jih cenovno še vedno nadzoruje Vlada. Menimo, da je bil dosežen velik korak naprej v inflaciji 247% v letu 1991, 88% v letu 1992. Sodimo, da se bo postopno zniževanje inflacije zanesljivo nadaljevalo tudi v prihodnje. To potrjujejo gibanja v prvem četrtletju leta 1994, ko se je inflacija v treh mesecih povečala skupaj za 4%, posamezna mesečna odstopanja od teh trendov pa niso zaskrbljujoča. So lahko sezonska, ali pa rezultat načrtovanih cenovnih uskladitev, ki bodo na nekaterih področjih potrebna, dokler ne dosežemo evropske ravni cen. Zaradi tega je bila aprilska stopnja inflacije nekoliko višja od tiste v prvih treh mesecih.</p>
               <p>Vlada nikakor ne bo odstopila od cilja nadaljnjega zmanjševanja inflacije. Prepričan sem, da nam bo skupaj z Banko Slovenije z usklajeno cenovno, dohodkovno, fiskalno in posojilno mednarodno politiko uspelo zagotoviti vedno večjo stabilnost slovenske valute tudi v prihodnje.</p>
               <p>Zadovoljiva so tudi izvozno-uvozna in plačilno bilančna gibanja. Ob sicer nekoliko manjšem plačilno bilančnem presežku v letu 1993, se ugodna izvozno-uvozna gibanja nadaljujejo tudi v začetku leta 1994, tako da je bil dosežen pomemben presežek ne samo v plačilni, ampak tudi v trgovinski bilanci.</p>
               <p>Skupna raven deviznih rezerv pa se je približala 1.800.000.000 dolarjev, kar je za Slovenijo zelo lep dosežek in nas tudi po mnenju mednarodnih ustanov uvršča med tiste države, ki dosegajo zadovoljive plačilno-bilančne rezultate in zadovoljivo raven deviznih rezerv.</p>
               <p>Vlada ne namerava uvajati posebnih izvoznih spodbud, pač pa nadaljevati s takšno celovito gospodarsko politiko, ki spodbuja podjetja k izvozu, ki bo pripeljala do skupnega znižanja različnih stroškov in s tem do izboljšanja konkurenčnosti. Nadaljevali bomo tudi začeto politiko odpiranja in utrjevanja zunanjih trgov. V ta namen smo že podpisali prostotrgovinske sporazume s Češko, Slovaško in Madžarsko. To nameravamo storiti tudi s Poljsko, z Baltiškimi državami, hkrati pa še naprej poglabljati naše stike z Evropsko unijo in pa zagotavljati postopno vključevanje našega gospodarstva v skupni evropski trg.</p>
               <p>Eden izmed elementov konkurenčnosti našega gospodarstva, tudi v mednarodnih nastopih, so stroški financiranja oziroma obresti. Čeprav je posojilno-denarna politika v pristojnosti in odgovornosti Banke Slovenije, je tudi Vlada z nekaterimi ukrepi in v sodelovanju z Banko Slovenije poskušala prispevati k zmanjšanju neobičajno visokih obrestnih mer v slovenskem gospodarstvu. Različni ukrepi so pripomogli k znižanju medbančnih obrestnih mer za eno tretjino v zadnjih šestih mesecih, vendar z doseženim še nismo zadovoljni. Vlada si bo še naprej prizadevala za nadaljnje zniževanje obrestnih mer.</p>
               <p>Področje, ki smo mu posvečali posebno pozornost in ki nekatere ekonomiste najbolj skrbi, je gibanje plač. Potem, ko se je v preteklem obdobju brezposelnost povečevala in ko smo, tako kot v drugih državah, težko gospodarsko prilagajanje izvajali na račun naložb in varčevanja, se je pri nas ob tem povečala osebna poraba. V letu 1993 se je realno povečala za 10%. Obstaja resna nevarnost, da bi takšna gibanja lahko ogrozila konkurenčnost naših podjetij na tujih trgih in pozitivne trende gospodarske rasti.</p>
               <p>Vlada se je s tem vprašanjem poskušala spopasti na različne načine: od zakonskega urejanja plač, ko je v začetku lanskega leta predložila Državnemu zboru zakon in do prepuščanja tega področja dogovorom med sindikati in Gospodarsko zbornico v drugi polovici lanskega leta, in ko so ugibanja pokazala, da takšni dogovori ne držijo. Ob dilemi, ali ponovno administrativno poseči v gibanje osebnih dohodkov, kar je vedno nepriljubljen ukrep, ki ima poleg pozitivnih tudi negativne učinke, smo poskušali to področje urediti s širšim sporazumom med vsemi socialnimi partnerji, tako delavci, kot delodajalci in Vlado. Po daljših pogajanjih sta bila podpisana: dogovor o politiki plač v letu 1994 in tarifni del kolektivnih pogodb, pri čemer so vsi partnerji pristali na določeno zaostajanje gibanja nominalnih plač z rastjo inflacije v letu 1994.</p>
               <p>S tem dogovorom je Vlada pridobila tudi pristanek drugih pogajalskih partnerjev, sindikatov in predstavnikov delodajalcev, da tudi z zakonom zagotovi uresničevanje takšnega dogovora, glede na slabe lanske izkušnje z uresničevanjem kolektivnih pogodb.</p>
               <p>Menimo, da je bil dosežen pomemben napredek pri urejanju tega morda najzahtevnejšega področja makroekonomske politike, da so zagotovljene realne možnosti za umiritev neugodnih gibanj do konca leta 1994 in vzpostavitev takšnih makroekonomskih razmer, ki bodo omogočale nadaljnjo rast proizvodnje in zmanjševanje brezposelnosti.</p>
               <p>Vlada, sindikati in predstavniki delodajalcev so se dogovorili tudi o ustanovitvi posebnega tristranskega organa ekonomsko socialnega sveta, ki bo skušal urejati vse medsebojne odnose med temi glavnimi socialnimi partnerji.</p>
               <p>Kljub sorazmerno visoki rasti plač v letu 1993 in v začetku leta 1994, pa je spodbudno, da se je v letu 1993 prvič po dolgem času za 5% realno povečala tudi rast vlaganj, narašča pa tudi varčevanje prebivalstva.</p>
               <p>Sporazumna ureditev gibanja plač za leto 1994 je tudi pomemben razlog za to, da je Vlada opustila predlog, da se z intervencijskim zakonom uredi gibanje pokojnin v letu 1994. Pričakujemo, da bo vzdržnejše gibanje plač hkrati zagotovilo ustrezno gibanje pokojnin in s tem tudi skupne javne porabe. Seveda je treba pokojninsko in invalidsko zavarovanje dalje dograjevati, da bi cel sistem postal racionalnejši, korektnejši in primerljiv s tistim v zahodnih državah.</p>
               <p>Spoštovane poslanke in poslanci, proračun, ki ga obravnavate danes v skupni višini 406,6 milijarde, izhaja iz proračunskega memoranduma in je malenkostno višji od takratnega zneska, čeprav je bilo izjemno težko uskladiti različne interese, potrebe v tak skupni obseg, proračun, ki je po našem mnenju ravno še na meji sprejemljivosti v sedanjih gospodarskih razmerah.</p>
               <p>Proračun vključuje pomembne nove naložbe, na primer  sistem avtocest in je zato bilo zelo težko uskladiti vsa druga področja. Vlada je ob tem vztrajala pri izhodišču, da proračunski primanjkljaj ne sme presegati l% družbenega proizvoda, da je treba nadaljevati z uveljavljeno politiko uravnoteženih proračunov. Čeprav obstajajo številna mnenja, tudi ekonomistov, da bi z večjim proračunskim primanjkljajem lahko lažje premostili sedanje težave in hitreje prebrodili krizo, smo prepričani, da ne smemo prevzeti prakse številnih tudi zahodnih držav, da se z novim zadolževanjem države razrešujejo tekoči problemi. Finančna trdnost naj bi bila ena izmed temeljnih primerjalnih prednosti Slovenije. Vlada je odločena vztrajati pri takšni usmeritvi. V številnih razpravah v zadnjem času v Sloveniji dozoreva zavest o tem, kaj je javni dolg, kaj je tekoče zadolževanje. Primerjave javnega dolga glede na družbeni proizvod z drugimi državami so za Slovenijo razmeroma ugodne, saj ima večina zahodnih držav sorazmerno višji javni dolg, vendar so že izdatki za servisiranje tega javnega dolga pomembna postavka v proračunu in Vlada, tako kot večina poslancev, meni, da teh postavk v prihodnje ne bi smeli bistveno povečati.</p>
               <p>Spoštovane poslanke in poslanci, sprejem proračuna je seveda temeljni element delovanja države. S sprejemom proračuna boste zagotovili normalno delovanje države v prihodnjem obdobju in s tem njeno potrebno stabilnost, kar je nujni okvir tudi  za gospodarska gibanja, gospodarsko oživljanje, naložbene in vse druge poslovne odločitve. Prepričan sem, da boste pri svojem delu uspešni. Hvala.</p>
            </sp>
            <sp xml:id="SDZ1-Redna-21-1994-05-04.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala predsedniku Vlade. Besedo ima minister za finance, Mitja Gaspari.</p>
            </sp>
            <sp xml:id="SDZ1-Redna-21-1994-05-04.sp6">
               <speaker>MAG. MITJA GASPARI:</speaker>
               <p>Gospod predsednik, spoštovani zbor! Na podlagi uvodne razprave predsednika Vlade bi samo dodal nekaj osnovnih značilnosti za proračun za leto 1994, glavne cilje, v katerih naj bi se izvajal ta proračun in proračuni v naslednjih letih, katerih integralni del je že letošnji proračun in pa temeljne usmeritve ukrepov na področju politike javnih financ, ki bodo opredeljevale izvajanje teh proračunov v naslednjem srednjeročnem obdobju. Na koncu pa nekaj konkretnih besed o samem proračunu in njegovi strukturi.</p>
               <p>Glavni cilji politike javnih financ v obdobju leta 1994-96, katerih del je tudi proračun za letošnje leto, je predvsem naslednji: politika uravnoteženega financiranja vseh blagajn javne porabe, kar pomeni državnega proračuna, proračuna občin oziroma bodoče lokalne samouprave in pa dve pomembni blagajni javne porabe, to sta pokojninski sistem in pa zdravstveno zavarovanje. Praviloma naj bi bila odločitev, da bo skupni proračunski primanjkljaj javne porabe največ do 0,5% bruto domačega proizvoda, kar z letošnjim letom, če vzamemo skupaj vse blagajne javne porabe, že uresničujemo, če bo seveda proračun sprejet, kot je predlagan.</p>
               <p>Drugič, zadrževanje realnega obsega javne porabe, kar bi pomenilo, da se morajo predvsem posamezne oblike javne porabe zadrževati v tistem obsegu, ki ne presega rasti inflacije oziroma splošne ravni cen oziroma zaostaja za oživljanjem gospodarske aktivnosti, kar pomeni pozitivnih stopenj gospodarske rasti. Letošnji proračun je v tej smeri že naravnan, namreč kot veste, je osnovna predpostavka za pripravo letnega proračuna stopnja inflacije 13%, kar je manj, kot bo verjetno uresničena stopnja inflacije, če tudi ta ne bo bistveno večja od predvidevanj na tem področju. Se pravi, predpostavka za proračun je porast cen v višini 13%.</p>
               <p>Postopno nadaljevanje zniževanja neposrednih fiskalnih obremenitev je tretji pomembni cilj politike javnih financ. Gre predvsem za zniževanje neposrednih obdavčitev v gospodarstvu in prenos manjkajočih sredstev na posredne obdavčitve, ki pomenijo obdavčitev potrošnje, ne pa dodatnih proizvodnih stroškov. V tem pogledu je letošnji proračun tudi usmerjen v to, in sicer predvsem skozi nadaljnje zmanjševanje prispevnih stopenj, v kolikor bodo to omogočala gibanja tako na področju pokojninskega zavarovanja kot na področju zaposlovanja, pri čemer naj bi ta stopnja obdavčitve padla v neposrednih davščinah od 45,3% na odstotke, ki bi bili nekoliko pod 45 in bi se nadaljevale spremembe v naslednjih letih.</p>
               <p>In končno, uveljavitev večletnega proračunskega planiranja z vpeljavo večletnih proračunov, kar Vlada predlaga parlamentu, da prouči in po možnosti tudi sprejme s spremembami poslovnika in tudi z ustreznimi dodatnimi akti, kar bo omogočalo normalno planiranje tistih izdatkov v javni porabi, ki imajo večletni značaj, in ki imajo seveda pomen za dolgoročnejši razvoj Republike Slovenije. Pri tem je potrebno poudariti predvsem naslednje, da bo pri ustreznem oblikovanju javne porabe...</p>
            </sp>
            <sp xml:id="SDZ1-Redna-21-1994-05-04.sp7">
               <speaker>PREDSEDNIK MAG. HERMAN RIGELNIK:</speaker>
               <p>Minister Gaspari, se opravičujem. Jaz bi prosil fotoreporterje, v tem trenutku gre za  sejo in ne cirkus v tej dvorani. Minister Gaspari ima besedo.</p>
            </sp>
            <sp xml:id="SDZ1-Redna-21-1994-05-04.sp8">
               <speaker>MAG. MITJA GASPARI:</speaker>
               <p>Hvala lepa. Pri tem bo potrebno predvsem upoštevati nekatere pomembne zakonske projekte, ki bodo omogočili, da se v okviru celotne javne porabe njena struktura prilagodi tako, da bodo možne tiste spremembe, o katerih sem govoril na začetku. Predlog takih zakonskih projektov je Vlada že predlagala parlamentu ob predlogu memoranduma in bo poskušala seveda v nadaljevanje iz tega spiska čim več zakonskih <stage>(nerazumljive besede)</stage> v praksi v najboljši meri tudi uveljaviti. To velja predvsem za spremembe na področju pokojninskega in invalidskega zavarovanja, ki bodo usmerjene v to, kar je rekel predsednik Vlade, v racionalizacijo sistema, pri čemer velja seveda, da bo država prevzela na sebe tiste obveznosti, ki so bile do sedaj neupravičeno vključene v prispevno stopnjo. S tem se bo zmanjšala potreba po visoki prispevni stopnji za invalidsko in pokojninsko zavarovanje, hkrati pa seveda tudi normalno prerazdelila odgovornost in pa obveznost - tudi finančna - med različne subjekte, to se pravi med državo in pa zavarovance. Na ta način se bo lahko seveda tudi primerno preoblikoval sistem, ne da bi posegal nepotrebno ostro in pa negativno v pravice, ki so jih upokojenci pridobili v preteklosti, hkrati pa omogočil, da se bo v bodočnosti ta sistem lahko prilagodil tistim spremembam, ki gredo tudi od drugod po Evropi zaradi prilagajanja na tem področju.</p>
               <p>Hkrati z zniževanjem teh neposrednih prispevnih stopenj oziroma neposrednih davčnih obremenitev, se bodo pripravile tudi dodatne spremembe v posrednih davščinah, predvsem postopna uveljavitev zakona o davku na dodano vrednost, ki bo omogočila, da se bo sistem poenostavil, kontrola davkov povečala in fiskalna izdatnost oziroma viri tako povečali, da bo možno seveda, kot sem prej omenil, zmanjšati neposredne obremenitve in prilagoditi sistem carinske zaščite, ki ga bo treba prilagoditi v skladu s pogajanji, ki jih bo imela Slovenija za vstop v Evropsko gospodarsko unijo oziroma skupnost.</p>
               <p>Na osnovi teh osnovnih izhodišč za večletno planiranje javne porabe in pa proračunskih izdatkov na vseh ravneh, so pripravljena temeljna izhodišča zakona o proračunu oziroma zakona o izvrševanju proračuna in pa o proračunu za leto 1994. Osnovne značilnosti, ki jih vsebuje zakon, in ki so pomembne za izvrševanje proračuna, so naslednje.</p>
               <p>Proračun je predlagan v tekočih cenah - renominacije ni več. Pomembno dejstvo je, da je v letošnjem letu seveda možno  proračunske izdatke tako po posameznih postavkah, glavnih, kot v celoti, spremeniti samo z rebalansom, ki ga sprejema parlament na predlog Vlade. Torej zneski, ki jih imate v proračunu, so fiksni, nominalni in se brez renominacije ne morejo več spremeniti, kar je bistvena razlika od lanskega leta in preteklih let, ko se je realni delež posameznih proračunskih uporabnikov med letom lahko spreminjal zaradi renominacij, ki jih je lahko po zakonu sprejemala Vlada. V tem letošnjem primeru so številke, ki jih boste sprejeli in pa realni deleži posameznih porabnikov na ta način v bistvu fiksirani in ni več možnosti, da bi prihajalo do vsebinskih sprememb v strukturi proračuna znotraj leta brez odločitve parlamenta.</p>
               <p>Ocena virov proračuna je narejena v tekočih cenah, ob upoštevanju predvidene rasti cen, ki sem jih omenil v predhodnih izvajanjih, zato bo z morebitnim rebalansom potrebno prerazporejanje obstoječih sredstev, ne pa razporejanje dodatnih sredstev, razen če se parlament v takem primeru ne bo odločil za povečanje proračunskega primanjkljaja, ker upam, da k takim sklepom oziroma predlogom ne bo dajal svojega soglasja.</p>
               <p>Uvajamo prevzemanje večletnih obveznosti v višini 25% letošnjih sredstev, kar naj bi bila začasna rešitev do sprejetja večletnih proračunov, za katere upamo, da bo parlament kot metodologijo dela na tem področju odločil pozitivno v najkrajšem možnem času. Takšna odločitev je bila sprejeta predvsem zaradi tistih uporabnikov proračuna, ki imajo investicijske izdatke, ki imajo večletne programe, za katere je nesprejemanje proračuna v rednih rokih seveda velika težava za normalno programiranje dela in pa izvajanje dejavnosti, ki so močno vezane, ne samo od denarja, ampak tudi od sezonskih vremenskih razlogov, predvsem na področju prometa, energetike itd.</p>
               <p>V naslednjem, da bi normalizirali oblikovanje proračuna in predvsem njegovih izdatkov ob koncu leta, ko gre predvsem za mesec december, predlagamo v zakonu, da se v letu 1994 izvede  postopen zamik plač, tako da bodo plače do konca leta prišle v zadnje izplačilo v mesecu januarju. Res je, da s tem prihaja do zamika ene plače v letošnjem proračunu, kar je enkraten zamik, ki se ne bo več ponavljal v naslednjih letih, s tem pa se normalizira poraba sredstev za izplačilo osebnih dohodkov oziroma plač in pa prispevkov za plače, ki so bile v zdajšnjem obdobju skoncentrirane na konec meseca decembra, hkrati pa s tem uveljavljamo prakso, ki bo s podzakonskimi akti tudi urejena, namreč tako imenovana plačana realizacija na področju proračunskih izdatkov, torej da se plačilo nanaša na mesec v katerem je izvršena, ne pa za mesec, za katerega je izvršeno.</p>
               <p>Zakon o izvrševanju proračuna Republike Slovenije predvideva pričetek izplačil odškodnin socialno ogroženim po 50. členu zakona o denacionalizaciji, to je do 24 neto plač. Dodal bi še, da je proračunski znesek 406 milijard večji od originalno predvidenega 402 milijardi, predvsem zaradi vključitve stroškov, ki nastajajo iz odškodninskih zahtev, ki se uveljavljajo na sodiščih, tako v pravdnih postopkih, ko država izgublja proti posameznim poslovnim subjektom, kot tudi na podlagi izgubljenih oziroma razveljavljenih sodb oziroma tožb do posameznikov iz naslova denacionalizacije in odškodnin. Ocena je, da bo ta znesek okoli 3 milijarde v letošnjem letu, in smo ga zaradi korektnosti in nezavlačevanja postopkov vključili v proračun in s tem smo prisiljeni, da proračun povečamo za ta znesek.</p>
               <p>Za izdana poroštva bo obračunana provizija v višini 0,5% od izdanega poroštva, s čimer želimo ustvariti možnost oblikovanja rizičnega sklada, iz katerega bi se, v slučaju, da bi  prišlo do neizplačila po garancijskih obveznosti oziroma ko se država ne bi poplačala v normalnem pravdnem postopku, lahko s tega naslova ne obremenjevali dodatno davčnih zavezancev, ampak bi ta znesek plačali tisti, ki bi uporabljali državno garancijo. Ta sredstva bi se zbirala toliko časa, dokler ne bi dosegla odstotek sredstev, namenjenih za pokrivanje teh izdatkov. Dodatno</p>
               <p>so dodelana pravila glede prejšnjih likvidnostnih sredstev. Združena so sredstva za delo uporabnikov pri servisu skupnih služb, da bi se racionalizirali izdatki na tistih področjih, kjer so izdatki tipske narave in bi bilo njihovo obravnavanje posamič po ministrstvih manj racionalno, kot skupaj, ko gre za večja naročila. Proračunski nadzor se je uveljavil in se bo v naslednjih obdobjih še poostril oziroma okrepil. Upravljanje z državnim dolgom je dodatno definirano in pa bolj jasno opredeljeno, kar bo omogočalo tako parlamentu, kot Vladi, da bo na tem področju lahko izvajala še bolj konsistentno politiko.</p>
               <p>Pri tem bi na koncu omenil še zakon, ki je tudi že v vaši proceduri in ki je vsebinsko povezan s predmetom, ki ga obravnavamo danes, to je poseben zakon o javnih naročilih, ki uvaja osnovna pravila javnih naročil, ne samo za državne organe, ampak tudi za organe lokalne samouprave in pa za vsa javna podjetja in pa za zavode oziroma sklade, torej tiste institucije, ki imajo naravo javne institucije, ki uporabljajo javna sredstva. Temeljne značilnosti proračuna za letošnje leto so, da bodo skupni prihodki ocenjeni v višini 394 milijard, kar je približno za 2.7% realno več, kot v letu 1993, ob predpostavki cenovnih in pa drugih gibanj, kot so bila ocenjena ob pripravi proračuna. Na drugi strani so skupni izdatki republiškega proračuna ocenjeni 406 milijard, ali približno 5% realno več, kot leta 1993, zopet na predpostavki tistih elementov, ki so prispevali k oblikovanju proračuna za leto 1994. Pri tem je že predsednik Vlade omenil nekatere razloge, zakaj je obseg republiškega proračuna v letu 1994 večji, kot bi morda bil, če določenih novih izdatkov v tem proračunu, oziroma novih projektov, ki jih je Republika Slovenija začela uveljavljati z letošnjim letom, ne bi bilo. Iz osnove teh dveh številk izhaja, da naj bi bil proračunski primanjkljaj ocenjen maksimalno približno 11.5 milijard slovenskih tolarjev, kar je približno 5 milijard manj, 4 milijarde manj, kot je bilo ocenjeno ob proračunskem memorandumu in kar znaša ob zdajšnji začasni oceni, brez domačega proizvoda približno 0.7% družbenega proizvoda. Ocenjujemo, da je to maksimalna višina proračunskega primanjkljaja, ki bi morala biti do konca leta verjetno po naših ocenah manjša, če bodo gibanja seveda tekla v skladu s pričakovanji in če bodo nekateri ukrepi, ki so jih Vlada in pa sindikati skupaj z Gospodarsko zbornico sprejeli, da bi lahko bili celo nekoliko nižji, ker bo potem pritisk plač in drugih izdatkov, ki so vezani na plače, nekoliko manjši, kot bi bil, če te kontrole plač, ki je bila sedaj dogovorjena v obliki socialnega pakta, ne bi bilo.</p>
               <p>Na strani prihodkov ocenjujemo, glede na gibanja v letu 1993, gibanja do 1994 kot stabilna. Velikih sprememb ne pričakujemo pri osnovnih davkih, kot so prometni davki, kot so davek, kot je dohodnina, kot so carine. Prihaja pa do bistvene spremembe na področju davka na dobiček, kjer se očitno prijavljajo višji davki, kot v preteklosti, kjer je že v prvem kvartalu letošnjega leta prišlo do bistvenega preseganja ocene zbranih davkov iz naslova davka od dobička, verjetno je delno poteza tudi začetka procesa privatizacije, ker nova podjetja želijo izkazati prej neizkazani dobiček zaradi delitve dobička za potrebe lastninskega preoblikovanja zaposlenih in pa vodstev podjetij. Na drugi strani se dohodnina, predvsem zaradi relativno velikega povečanja plač ob koncu lanskega leta giblje na nekoliko višji ravni, kot je bila originalno predvidena, vendar stabilno in ne narašča.</p>
               <p>Kot sem omenil, bomo poskušali v letošnjem letu še znižati prispevne stopnje na področju zaposlovanja in če bo v dogovoru s Pokojninskim skladom to mogoče, tudi na področju pokojninskega in invalidskega zavarovanja, da bi prišli s skupno obremenitvijo pod 45%, kar bi pomagalo pri konkurenčni usposobljenosti naših podjetij v poslovanju predvsem na tujih trgih.</p>
               <p>Upoštevane so med prihodki tudi že trošarine, o katerih je bilo več govora v parlamentu v preteklih mesecih in ki dajejo svoje prve rezultate. Prav tako pa je vložen v parlament tudi  popravek zakona o prometnem davku od posebnih iger na srečo, da ne bi prihajalo do nesporazumov glede načinov obračunavanja tega davka v naslednjih mesecih. Gre za enotno stopnjo obdavčitve, ne za posamezne igre, ampak za vse igre skupaj kot osnova za obdavčitev.</p>
               <p>Zaradi zakonskih potreb in ustavnih določil je bil uveden prispevek za zdravstveno zavarovanje oziroma v višini 0,1%, kar je sicer manj, kot je bilo originalno predvideno, vendar glede na prihodke, ki se zbirajo v proračunu, v tem trenutku dovolj. Kot veste, cestnina ni več vir prihodkov proračuna po sprejetju zakona o izgradnji avtocest v Republiki Sloveniji.</p>
               <p>Na strani odhodkov ne bi dajal širše obrazložitve, ker bo to predmet detajljne razprave v naslednjih dneh v parlamentu. Povedal bi samo, da so se uveljavili nekateri novi projekti, kot je izgradnja avtocest, kot je projekt na področju obrambe, potem prevzem polne obveznosti ZPIZ-a oziroma do pokojninskega sklada s strani države in pa nekatere obveznosti Republike Slovenije, ki se nakazujejo na tako imenovani fiduciarni račun Republike Slovenije v odnosu do naših obveznosti iz naslova prevzetih sukcesijskih obveznosti. Na osnovi tega je bil strukturiran proračun Republike Slovenije za letošnje leto in mi v tem trenutku ne vidimo možnosti za njegove bistvene spremembe v nadaljevanju, sicer se lahko zgodi, da bi zelo težko zaprli tako proračunske odhodke, kot tudi ob danih proračunskih prihodkih primanjkljaj, za katerega menimo, da ja na zgodnji meji tistega, kar si država Slovenija lahko privošči, da ne bi zarezala nepotrebno in preveč v tiste izdatke, za katere parlament in Vlada menijo, da so pomembni in potrebni za razvoj Republike Slovenije. Hvala lepa.</p>
            </sp>
            <sp xml:id="SDZ1-Redna-21-1994-05-04.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Gaspari. Besedo ima dr. France Arhar.</p>
            </sp>
            <sp xml:id="SDZ1-Redna-21-1994-05-04.sp10">
               <speaker>DR. FRANCE ARHAR:</speaker>
               <p>Spoštovane poslanke in poslanci, spoštovani gospod predsednik, predstavniki Vlade in vsi ostali! Dovolite mi, ne glede na oba uvodnika s strani predsednika Vlade in ministra za finance, da tudi sam dodam nekatera dejstva v zvezi z današnjim ekonomskim trenutkom v Sloveniji, predvsem pa v neposredni ali posredni relaciji z vodenjem denarne politike Banke Slovenije.</p>
               <p>Naj zveni še tako staromodno ali drugače, dejstvo je, da je denarna stabilnost eden najpomembnejših pogojev za nemoteno delovanje tržnega gospodarstva, za zdravo gospodarsko rast in večjo zaposlenost. Zato ni naključje, da je slovenski parlament že junija 1991 med ostalimi osamosvojitvenimi zakoni sprejel tudi zakon o Banki Slovenije in ji naložil pomembno nalogo, da naj skrbi predvsem za stabilnost valute in splošno likvidnost plačevanja doma in do tujine.</p>
               <p>Izvajanje takšne naloge ne more imeti drugega cilja kot v čim večji možni meri prispevati k zniževanju inflacije. Kateri so pravzaprav tisti temeljni parametri, tista dejstva, ki neposredno vplivajo na vodenje današnje denarne politike? Že predsednik Vlade je omenjal presežke v plačilni bilanci.</p>
               <p>Visoki presežki na tekočem računu plačilne bilance v  letu 1991, 1992, pa tudi v lanskem letu, so namreč omogočili hitro rast deviznih rezerv Slovenije, ki znašajo te dni že 1.930.000.000 dolarjev, kar zadostuje za financiranje 3 do 4 mesečnega uvoza blaga in storitev. Na tekočem računu plačilne bilance je bil v letu 1993 ustvarjen presežek 196.000.000 dolarjev, leto poprej 929 milijonov dolarjev in zmanjšanje presežka v menjavi s tujino odraža spremembo zunanjih in notranjih pogojev gospodarjenja, s katerimi se srečujejo slovenski subjekti, slovenski izvozniki in uvozniki na domačem in zunanjih trgih.</p>
               <p>Prav ta dejstva - namreč med notranje dejavnike štejemo povečanje domačega povpraševanja, ustalitev novega ravnotežja na deviznem trgu in končno tudi denarne okvire Banke Slovenije, ki so oblikovali pogoje za tečaj tolarja. Zaradi majhnosti slovenskega ekonomskega prostora so zunanji dejavniki zelo pomembni za notranjo stabilnost, kar se seveda odraža najbolj nazorno na deviznem in valutnem trgu. Iz povedanega izhaja, da gibanje cen deviz in tuje gotovine oziroma deviznih tečajev samo deloma odraža gibanja v domačem realnem sektorju. Zato ni naključje, da je že od samega začetka Banka Slovenije zavrnila tečaj kot pravo informacijsko vrednost o dogajanjih v domačem gospodarstvu. Banka Slovenije ni najavljala notranje konvertibilnosti tolarja, ker ni bila v stanju, da bi fiksni tečaj branila. Takega stanja oziroma takih okoliščin še tudi dandanes nimamo.</p>
               <p>Do interne konvertibilnosti tolarja in stabiliziranja tečaja je prišlo postopno, po naravni poti, med uspešnim delovanjem deviznega in menjalniškega trga ter do praktične izenačitve tujega denarja, cen tujega denarja na obeh trgih. Da je bila odločitev za tako politiko tečaja pravilna, nas opozarjajo tudi dohodki zadnjih dveh let na mednarodnem trgu kapitala, še posebej pa v okviru Evropske gospodarske skupnosti, ki je najpomembnejši gospodarski partner Slovenije.  </p>
               <p>Vrsta dežel v tej evropski grupaciji se je praktično odpovedala politiki fiksnega tečaja, kajti marža za drsenje v mejah 15% navzgor oziroma navzdol, kaže med ostalimi tudi na to, kako ranljivi so postali nacionalni trgi kapitala, ko prihaja do špekulativnih premikov pomembnih denarnih zneskov. Z drugimi besedami, politika deviznega tečaja je bila na preizkušnji zaupanja vanjo tudi v državah naših partnerjev, in da je v Sloveniji ostalo več ali manj nespremenjeno, gre zahvala predvsem koordinaciji med centralnimi bankami in njihovi restrektivni denarni politiki, katera ima za svoj prvi cilj kljub spremenjenim okoliščinam še vedno cenovno stabilnost.</p>
               <p>Bolj fleksibilni tečaji niso torej vzrok za spreminjanje denarne politike, predvsem pa njenih ciljev, če so ti vezani na čim nižjo inflacijo. Take zunanje okoliščine so imele in bodo imele tudi v prihodnje velike vplive na rezultate slovenskega izvoznega gospodarstva, pri katerem se ob takih dogodkih in velikih spremembah zastavlja osrednje vprašanje: kako na teh trgih preživeti najdaljši čas, čeprav trenutni rezultati prinašajo prav zaradi pomembnejših tečajnih padcev velike izgube. Razume se, da je podjetnik v prvi vrsti odvisen od lastne analize in iznajdljivosti, kot tudi od lastnih programov. Če so slednji dobri, mislim seveda na produkte, ki jih dajejo ti programi in jih prinašajo, bi kazalo v okviru države razmisliti, kako pomagati tudi s pozicije države ob tovrstnih pomembnejših deviznih spremembah, ki jih lahko primerjamo v naših okvirih celo z naravnimi katastrofami. Namreč, če se na zunanjem trgu spremeni tečaj katerekoli valute, ki je pomembna za slovenski izvoz, za 10, 15 ali celo več procentov, si lahko predstavljamo, kakšen udar predstavlja ta sprememba za izvozno gospodarstvo.</p>
               <p>Razume se, da je centralna banka sama nemočna, da bi kakorkoli pomagala, še posebej če vemo, da mora voditi politiko pravilnih navzkrižnih tečajev. Na to dejstvo opozarjam predvsem iz razloga, ker se je marsikateri podjetnik obrnil na Banko Slovenije v lanskem letu ob pretresih na evropskem trgu kapitala, z željo seveda, da bi se v Sloveniji vodila politika nepravilnih navzkrižnih tečajev, ali povedano preprosto, da bi bil tečaj lire nasproti ameriškemu dolarju ali nemški marki različen od tistega, ki velja preko naših meja. Tak predlog je nemogoče sprejeti. Na eni strani zaradi formalnih razlogov članstva Slovenije v Mednarodnem denarnem skladu in spoštovanja pravil iger, ki veljajo pri tej instituciji, na drugi strani pa seveda zaradi fleksibilnih kapitalnih trgov, ki imajo možnosti, da take disproporcije in take razlike v trenutku izkoristijo.</p>
               <p>V januarju in februarju letos, ko opazujemo te pomembne parametre, se je povečal presežek tekočih transakcij, tako da znaša v kumulativi še 154 milijonov dolarjev. Izvoz blaga je bil po oceni količinsko večji za dobra 2%, na zahodne trge pa kar za dobrih 6%, medtem ko so bile uvožene količine blaga manjše za okrog 5% glede na primerljivo obdobje lanskega leta.</p>
               <p>K ugodnim rezultatom in plačilni bilanci prispevajo tudi storitve, zlasti turizem, kar se odraža v velikih presežkih in ponudbah tuje gotovine v menjalnicah. Presežek na prostem deviznem trgu od januarja do 20. aprila letos je znašal okrog 240 milijonov nemških mark. V menjalnicah pa je bil presežek tuje gotovine v višini še za dodatnih 160 milijonov nemških mark, kar skupaj znaša 400 milijonov nemških mark. Težava, s katero se Banka Slovenije sooča na deviznem trgu v letošnjem letu, je zelo podobna težavam, s katerimi smo se soočali leta 1992, ko je bila ponudba deviz na deviznem trgu bistveno večja od povpraševanja, kljub dejstvu, da na drugi strani nekateri kritizirajo preveč liberalen devizni režim, kot tudi samo centralno banko, češ, da je ona kriva za odliv kapitala.</p>
               <p>Ne mislimo, da je sedanji devizni režim optimalen, potreben je sprememb in dopolnitev, predvsem zaradi dejstva, ker je medtem tolar postal notranje konvertabilen in ker je nadaljnji razvoj Slovenije v dodatnem povečevanju menjave s tujino, s tem pa mislimo na ustvarjanje presežka v plačilni bilanci. Ob takem razvoju bo tudi Banka Slovenije prisiljena sprejemati ukrepe, ki bodo hkrati delovali stabilizacijsko na tolar in imeli pozitivne učinke na menjavo s tujino. Na drugi strani se bo Banka Slovenije na daljši rok srečevala s problemom tako imenovane sterilizacije deviznega priliva, kar pomeni z nevtralizacijo efektov, ki jih prinaša devizni tok na količino primarnega denarja.</p>
               <p>Za nadaljnji razvoj slovenskega gospodarstva so ugodna izvozna gibanja blaga in storitev zelo pomembna, saj predstavlja izvoz blaga in storitev najmočnejšo komponento agregatnega povpraševanja, močnejšo, kot je na primer poraba prebivalstva. S tem se slovensko gospodarstvo odpira v svet v izvozni strani. Lani je Slovenija imela ugodne pogoje menjave s tujino. Namreč, ob različnih neugodnih, ob veliki recesiji, ki je bila v svetu in je v nekaterih deželah še prisotna, je treba priznati zelo pomembno dejstvo, da je cena surovinam padala in da je prav na področju energetike cena nafti bistveno stagnirala in da so to pravzaprav pomembni učinki, ki so prispevali k boljšim rezultatom slovenskega gospodarstva v lanskem letu in tovrstni trendi tudi naznanjajo, da naj bi se v tej smeri nadaljevali tudi v letošnjem letu. Spodbudno za nadaljnji razvoj Slovenije je, da so se lani za okoli 12% povečale tudi investicije. Ne glede na to, je investicijska dejavnost še vedno skromna zaradi prevladujočih strukturnih in institucionalnih dejavnikov in visokih ravni obrestnih mer. Temu je treba še dodati zavore pri investiranju družbenih podjetij zaradi negotovosti pri privatizaciji. Povprečna realna obrestna mera na medbančnem trgu denarja je znašala lani 13% nad tolarsko revalorizacijo seveda, inplicitna dolgoročna obrestna mera za najkvalitetnejše državne obveznice pa 12% nad devizno klavzulo. Obrestne mere za bančna posojila vsebujejo poleg tega še različno visoke rizične premije. Na podlagi umirjanja inflacije je Banka Slovenije lani zniževala obrestne mere postopno, glede na gibanje na denarnem trgu doma in v tujini. V maju lani je banka znižala splošno eskontno stopnjo od 25% na 18% letno, konec januarja letos pa še za nadaljnji 2% točki, torej na 16% letno. Sočasno je prišlo do znižanja obrestnih mer na lumbardna posojila, ki so vezana na eskontno stopnjo oziroma z drugimi besedami, lumbardna stopnja je za 1% točko višja od eskontne stopnje, kar pomeni trenutno 17% per anum. To pa ne pomeni, da so bile aktivne obrestne mere Centralne banke realno negativne, kajti govorim o absolutnih številkah, saj eskontna in lumbardna stopnja sta pretežno indikativni obrestni meri. Ponudba lumbardnih posojil je količinsko omejena in je bila realizirana prek licitacij, z raznimi dodatnimi pogojevanji, ki poleg obresti pomenijo dodaten oportunitetni strošek kredita za banko. Med najbolj pogosto uporabljenimi instrumenti Centralne banke so bila lansko leto likvidnostna posojila, katerih obrestna mera je bila višja od revalorizacijske stopnje in ob tem je treba poudariti, da je levji delež likvidnostnih posojil šel bankam v sanaciji. Dejstvo je, kar je bilo že večkrat poudarjeno pred tem visokim zborom, da trenutno težo likvidnostnih tokov v bankah v sanaciji na eni strani nosi Centralna banka s pomočjo likvidnostnih posojil, na  drugi strani pa k razreševanju te problematike v veliki meri pripomore tudi zakladništvo Ministrstva za finance, kajti manageranje tega zakladništva ima pomemben pozitiven efekt pri ustvarjanju optimalnega denarnega toka, brez katerega seveda nobena banka ne more delovati. Delovanje Centralne banke je bilo lani torej usmerjeno na zniževanje obrestnih mer na medbančnem denarnem trgu, kljub vsemu pa vedno podrejeno čimbolj stabilnemu tolarju. K splošnemu znižanju realnih obrestnih mer je lani pripomogla tudi politika zadolževanja javnega sektorja v tujini. Bilo je cenejše od domačega izposojanja, poleg tega pa je domači finančni trg še institucionalno nerazvit. Sočasno pa se je Slovenija pojavila na mednarodnem trgu kapitala, kar je v končnem vplivalo na zmanjšanje deželnega rizika. K zniževanju obrestnih mer so pripomogli tudi prvi rezultati v sanaciji bank. Doseganje pozitivnega gotovinskega toka največje banke v sanaciji. Povprečni obrestni razpon med aktivnimi in pasivnimi obrestnimi merami bank v Sloveniji je znašal 1992. leta kar 14.3% na aktivo bank, v lanskem letu pa se je znižal na okrog 10% točk na aktivo bank. Z drugimi besedami, Centralna banka seveda z doseženim ni zadovoljna in ima še nadalje za eno od osrednjih nalog nadaljnje zniževanje cene domačemu denarju, kajti to je ena od permanentnih kritik, tudi seveda slovenskega izvoznega gospodarstva, ki išče resurse na domačem trgu, da bi bilo bolj konkurenčno na tujih trgih. Proces je dolg in bo dolgotrajen, kajti na ta proces vpliva cela vrsta vzrokov, tako institucionalnih, organizacijskih in seveda tudi nekaterih zunanjih in mi smo prepričani, da se bo ta proces v letošnjem letu še intenzivneje nadaljeval, tako da bi se že v drugem letu še v večji meri približali boljši ali ugodnejši primerjavi med ceno domačemu denarju vis-a-vis cenam tujemu denarju.</p>
               <p>Ob tem je treba kot posebno pomemben dejavnik zniževanja obrestnih mer dodati uspešno koordinacijo med zakladništvom Ministrstva za finance in Banko Slovenije pri upravljanju s sredstvi republiškega proračuna kar je bilo pomembno predvsem pri večernih denarnih intervencijah centralne banke zaradi visoke variabilnosti vlog v nekaterih bankah. Sočasno je zakladništvo občutno izboljšalo upravljanje z doslej razpršenimi sredstvi državnega proračuna. Zavod za pokojninsko zavarovanje in Zavod za zdravstveno zavarovanje pa sta v letu 1993 še ohranjala visoko stopnjo samostojnosti.</p>
               <p>Končno naj omenimo še naslednji, za gospodarstvo zelo pomemben problem, odkup terjatev do Iraka, Kube in nekaterih  ostalih držav. Banka Slovenije je v lanskem letu doživela iz tega zornega kota raznovrstno kritiko, češ da je s svojimi postopki preprečila odkup tovrstnih terjatev s strani države. Čeprav smo povedali marsikateremu podjetniku, naj ponovimo še danes pred tem parlamentom. Centralna banka je prejela mandat le z namenom, da ugotovi, kako kvalitetne so te terjatve, s kakšno dokumentacijo razpolaga naše gospodarstvo in ali so tovrstne terjatve sposobne trženja. Torej, centralna banka ni dobila vloge arbitra in dodeljevanja licenc in predlaganja Vladi, naj izplačuje dokumentacijo, naj izplačuje terjatve, katerih tržnost je vprašljiva. Zato, če bo potrebna sprememba v tej smeri, lahko to potrebno spremembo izglasuje samo ta parlament, ali z drugimi besedami, razprava na to temo je lahko razprava o večjih ali manjših subvencijah tovrstnemu gospodarstvu, ne pa o pravem odkupovanju terjatev. Vemo pa, da je ta parlament sprejel zelo jasen zakon, ki se glasi na odkupovanje terjatev in ne na dodeljevanje subvencije in ohranjanjem tovrstne dokumentacije v predalih ministrstev ali generalno rečeno Vlade.</p>
               <p>Omenil sem že, da je eden od osrednjih problemov, s katerim se ukvarja centralna banka, sanacija bančnega sistema. Mi vemo, da imamo trenutno tri najpomembnejše banke v tem procesu in da smo v lanskem letu v Sloveniji doživeli tudi stečaj dveh hranilnic. Stečaji bančnih institucij in sanacije bančnih institucij niso priljubljeni procesi. Še manj priljubljeni so sami stečaji, predvsem z vidika upnikov, z vidika deponentov, kajti marsikdo se je na stečajih dveh, lahko bi rekli majhnih hranilnic, prepričal, kaj pomeni zaupanje v bančne institucije, kaj pomeni zaupanje pri varčevanju in pri delovanju bank in tovrstnih institucij kot partnerjev in ne kot neke tretje strani, ki zna samo diktirati in postavljati ceno. Z drugimi besedami želim poudariti, da so prvi rezultati sanacije bank v Sloveniji spodbudni. Treba je priznati v odgovor tudi vsem tistim bankam, ki niso v sanaciji. Nemogoče je voditi sanacijo z istimi zdravili, ki se uporabljajo za zdrave banke. V tem pogledu je permanentna kritika, češ da se tovrstnim bankam dajo prevelike izjeme. Vendar na to kritiko odgovarjam - te izjeme so v okviru možnosti, ki jih daje tako imenovana predsanacijska zakonodaja, in pooblastil, ki jih ta predsanacijska zakonodaja daje centralni banki. Z drugimi besedami, te izjeme dejansko ob dnevni asistenci omogočajo, da ta bančni mehanizem deluje normalno, da je vreden nadaljnjega zaupanja do varčevalcev in do partnerjev, s katerimi ta mehanizem stopa v dnevni kontakt.</p>
               <p>Kaj lahko torej pričakujemo od denarne politike v letošnjem letu? Banka Slovenije ocenjuje, da bo letošnje leto še naprej leto velikih premikov v strukturi gospodarskega sistema ter v realni in finančni strukturi, zato si za temeljne makroekonomske agregate ne zastavljamo fiksnih ciljev.</p>
               <p>Dogajanja v realnem sektorju in v plačilni bilanci se bodo v letu 1994 razvijala pod vplivom politik, ki jih bo v mnogočem določila tudi vaša proračunska razprava. Projekcije Zavoda za makroekonomske raziskave ne pomenijo zavezujočih parametrov za vodenje denarne politike, kajti skladno s sprejeto zakonodajo in načeli vodenja denarne politike s strani Banke Slovenije kot neodvisne institucije se v razmerah, ki determinirajo tekoče obdobje, Banka Slovenije ne izjavlja o kvantitativnih ciljih ali napovedih za denarne agregate ali druge ciljne spremenljivke kot so cene in še manj devizni tečaj.</p>
               <p>Vlada Republike Slovenije je zasnovala proračun za letošnje leto na predpostavki 13% inflacije, kar načelno daje, ne pa tudi dokončno usmeritev za ekonomsko politiko. Kljub temu pa predstavlja orientacijski cilj, ki je po meri Banke Slovenije, če želimo vsi skupaj, da bo ob koncu leta slovenski tolar še stabilnejši in da bo stabilen slovenski denar največja garancija tako domačim kot tudi tujim investitorjem, ne glede na to, kako se bo formalna strategija do tujih investitorjev ocenjevala v njihovih očeh. Brez porasta direktnih investicij si težko zamislimo tudi nadaljnji proces privatizacije gospodarstva v Sloveniji oziroma obratno, privatizacijski proces nujno potrebuje čim stabilnejši denar, da bi bile na tej osnovi ocene in različna vrednotenja čim realnejša.</p>
               <p>Primarni koncept denarne politike je bil vseskozi od denarne osamosvojitve naprej enak. Stabilen tolar oziroma umiritev cen, pri čemer si je za bližnji cilj denarne politike Banka Slovenije izbrala količino primarnega denarja v obtoku. Zaradi še zmeraj precejšnje stopnje negotovosti v slovenskem gospodarstvu je bilo lani v tehničnem smislu povpraševanje po denarju načrtovano le za en mesec naprej. Slednja praksa se nadaljuje tudi dandanašnji. Namreč, treba je priznati, da se inflacijska pričakovanja v glavah Slovencev, v filozofiji podjetnikov počasi umirjajo, kljub vsemu pa so še vedno vsakdanje prisotna. Že rezultati zadnjega meseca aprilske inflacije so zopet marsikoga zdrznili z vprašanjem, v katero smer plujemo, ali je ta aprilska inflacija indikator novim trendom; ne navzdol, ampak navzgor. Banka Slovenije si bo prizadevala z vsemi močmi in z vsemi instrumenti, ki jih ima na razpolago, zniževati to inflacijo. Naša želja je seveda še nižja inflacija, kot jo načrtuje Vlada oziroma, na kateri je temeljil ta proračunski memorandum in tudi proračun, o katerem boste diskutirali. Z drugimi besedami, vsakdo v Sloveniji, ki dandanašnji kroji cenovno usodo in ki povečuje svoje cene, bi se moral globoko zamisliti, prvič nad dosežki, ki jih je Slovenija dosegla na tem cenovnem področju, in drugič nad tem, kaj bo povedal slovenski in svetovni javnosti, za koliko povečuje cene.</p>
               <p>Povečevanje cen z dvomestnim številom pri sedanji inflaciji je seveda kontraproduktivno in sprašujem se pred vsemi, kako razmišljajo tisti, ki imajo monopolno pozicijo na domačem trgu in ki jim ni treba odhajati na tuje trge, kjer povečevanje cen ne prinaša rezultatov, kjer povečevanje cen pomeni umikanje iz teh trgov, kako razmišljajo vsi tisti, ki doma povečujejo cene z dvomestno številko. Z drugimi besedami, Banka Slovenije si bo v letošnjem letu prizadevala, da se tudi na področju obrestnih mer umakne znana formula R+R in že v tem mesecu namerava priti na trg z novim instrumentom, z novim denarnim instrumentom, ki bo brez te znane železne formule z namenom, da se tudi na tem področju, torej pri ceni denarja, pri formuliranju te cene začne z novo prakso, začne z novo filozofijo, in sicer se s takimi primerljivimi parametri, ki so zopet realno primerljivi z našo konkurenco, z državami, s katerimi ima Slovenija dejansko najvišjo menjavo.</p>
               <p>Torej, temeljna smer denarne politike letos ostaja nespremenjena. To je stabilnost, kar v kontekstu celotne ekonomske politike pomeni nižjo inflacijo oziroma gospodarsko rast v stabilnih razmerah. Kot bližnji cilj bo Banka Slovenije še naprej obdržala ciljanje primarnega denarja. Vsi vemo, da stabilnost cen omogoča najsiromašnejšim slojem, da se majhni tolarski prihranki ne razvrednotijo. Z drugimi besedami, inflacija najbolj obdavčuje prav siromake. Na drugi strani je večje varčevanje vir za večje investicije, kar je možno seveda realizirati le v stabilnih razmerah. Iz tega zornega kota lahko ugotavljamo, kar zadeva varčevanje, da se to varčevanje povečuje in pomembni so tudi premiki, kar zadeva ročnosti tega varčevanja.</p>
               <p>Prvič smo doživeli ob koncu lanskega leta, ali točneje povedano, v zadnjem kvartalu lanskega leta, da so se depoziti, vročeni depoziti nad letom dni pomembno povečali, prvič, odkar je Slovenija začela samostojno denarno politiko. To dokazuje na eni strani povečevanje zaupanja v domači sistem, na drugi strani pa je treba priznati, da je seveda varčevanje v domači valuti, preprosto gledano, bolj "lukrativno", bolj donosno glede na obrestne mere, kakršne imamo za domači tolar vis-a-vis tistim, ki veljajo v tujini.</p>
               <p>Če torej pravilno ocenjujemo nastalo situacijo in nadaljnje trende, bo Banka Slovenije še naprej delovala na tem zmanjševanju inflacije in ne le na preprečevanju izbruha hiperinflacije. Upajmo, da je to preteklost in da je ta grenka izkušnja iz preteklosti dober smerokaz, kam in v katero smer lahko vodi razvoj v Sloveniji. To se pravi, v smeri nadaljnje stabilnosti, kajti samo ta je garancija za nove premike, za novo gospodarsko rast in seveda za nova delovna mesta. Učinki denarne politike v razmerah precej nižje inflacije, kot je bila prisotna v preteklih letih, bodo veliko bolj kot doslej odvisni od uspešne koordinacije s fiskalno, dohodkovno in zunanje-trgovinsko politiko. Banka Slovenije nima kompetenc na področju fiskalne in dohodkovne politike ter na področju prestrukturiranja podjetij. Banka lahko le sugerira rešitve, ki bi bile skladne s stabilno denarno politiko, ki bi zagotavljala relativno stabilnost valute. Veliko bolj, kakor pa kar odločitev za fiksen tečaj tolarja. Dandanašnji, skoraj 3 leta po denarni osamosvojitvi, je koordinacija denarne politike, z drugimi členi v ekonomski politiki zopet zelo aktualna. Gre predvsem za zmerno povečevanje mase plač in drugih prejemkov iz delovnega razmerja v odnosu na inflacijo, tako da bi realna rast izvirala le iz rasti produktivnosti dela. Le tako naraščanje realne mase plač v družbenem sektorju ne bi povečevalo stroškovne inflacije. Gre tudi za to, da bi bila seveda masa socialnih dajatev iz zakonskih prispevkov za razne sklade ter posrednih davkov za financiranje javne porabe usklajena z odhodkovno stranjo javne potrebe in gre seveda za vprašanje, kje se bo v primeru proračunskega primanjkljaja zadolževala država oziroma paradržavni skladi za financiranje predvidenih projektov, tukaj mislimo na eni strani na obsežno modernizacijo cest, železnic, ekoloških projektov, kar ne bo ostalo brez denarnih posledic, predvsem, če mislimo pri tem na tujo komponento, na tujo akumulacijo in na konverzijo te tuje akumulacije v slovenski tolar.</p>
               <p>Kar zadeva prvi člen koordinacije, to je socialni pakt, je Centralna banka samo nemi opazovalec. Pri tem si samo želi, da bi ena in druga stran našli optimalno rešitev in da bi bila ta optimalna rešitev seveda tudi v praksi spoštovana. Kar zadeva 2. člen koordinacije, to je proračunska oziroma fiskalna politika, bo razprava v tem parlamentu, ki jo boste vodili vi, ob proračunu za letošnje leto morala začrtati nekatere smernice za letošnji razvoj gospodarstva. Sprejeti proračun za letos bo kazal, v kateri smeri lahko pričakujemo vplive tega sporazuma oziroma proračuna na denarna gibanja, na denarne dogodke na domačem trgu. Kar zadeva Centralno banko, je na dlani, da je njena želja, da bi parlament prišel z argumentirano razpravo do ugotovitve, da trdna pot naprej vodi le z uravnovešenim proračunom. Uravnovešenost proračuna oziroma zveza med denarno in fiskalno politiko je izrednega pomena, ne le za notranje pogoje poslovanja, ampak tudi za kredibilnost Slovenije in njenega gospodarstva v odnosu do tujih partnerjev in pri različnih mednarodnih institucijah oziroma za boniteto države Slovenije na mednarodnem kapitalskem trgu.</p>
               <p>Skupni izdatki javne porabe v Sloveniji so v letu 1993 dosegli 49.4% bruto domačega proizvoda, kar je za okoli 6% točk nad povprečjem članic Evropske gospodarske skupnosti. Podrobnejše usmeritve za približevanje k temu cilju je potrdil ravno ta zbor v proračunskem memorandumu za letošnje leto. S tem dokumentom ste za letošnje leto predvideli zmanjšanje izdatkov na 47.8% družbenega bruto produkta in prihodkov na 46.6% bruto družbenega produkta. Določitev proračunskega primanjkljaja je seveda tesno povezana s 3. členom koordinacije, to je zadolževanjem proračuna oziroma drugih fiskalnih institucij doma ali v tujini. Financiranje proračunskega primanjkljaja, kakršenkoli bo že izglasovan, bo nujno imel v odnosu na denarno stabilnost ali pa v odnosu na podjetniški sektor tudi eno od sledečih posledic.</p>
               <p>V primeru neto zadolževanja države v tujini, pretežno se predpostavlja, da bodo to finančni krediti za konverzijo v tolarjih, kot na primer v letu 1993, se tovrstni krediti pojavljajo kot dodatna ponudba deviz na deviznem trgu. Postavimo si vprašanje: "Na kakšen način nevtralizirati vpliv tovrstne zadolžitve na količino denarja v obtoku, na tečaj in na drugi strani tudi na višino obrestne mere"? Da bi ocenili resnost tega problema, je potrebno samo pogledati na realarizirane presežke na deviznem trgu v prvem kvartalu letošnjega leta, katere sem že omenjal in kateri dosegajo 400 milijonov nemških mark. V primeru neto zadolževanja države na domačem finančnem trgu, to je iz domačega varčevanja, pa ob danih virih pomeni, da bo lahko prišlo do izrinjanja investicij. Ta proces bo spremljan z dvigom obrestnih mer, to pa mogoče ni ravno smer, ki je bila začrtana v proračunskem memorandumu, saj višja obrestna mera na domačem trgu pomeni tudi večjo postavko v proračunu za obresti na obstoječi javni dolg. Obstaja seveda še ena možnost, in sicer ta, ki je najmanj priljubljena, vsaj z vidika centralne banke in je sicer predvidena z zakonom o Banki Slovenije, možnost financiranja primanjkljaja skozi direkten emisijski kredit pri centralni banki. To bi pomenilo odstop od stabilizacijske politike in odmik od približevanja k evropski stabilnosti, kajti znano je, da so prav države Evropske gospodarske skupnosti z letošnjim letom tudi zakonsko prepovedale kakršnokoli financiranje proračuna direktno pri centralni banki.</p>
               <p>Kaj naj bi še determiniralo denarno politiko v letošnjem letu? Vsekakor urejanje odnosov s tujimi upniki, s tujimi bankami. Ta cenjeni zbor je imel posebno sejo v mesecu marcu, na kateri je razpravljal o različnih dimenzijah tega problema. Pri nadaljnjem iskanju rešitve na tem segmentu bo potrebna velika treznost, na eni strani tudi pogum, da ubranimo svoje pozicije, kajti to, kar se je zgodilo, se ocenjuje na različne načine, tako doma, kot seveda v tujini. Dejstvo je, v večini primerov se ocenjuje ta odločitev, da Slovenija kaže svojo kredibilnost na ta način, ko usmerja sredstva na fiducialni račun, kot pozitivno in kot prispevek, in kot upanje k nadaljevanju pogajanj in k iskanju optimalne rešitve za eno in drugo stran. Kot vem, je znano, na tem računu je že več kot 45 milijonov dolarjev in teh 45 milijonov dolarjev je prištetih ali vsebovanih v sedanjem nivoju slovenskih deviznih rezerv, za katere sem omenjal, da presegajo znesek 1 milijarde 900 milijonov dolarjev.</p>
               <p>Drugo pomembno vprašanje je spremljanje gospodarskih odnosov s tujino. Nesporazum, če o njem lahko govorim, do katerega je prišlo na relaciji in preko tega parlamenta s Službo družbenega knjigovodstva, predvsem na temo, kateri podatki so merodajni za tovrstno spremljanje in kdo naj igra vlogo davkarije, policaja in tako dalje, upam, da se bodo te stvari razrešile, in da bodo diskusije okrog novega deviznega zakona, kot tudi diskusije z misijo Mednarodnega denarnega sklada, ki prav danes začenja svoje poslanstvo v Republiki Sloveniji, pripeljale do tistih rešitev, ki si jih vsi želimo. Da se bo vedelo, kaj je vloga centralne banke in kaj je vloga ostalih institucij, in da ne bo nepotrebnih sumničenj, kdo je kriv za tak ali drugačen dokapital ali za take ali drugačne pretoke tega kapitala.</p>
               <p>Pomembno področje, s katerim je začela delo zelo intenzivno centralna banka, je reforma plačilnega prometa. Namreč, ta reforma je v sedanji situaciji nujno potrebna. Mi vemo, kakšen plačilni promet imamo, kakšna je funkcija Službe družbenega knjigovodstva pri tem in vsi skupaj tudi dobro vemo, da je potrebno ta sistem reformirati, pri tem pa seveda ločiti nadzorno in davčno funkcijo od funkcije plačevanja preko žiro računov. Z drugimi besedami, Banka Slovenije je začela intenzivne priprave skupaj s komercialnimi bankami, pri čemer bo v te priprave vključeno tudi gospodarstvo, da v Sloveniji začnemo z novim plačilnim sistemom in novim plačilnim prometom, ki bo vsaj toliko dober in toliko zanesljiv, kot je dandanašnji v okviru Službe družbenega knjigovodstva. Nesprejemljivo je, da bi imele banke, ki so klientela poslovne banke, svoje račune pri neki drugi instituciji in ne pri centralni banki. To je pač rezultat preteklosti, pretekle ureditve, kajti če je centralna banka edina, ki je odgovorna za kreiranje denarja, potem mora imeti nadzorno funkcijo na samem začetku in če je na drugi strani odgovorna za likvidnost v plačilih doma in s tujino, potem je ta zahteva še toliko razumljivejša.</p>
               <p>Nenazadnje v sami Banki Slovenije intenzivno delamo na tako imenovanem nadzoru banke in hranilnic. Ugotavljamo, da je preventiva tudi na tem segmentu družbenega delovanja dosti uspešnejša kot kurativa in želimo si, da bi ta tako imenovana supervizijska kontrola, kontrola rizičnosti bančnih plasmajev, kmalu doživela tak nivo in tisti nivo, kot ga ima ta v tujini, kajti s pomočjo te kontrole lahko centralna banka uspešneje vodi konkretno denarno politiko.</p>
               <p>Dovolite mi, drage poslanke in poslanci in tudi predsednik, da zaključim ta razmišljanja s končno ugotovitvijo in ta ugotovitev je prepričanje bank Slovenije, da denarna politika ni zgolj preprosto uravnavanje količine denarja v obtoku, temveč je hkrati tudi temeljni kamen za zaupanje v celotni finančni sistem, v slovenski tolar, v centralno banko. To je tisto, kar spodbuja nas vse, in tudi vse naše partnerje v nadaljnjih prizadevanjih za še ugodnejše rezultate na denarnem in celotnem gospodarskem področju. Hvala.</p>
            </sp>
            <sp xml:id="SDZ1-Redna-21-1994-05-04.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala guvernerju Banke Slovenije za izčrpno poročilo. Besedo ima gospod Janez Prijatelj, generalni direktor Zavoda za pokojninsko in invalidsko zavarovanje Slovenije.</p>
            </sp>
            <sp xml:id="SDZ1-Redna-21-1994-05-04.sp12">
               <speaker>JANEZ PRIJATELJ:</speaker>
               <p>Spoštovani, gospod predsednik, cenjene poslanke in poslanci, spoštovani zbor!</p>
               <p>Pokojninsko invalidsko zavarovanje je bilo v lanskem in letošnjem letu pogosto na dnevnem redu zasedanj Državnega zbora. To je posledica dejstva, da je potrebno z dodatnimi zakoni in predpisi dokončno zaokrožiti pokojninski sistem, uveljavljen z zakonom iz leta 1992, pa tudi posledica zahtev po zniževanju izdatkov za to zavarovanje.</p>
               <p>Državni zbor je v tem času z zakonom začasno omejil usklajevanje pokojnin in uredil perečo problematiko obveznosti države do zavoda, določil novo sestavo njegove skupščine, opredelil strukturo naložb za vodenje drugih investitorjev, sprejel odlok o stopnjah prispevkov za to zavarovanje, izdal soglasje o statutu zavoda, določil razmerje med povprečno starostno pokojnino za polno pokojninsko dobo in plačal za usklajevanje pokojnin ter sprejel nekatere druge zakonske predpise, ki tudi posebej urejajo to področje. Kljub temu proces dokončne izgradnje sistema še ni končan. Sistemski zakon namreč terja še sprejetje zakona o matični evidenci, zakona, ki bo urejal področje prispevkov, zakona o štetju zavarovalne dobe s povečanjem, zakona o dodatnih oziroma prostovoljnih zavarovanjih ter zakona o vrednotenju časa pokojninske dobe političnih zapornikov. Večina teh zakonov je v pripravi, nekatere je Vlada že posredovala v obravnavo Državnemu zboru.</p>
               <p>Vlada je posredovala predlog zakona o spremembah in dopolnitvah sistemskega zakona, ki bo v primeru sprejetja bistveno vplival na nivo pravic in stroškov pokojninskega in invalidskega zavarovanja. Vse pravice iz tega zavarovanja ureja in kvantificira zakon. Zavod je nosilec in izvajalec sistema in to funkcijo po mnenju organov upravljanja tudi ustrezno opravlja.</p>
               <p>Ob tej oceni ni mogoče mimo opozorila, da je postalo zaradi občasnih interventnih posegov v sistem in sprememb na področju plač izvajanje posameznih institutov zavarovanja izredno težko. To velja zlasti za usklajevanje pokojnin in oblikovanje pokojninske osnove. Zato so bila za izvedbo večkrat potrebna mnenja, navodila in tolmačenja Ministrstva za delo, Vlade in tudi Državnega zbora.</p>
               <p>Veljavni sistem usklajevanja pokojnin je izvedbeno zapleten in komaj še obvladljiv. V osnovi je bil izdelan za drugačne razmere, ko bi pokojnine z dvomesečno zamudo v celoti sledile plačam, in to dosledno, tako navzgor, kot navzdol.</p>
               <p>Zapletati se je pričel z uveljavitvijo novega merila 85% pri višini usklajevanja. Dodatni zaplet je povzročilo mnenje Državnega zbora, po katerem se ob padcu plač to znižanje upošteva le pri uskladitvi tekočih pokojnin brez negativnega poračuna za nazaj. Dokončno se je zapletel zaradi neprilagojenih določil o najnižji in najvišji pokojninski osnovi, ki posredno in nehote povzročajo pričetek degresivnega usklajevanja pokojnin.</p>
               <p>Ne glede na to, so bili sprejeti izvedbeni sklepi korektni, vendar za mnoge nejasni. Zakon namreč dopušča tudi pomisleke, ki se odražajo v nekaterih odzivih uživalcev pravic in njihovih strank in združenj ter sredstev javnega obveščanja. Problematiko naj bi s povsem novim načinom usklajevanja razrešile spremembe zakona, ki jih je temu zboru posredovala Vlada. Vendar bo postopek njihovega sprejetja relativno dolg, glede na številne proteste pa je vprašanje, če bo zakon v tem delu sploh sprejet.</p>
               <p>Zato bo do sprejetja novega zakona, ob upoštevanju do sedaj sprejetih stališč in navodil, potrebno pristati na nekatere posledice, ki jih z intervencijami splošni sistem povzroča, ali pa ta navodila in stališča spremeniti.</p>
               <p>Tudi nove razmere pri delitvi plač in pri lastninskem preoblikovanju podjetij, z možnostjo izplačila obveznic, delnic ali drugih oblik plačila delavcem namesto dela plač povzročajo nejasnosti glede vštevnosti takih izplačil v pokojninsko osnovo. Nekateri predpisi s področja plač niso bili povsem v skladu z zakonom o pokojninskem in invalidskem zavarovanju. Na pobudo zavoda se v spremembah novega zakona predvideva razrešitev te problematike.</p>
               <p>Veliko izvedbenih zapletov povzroča tudi izplačevanje pokojnin našim upokojencem, ki živijo v drugih republikah bivše Jugoslavije. Ti izvirajo predvsem iz prekinitve plačilnega prometa, vojne in nekaterih drugih odprtih vprašanj s temi republikami. To povzroča, da naši upokojenci s teh področij, osebno, ali pa pooblaščenci, množično dvigajo pokojnine v Sloveniji, kar je povezano z mnogimi zapleti za njih in našo državo.</p>
               <p>Problematika je s posebnim sporazumom začasno urejena s Hrvaško ter delno z Makedonijo in vendar bo s tema državama potrebno čimprej sprejeti ustrezno mednarodno konvencijo.</p>
               <p>Poseben problem predstavlja tudi odsotnost zakonskih določb, ki bi urejale plačilo prispevkov za zdravstveno varstvo teh upokojencev, še zlasti tistih, ki živijo v Hrvaški in Makedoniji. Te naj bi do nove zakonske ureditve nadomestile stališče Vlade, po katerem bodo te obveznosti na podlagi recipročnosti bremenile Pokojninski zavod Slovenije.</p>
               <p>Izvedbene težave in nejasnosti povzročajo tudi zakonsko nepopolno urejeno statusno in vsebinsko vprašanje novih skladov, ter prostovoljnega zavarovanja za dodaten obseg pravic. Zato je zavod predlagal zakonske spremembe, ki bi omogočile, da prostovoljno zavarovanje za dodatni obseg pravic, ter kapitalski in stanovanjski sklad ne bi bili le neke vrste notranje organizacijske enote zavoda, temveč samostojne javno pravne osebe, poslovno, organizacijsko in finančno ločene od obveznega zavarovanja.</p>
               <p>Kljub navedenim zakonskim pomanjkljivostim, ki so upočasnile delo na teh področjih, je zavod vzpostavil potrebne materialne in druge pogoje, da so se, ali bi se v kratkem novosti pričele ustrezno izvajati. Novi zakonski predlogi pa možnost dodatnega prostovoljnega zavarovanja sploh ukinjajo, pri kapitalskem skladu določajo upravno, s poudarjeno vlogo države, stanovanjski sklad pa naj bi ostal v zavodu.</p>
               <p>Odzivi na te spremembe so različni. Rešitve bodo predmet nadaljnjih parlamentarnih razprav. Vseeno pa že predlagane spremembe in reakcije nanje kažejo, tako kot pri usklajevanju pokojnin, da se v konceptu bodočega razvoja pokojninskega in invalidskega zavarovanja prepogosto spreminjajo stališča.</p>
               <p>Ker so bili podobni pomisleki, kot so danes razlog za spremembe strokovno poudarjeni, že ob uvedbi teh institutov pa neustrezno upoštevani, kaže na tem mestu ponovno opozoriti, da je treba vse sistemske spremembe na tem področju predhodno temeljito proučiti.</p>
               <p>Pokojninski sistem je že po naravi dolgoročen, zato ne prenese hitrih kratkoročnih posegov ali sprememb, še zlasti pa ne cikličnega uvajanja novosti ter nato njihovega ukinjanja in spreminjanja, kar je bilo v zadnjem obdobju zlasti značilno za določbe, ki zadevajo usklajevanje pokojnin.</p>
               <p>Čeprav so napovedane pomembne zakonske spremembe, nekaj so jih napovedali danes tudi moji predgovorniki, bo do njihove uveljavitve potrebno še naprej korektno izvajati veljavni sistem v obsegu, ki ga določa zakon. Učinke njegovega izvajanja najbolje ponazorijo statistični podatki. Ti kažejo, da je bilo konec letošnjega aprila v Sloveniji 451.780 upokojencev. Od tega je bilo 256.741 starostnih, 94.353 invalidskih, 80.832 družinskih in 19.854 kmečkih.</p>
               <p>Poleg tega je bilo v tem mesecu tudi okrog 5.000 uživalcev akontacij vojaških pokojnin, okrog 700 uživalcev začasnih pokojnin ter okrog 2.000 dodatka k pokojninam. Po letih izredno visoke stopnje rasti upokojevanja se ta v zadnjem času vendarle zmanjšuje. Če je bila rast upokojevanja v letu 1991 rekordna in je znašala pri starostnih upokojencih kar 15,3% v letu 1992 tudi izjemno visoka, in sicer 9,4% in znaša v letu 1993 le še 2,8% in v prvih štirih mesecih tega leta komaj 0,4%. Na drugi strani kažejo podatki o aktivnih zavarovancih, ki plačujejo prispevke, da je do leta 1987 njihovo število naraščalo, v tem letu pa močno upada. Leta 1987 je bilo tako 938.161 zavarovancev, leta 1993 pa le še 741.618. Največji padec je bil leta 1991, in sicer za 7,7%, leta 1992 je znašal 4,4% in leta 1993 3%.</p>
               <p>Ker je v istem obdobju število upokojencev močno naraščalo, se je bistveno poslabšalo razmerje med upokojenci in zavarovanci. Še leta 1982 je bilo to razmerje 1:3,2, leta 1992 le še 1:1,7 in leta 1993 1:1,6. Tudi v prvih mesecih leta 1994 se to razmerje kljub manjši rasti števila upokojencev nekoliko poslabšuje. Navedena iz leta v leto slabša razmerja ter širitve pravic so bile v preteklosti tudi glavni razlog za postopno naraščanje potrebnih finančnih sredstev za pokojninsko in invalidsko zavarovanje.</p>
               <p>Gmotni položaj upokojencev se je lani nekoliko poslabšal. Razlog je bil z interventnim zakonom določeno novo razmerje 85% med povprečno starostno pokojnino za polno dobo in povprečno plačo, ki se uporablja kot dodatno merilo pri usklajevanju pokojnin. Ker je bilo v letu 1992 doseženo razmerje višje, so se pokojnine najprej zmanjšale za 2,8%. Še dodatno slabši gmotni položaj, kot bi bil sicer dosežen z usklajevanjem pokojnin po sistemskem zakonu, pa je bil posledica začasne odprave izplačil proračun v uskladitvah pokojnin od aprila 1993 do aprila letos.</p>
               <p>Ko govorimo o gmotnem položaju upokojencev, moramo upoštevati, da je prej navedena merila 85% zgolj fiktivna računska postavka, ki ne odraža dejanske ravni vseh pokojnin do plač, saj temelji na predpostavki, kot da bi vsi starostni upokojenci uveljavili pokojnino s polno pokojninsko dobo. Dejanska razmerja med izplačanimi pokojninami in plačami so nižja. Tako je znašala npr. v letu 1993 povprečna izplačana starostna pokojnina 74,5% povprečne plače, v letu 1992 78,4%, skupaj povprečna pokojnina pa le 68,1%, leto poprej pa 71%. To v bistvu pomeni, da so se pokojnine v odnosu na plače vrnile v leto  1968, ko se je začel prehod revalorizacije plač v pokojninski osnovi na zadnje leto dela.</p>
               <p>V letu 1994 se za usklajevanje pokojnin ponovno uporablja sistemski zakon. To je gmotni položaj upokojencev spet nekoliko izboljšalo, saj so ponovno v veljavi pozitivni dvomesečni proračuni, zmanjševanje pokojnin ob padcu plač pa velja le za tekoči mesec. Dejansko razmerja med izplačanimi pokojninami v prvih štirih mesecih in povprečni plačani prvih dveh mesecih letos tako znaša pri starostnih pokojninah 79,4%, skupno za vse pokojnine pa 71,9%. Povprečna starostna pokojnina, izplačana konec aprila, je znašala 44.944 tolarjev, skupna povprečna pokojnina pa 40.760 tolarjev. Socialna korektiva višine pokojnin sta najnižja pokojninska osnova in varstveni dodatek. Po prvem se pokojnina upravičencem vsakokrat odmeri od veljavne najnižje pokojninske osnove, če je njihova pokojnina, izračunana na podlagi dejanskih plač, nižja od te osnove.</p>
               <p>Tako znaša zadnja najnižja možna pokojnina za polno dobo v Sloveniji sploh 29.645 tolarjev, za krajšo pa ustrezno manj. Za minimalnih 15 let dobe znaša najnižja možna pokojnina 12.207 tolarjev, za moške, in 13.951 tolarjev za ženske. Upokojencem, katerih pokojnina je nižja od najnižje pokojnine za polno dobo, pripada tudi varstveni dodatek, če so socialno ogroženi. Uporaba navedenih socialnih korektivov je zelo pogosta, tako je konec marca prejemalo pokojnino, odmerjeno od najnižje pokojninske osnove, 71.266 upokojencev, varstveni dodatek pa 54.000 upravičencev. Razne druge dodatke in nadomestila prejema še 86.261 upravičencev. Od tega je bilo v aprilu 45.377 uživalcev invalidnin, 19.500 dodatkov za pomoč in postrežbo ter 22.500 nadomestil plač iz invalidskega zavarovanja.</p>
               <p>Najvišja možna pokojnina po splošnih predpisih znaša 157.845 tolarjev. Razmerje med najnižjo in najvišjo pokojnino v Sloveniji za enako dolgo pokojninsko dobo znaša 1:5,3. Razlika bi bila seveda višja, če bi primerjali najvišjo pokojnino za polno dobo in najnižjo možno za minimalno dobo sploh, vendar ta primerjava ne bi bila korektna. Vse navedeno vpliva na višino potrebnih sredstev za pokojninsko in invalidsko zavarovanje in na višino njegove udeležbe v bruto domačem proizvodu. Ta udeležba zadnja leta narašča, tako je znašala leta 1992 6,9%, leta 1991 11%, 1992 13,9%, za leto 1993 se pa ocenjuje na 14,8%. Za objektivnost presoje teh podatkov je treba opozoriti, da na ta delež ne vpliva samo rast izdatkov za to zavarovanje, temveč tudi zmanjševanje bruto domačega proizvoda zadnjih letih, metodologija njegovega izračuna ter nove obveznosti, kot so prispevki za zdravstveno varstvo upokojencev, vojaške pokojnine, dodatki k pokojninam itn., ki jih pred letom 1991 zavod ni izplačeval.</p>
               <p>Finančni položaj zavoda je bil v preteklem letu in v začetku letošnjega leta stabilen, tako je lahko zavod med letom sproti speljal vse svoje obveznosti, poslovno leto 1993 pa je v skladu s finančnim načrtom končal pozitivno. To je omogočila ustrezna prispevna stopnja, ki jo je v višini 15,5% za zavarovance in 15,5 za delodajalce uveljavil Državni zbor v februarju 1993. Pred tem je bila prispevna stopnja dve leti nespremenjena, kar je konec leta 1992, ob novih zakonskih obveznostih in neporavnanih dolgovih republike, povzročilo izgubo v višini 3,2 milijarde tolarja. To je zavod pokril iz obvezne rezerve, ki se je temu primerno znižala. Za leto 1993 je bil za to za zvišanje obvezne rezerve planiran presežek v višini 5,5 milijarde tolarjev. Dejanski finančni rezultat v preteklem letu je bil ugodnejši. Zavod je imel okoli 207 milijard prihodkov in 201,6  milijarde odhodkov, tako da je presežek znašal 5,4 milijarde tolarjev.</p>
               <p>Zaradi omejitev pri planiranju za leto 1994 pa presežek z zaključnim računom ni bil razporejen za povečanje rezerv, temveč je bil uvrščen med prihodke za leto 1994. Tega presežka po preteku 4 mesecev letošnjega leta praktično ni več, saj so bile v tem času skupne obveznosti zavoda višje od tekočih prilivov.</p>
               <p>Struktura prihodkov v preteklem letu kaže, da so plačani prispevki zavarovancev znašali 47,4% vseh prihodkov, prispevki delodajalcev 44,2%, plačilo republike 3,1%, prispevki za zavarovalno dobo s povečanjem 1,3%, obresti in odkupi 3,8% in drugi prihodki 0,2%. Plačila republike za pokojnine po posebnih predpisih so znašala komaj polovico letnih obveznosti. V skladu z zakonom o obveznosti republike, se je manjkajoče plačilo uvrstilo med dolgove republike iz preteklih let, tako da vse neporavnane obveznosti republike do zavoda trenutno znašajo okoli 130,5 milijonov ECU oziroma okoli 20 milijard tolarjev. Ta dolg bo republika zavodu poravnala na način in v rokih, ki jih predpisuje poseben zakon. V letošnjem letu poravnava proračun svoje obveznosti tekoče v višini, kot jo določa proračunski memorandum.</p>
               <p>Med odhodke so lani pokojnine, nadomestila plač in druge denarne dajatve znašala 90%, plačani prispevki, zlasti za obvezno zdravstveno varstvo 7,6% in stroški izvajanja zavarovanja 2,5%. Izdatki za delo službe so znašali 0,8% skupnih odhodkov zavoda. Obvezna rezervna sredstva konec leta 1993 so znašala 9 milijard tolarjev, kar je le 44,6% višine, ki jo kot minimalno določa zakon.</p>
               <p>Finančni načrt za letošnje leto je zavod, po predhodni uskladitvi izhodišč z Ministrstvom za finance, sprejel v začetku februarja. Temelji na postavkah o gibanjih, ki jih je določil proračunski memorandum ter na ocenah realizacije pravic in obveznosti na podlagi zakona. Pri planiranju pa zavod ni mogel mimo dejstva, da se memorandumske napovedi o restriktivnih zakonskih spremembah še niso uresničile, zlasti ne tiste o drugačnem usklajevanju pokojnin. Obveznosti zavoda bodo zato v letu 1994 večje, kot jih je ocenil proračunski memorandum. Finančni načrt zavoda za leto 1994 predvideva nekaj manj kot 240 milijard tolarjev prihodkov in 241 milijard odhodkov. To pomeni, da je konec leta 1994 planiran primanjkljaj v višini nekaj manj kot 1,1 milijarde tolarjev, ki ga bo zavod pokril iz obvezne rezerve. Pričakovani rezultat temelji na izhodišču, da veljavne prispevne stopnje, ki znašajo zbirno 31%, ni mogoče zvišati, saj je proračunski memorandum ob napovedanih, a neuveljavljenih spremembah, načrtoval celo njihovo znižanje. To znižanje seveda ni bilo mogoče, saj bo na primer samo ponovno usklajevanje pokojnin iz proračuna terjalo, po oceni Vlade, dodatnih 5,6 milijard tolarjev. Tako je zavod ocenil, da bo zakonsko določene pravice in obveznosti mogoče realizirati le ob nadaljnji veljavnosti že sprejetih prispevnih stopenj.</p>
               <p>Skupščina zavoda pa je ob planiranju sprejela tudi poseben sklep, ki zavod zavezuje k takojšnjemu predlogu za znižanje oziroma preureditev prispevne stopnje v primeru, če bi se dejanska gibanja razlikovala od planskih. To bi se lahko zgodilo zlasti ob morebitnem zakonskem posegu vseh veljavnih pravic ter ob vseh fizičnih kazalcih ali drugih planskih izhodišč med letom.</p>
               <p>Finančno poslovanje v prvih štirih mesecih leta 1994 kaže, da so se planske ocene v glavnem tudi uresničevale. Tako so v tem času znašali skupni prihodki zavoda, skupaj s prenesenim presežkom 85,1 milijarde, skupni odhodki pa 84,4 milijarde tolarjev. Zavod tako bilančno izkazuje še 0,7 milijarde presežka, vendar je potrebno poudariti, da samo tekoči prilivi v letošnjem letu ne bi zadoščali za pokritje tekočih obveznosti. Če bi namreč zavod ne vključil lanskega presežka med letošnje prihodke, bi v prvih štirih mesecih izkazal izgubo v višini 4,6 milijarde tolarjev. Na takšen finančni rezultat je vplivalo tudi izplačilo zneska za rekreacijo upokojencev konec aprila v višini 3,9 milijarde tolarjev. Na podlagi posebnega sklepa skupščine in navedenih podatkov bo zavod v sodelovanju z drugimi pristojnimi organi v kratkem pripravil novo oceno doseženih in pričakovanih gibanj, ki vplivajo na finančno poslovanje zavoda, pri čemer v tem trenutku od pričakovanj odstopa zlasti rast upokojevanja, ki je nižja od planiranja. Če bodo nove ocene ter bodoče zakonske spremembe kazale na potrebo po prilagoditvi prispevne stopnje, bo zavod Državnemu zboru nemudoma predlagal ustrezne ukrepe.</p>
               <p>Spoštovani gospod predsednik, cenjene poslanke, spoštovani zbor! Kljub visokim izdatkom, visokemu številu upokojencev, manjšemu številu zavarovancev, izvedbenim težavam, razvojnim tendencam in drugim okoliščinam, bi za veljavni sistem in njegovo izvajanje še vedno lahko ugotovili, da nudi izjemno veliki populaciji primerno socialno varnost in da je zato v osnovi dober. Taka je tudi ocena posebne raziskovalne naloge, ki je primerjala veljavni sistem v svetu z našim in ki ponuja tudi strokovna izhodišča za potrebne sprejeme tudi v prihodnje. Te spremembe pa bodo imele lahko bistveni vpliv na stroške zavarovanja predvsem dolgoročno, saj se spremembe predlagajo zlasti pri pogojih za upokojevanje, ločitvi socialnih komponent iz sistema in načina zbiranja sredstev tudi z dotacijo države.</p>
               <p>Zakonske spremembe, ki jih je posredovala Državnemu zboru Vlada, predstavljajo le del možnih sprememb, ki zadeva zlasti usklajevanje pokojnin in ureditev nekaterih drugih perečih vprašanj, ki pa še ne pomenijo bistvenega sistemskega zasuka. Še dobršen del letošnjega leta bomo morali izvajati določbe veljavne zakonodaje, zaradi česar so pričakovanja o takojšnjem zmanjšanju izdatkov tega zavarovanja preuranjena in celo negotova. Zaradi občutljivosti področja in vpliva prizadete populacije tudi na politično življenje, se namreč lahko celo zgodi, da vse predlagane spremembe zakona ne bodo tudi sprejete, pri čemer lahko tako usoda zadane predvsem tiste spremembe, ki bi lahko stroške zavarovanja najbolj znižale. Zato zavod pri izvajanju svoje dejavnosti ter pri oceni finančnih sredstev in višine prispevne stopnje ne more izhajati iz predlaganih zakonskih sprememb, temveč iz veljavnega zakona, ki do sprejema sprememb v celoti določa okvire pravic in obveznosti. Hvala.</p>
            </sp>
            <sp xml:id="SDZ1-Redna-21-1994-05-04.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa generalnemu direktorju Zavoda za pokojninsko in invalidsko zavarovanje. Besedo ima gospod Franc Košir, v.d. generalnega direktorja Zavoda za zdravstveno zavarovanje Slovenije</p>
            </sp>
            <sp xml:id="SDZ1-Redna-21-1994-05-04.sp14">
               <speaker>FRANC KOŠIR:</speaker>
               <p>Spoštovani gospod predsednik, cenjene poslanke in poslanci tega Državnega zbora! Spoštovani gospodje ministri! Minili sta dve razgibani leti uveljavljanja sprememb sistema zdravstvenega varstva, razgibani za vse, ki sestavljajo paleto odnosov tega pomembnega družbenega podsistema: nosilce zdravstvene politike, Zavod za zdravstveno zavarovanje Slovenije, izvajalce zdravstvenih storitev, zavarovance, državljane te države. Osnovne instrumente prehoda, sodobnejši, uspešnejši, predvsem pa učinkovitejši sistem, ki ga je uveljavila zdravstvena zakonodaja, danes vsi precej bolje poznamo. Od 1. januarja preteklega leta, ki pomeni začetek izvajanja glavnih elementov novega sistema, smo se z novostmi velikokrat neposredno srečevali, bodisi kot zavarovanci, delodajalci, pacienti, strokovnjaki ali pa kot formalni in neformalni predstavniki različnih interesnih skupin, političnih strank in drugih združenj. Veliko strokovnih ali javnih polemik, tudi interesnih sporov, ki so spremljali ustvarjanje poglavitnih novosti dokazuje, kako občutljivo in kompleksno je področje zdravstvenega varstva, kako se v njem odražajo posledice sprememb na vseh drugih področjih življenja in kako je v njem čutiti gospodarski, demografski, epidemiološki, sociokulturni in tudi politični utrip države.</p>
               <p>Dovolite mi, da na povabilo predsednika tega visokega zbora danes opozorim na nekatere dileme, ki se v javnosti porajajo in podam kratek prispevek o oceni uspešnosti, kje smo pri izgradnji tako imenovanega slovenskega modela zdravstvenega zavarovanja in kam bi morali usmeriti razvoj. Kakšen je slovenski model zdravstvenega zavarovanja?</p>
               <p>Ob spremembah v slovenski družbi in ob osamosvojitvi Slovenije so bile nujne temeljite spremembe na področju celotnega zdravstva. Z novo zdravstveno zakonodajo je prišlo do oblikovanja novih sodobnih rešitev, ki povzemajo na eni strani izkušnje razvitih evropskih držav, na drugi strani pa upoštevajo tudi pozitivne izkušnje Slovenije. Svet je šel v razvoj sistema zdravstvenega zavarovanja oziroma financiranja zdravstva v posameznih državah po različnih poteh. V načelu jih lahko razvrstimo na tri osnovne skupine.</p>
               <p>Prvo sestavljajo sistemi, ki temeljijo na načelih obveznega zdravstvenega zavarovanja in ki jih imenujemo tudi socialna ali javna zdravstvena zavarovanja ali največkrat kar Bismarkov model.</p>
               <p>Drugi so sistemi nacionalnega zdravstvenega varstva, po pobudniku tudi Bemeridžov model, kjer država zagotavlja finančne, kadrovske, tehnološke pogoje za delovanje sistema.</p>
               <p>Tretja skupina sistemov zdravstvenega zavarovanja pa so povsem komercialno oziroma profitno naravnani sistemi, grajeni na principu škodnih zavarovanj, kot je to dosedanji sistem v ZDA.</p>
               <p>Po osnovnih značilnostih slovenski model financiranja zdravstva uvrščamo med tako imenovana socialna zdravstvena zavarovanja. Ta model imajo v Evropi poleg Nemčije in Avstrije tudi Francija, Nizozemska, dežele Beneluxa, v 90-ih letih pa so ga uvedli, ali pa vanj prihajajo tudi nekatere vzhodno-evropske države, kot Poljska, Češka, Slovaška, Madžarska, Romunija, Bolgarija itd. Osnovni prednostni sistem socialnega zdravstvenega zavarovanja, če jih primerjamo s sistemi nacionalnega zdravstvenega varstva, kjer je financiranje zasnovano na davkih, so naslednje. Bolj neposredna povezava med plačilom ali plačniki za zdravstveno varstvo in storitvami, dosledno uveljavljanje načela solidarnosti v tej sferi ugodno vpliva na uveljavljanje socialne pravičnosti, s prepovedjo izbiranja zavarovancev na osnovi stopnje zdravstvenega tveganja.</p>
               <p>Tretjič, upravljanje delodajalskih in delojemalskih asociacij pomembno vpliva tudi na povečanje učinkovitosti izvajanja zdravstvenega zavarovanja. Relativno avtonomen položaj upravljanja, ki vpliva na večjo uspešnost in učinkovitost pri gospodarjenju s sredstvi zavarovanja.</p>
               <p>Petič, ustvarjanje določenega toka sredstev za zdravstvo, ki so za to prvič, manj prizadeta na spremembe makroekonomskih pogojev in drugič, zagotavljajo stabilnejše pogoje financiranja zdravstva.</p>
               <p>In šestič, omejena, vendar jasno opredeljena vloga države, ki omogoča produktivnejše razmerje med regulacijo in deregulacijo v tej javni sferi. V Sloveniji sledimo zgledu evropskih držav, ki osnovni model obveznega zdravstvenega zavarovanja dopolnjujejo z načelom delitve stroškov oziroma s sozavarovanjem. To pomeni, da so zavarovanim osebam zagotovljene posamezne pravice oziroma storitve pod pogojem, da ob njihovem uresničevanju prispevajo določen znesek iz svojih sredstev, ali da jim nosilec javnega zavarovanja omogoči njihovo uresničevanje s sozavarovanjem osebe in v okviru dodatnega zavarovanja. To načelo je izpeljano na zelo različne načine, med katerimi so najbolj znani participacija zavarovanih oseb, izločanje nekaterih storitev iz zavarovanja, omejitev izdatkov za posamezne storitve, kot tudi možnost dostopnosti in dosegljivosti storitev s sozavarovanjem oseb. Gre torej za zavarovanje, v katerem si izdatke za zdravstvene storitve delita v določenem deležu nosilec državnega zavarovanja in zavarovana oseba sama. Opis osnovnih modelov in razumevanje našega pristopa je potreben predvsem zaradi nekaterih dilem, ki se od uvedbe zdravstvenega zavarovanja pojavljajo pri nas bodisi v strokovnih, pa tudi v javnih krogih. Tako je nemalokrat slišana teza, da je naše zdravstveno zavarovanje preveč mešanega karakterja, premalo zavarovalniško oziroma komercialno, s preveliko vlogo države oziroma da je zavod pravzaprav državna zavarovalnica. Druga teza pravi, da bi bilo zaradi konkurenčnosti potrebno predvsem več zavarovalnic z obveznim zavarovanjem. Podobna dilema, ki prav tako izhaja iz nepoznavanja našega modela socialnega zdravstvenega zavarovanja, prihaja iz povsem nasprotnih pozicij in je v tem, ali sistem zdravstvenega zavarovanja podržaviti oziroma zagotavljati financiranje zdravstva iz integralnega proračuna oziroma ali je razvijati avtonomno zdravstveno zavarovanje.</p>
               <p>Seveda direktnega odgovora na te dileme ni moč dati, saj sedanji model socialnega zdravstvenega zavarovanja pravzaprav išče odgovore drugje, predvsem pa v produktivnem ravnovesju med regulacijo in deregulacijo, med poudarjeno vlogo države, ki zadržuje svoje vzvode vplivanja zlasti z vidika krojenja makroekonomske politike in relativno avtonomnostjo zavoda kot nosilca izvajanja obveznega zdravstvenega zavarovanja. Več zavarovalnic za obvezno zavarovanje bi seveda pomenilo nižanje cen zdravstvenih storitev in zato manj ugoden cenovni položaj izvajalcev. Dolžan pa sem tudi opozoriti na kritično točko pri iskanju bolj učinkovitega ravnovesja med državnimi pristojnostmi in avtonomijo Zavoda za zdravstveno zavarovanje Slovenije kot specifične javne ustanove. To je nepopolno opredeljen koncept javnih služb pri nas, ki zanemarjajo pisane sodobne, v svetu že dalj časa priznane težnje k deregulaciji, k demokratizaciji, k decentralizaciji in bolj aktivnemu sodelovanju ljudi pri reševanju svojih zdravstvenih problemov, ki predvsem omogočajo boljšo alokacijo sredstev za te namene. Krovna sistemska zakonodaja, ki ureja javne službe, bi v neposredni prihodnosti morala dati ustrezne odgovore na ta vprašanja, sicer bo še naprej prihajalo do nepotrebnih problemov in nejasnih odnosov glede pristojnosti posameznih sfer in zavodov.</p>
               <p>Ne nazadnje naj v zvezi s poznavanjem modela socialnega zdravstvenega zavarovanja opozorim še na zelo aktualne teze, ki so se pojavile ob nastajanju zakona o zavarovalništvu. V razpravo o omenjenem zakonu se je postavila zelo nevarna posplošena trditev, da naj bi bilo prostovoljno zdravstveno zavarovanje v celoti profitna dejavnost. Prostovoljno zdravstveno zavarovanje za doplačila se ne oblikuje po tržnih zakonitostih. Kot dopolnitev obveznega zdravstvenega zavarovanja se namreč program in cene zdravstvenih storitev oblikujejo in uresničujejo na povsem istih načelih, kot veljajo za javne službe oziroma za javne finance. Zato menim, da prostovoljno zdravstveno zavarovanje za doplačila sploh ni in ne more biti profitna dejavnost. Menim celo, da je izvajanje prostovoljnega zdravstvenega zavarovanja za doplačila pri komercialnih zavarovalnicah oziroma zavarovalniških delniških družbah do neke mere sporno, ker se pri njih nesprejemljivo mešata načelo vzajemnosti in neprofitnosti, ki velja za javne službe z načelom profitnosti. Tako verjetno ni slučaj, da v Belgiji za zavarovanje za doplačila ne smejo izvajati profitne oziroma komercialne zavarovalnice, ampak so samo bolniške blagajne nosilci obveznega zdravstvenega zavarovanja. Končno, če bi ta teza, ne glede na vse podane in utemeljene zavrnitve, bila sprejeta, smo lahko upravičeno resno zaskrbljeni za prihodno socialno in zdravstveno varnost prebivalstva.</p>
               <p>Komercialne zavarovalnice bi glede na svojo profitnost lahko zelo kmalu poiskale rešitve tudi v različnih premijah glede na starost ali zdravstveno stanje zavarovancev, ali stopnjo rizika, ki jo je pri posamezni bolezni mogoče pričakovati <stage>(npr. dializni bolniki, transplantacije, srčne operacije, nevrokirurški posegi itd.)</stage>. Tako bi se lahko zgodilo, da nekaterih najtežjih bolnikov  ne bi hotela zavarovati nobena zavarovalnica ali pa bi bile zavarovalne premije za njih previsoke in se takšni bolniki zaradi tega ne bi mogli zavarovati. S tem bi izničili doseženo raven zdravstvenega varstva, ki smo jo dosegli v Sloveniji in jo uspeli ohraniti tudi v sistemu prenove.</p>
               <p>Spoštovane poslanke in poslanci! Dovolite mi, da v nadaljevanju tega prispevka ovrednotim še nekatere dosežke pri uresničevanju ciljev v slovenskem modelu zdravstvenega zavarovanja. V letu 1993 so bili na Zavodu za zdravstveno zavarovanje opravljeni izredno obsežni projekti. Zavod sicer ni bil edini nosilec aktivnosti, povezanih z uveljavljanjem zakonskih spre-</p>
               <p>memb in novosti, a je vendar med tistimi, ki je bil soočen z največ novimi nalogami. Da bi deloval uspešno, je moral Zavod za zdravstveno zavarovanje zagotoviti učinkovito izvajanje vsaj dveh osnovnih funkcij. Mobiliziranje vseh resursov za obvezno in prosto zavarovanje in alokacije razpoložljivih virov za izvajanje programov obveznega in prostovoljnega zavarovanja. Pri tem je moral iskati odgovore na naslednja vprašanja:</p>
               <p>Koliko porabiti in kdo oziroma kako naj se plačuje na eni strani in kako uresničevati sistem pravic, kaj predstavlja obvezen program ter kako plačevalci in izvajalci zdravstvenih storitev na drugi strani?</p>
               <p>Kako zahtevno je uresničevanje navedenih temeljnih funkcij zavoda, če je hotel ta proces uveljaviti nadzorovano in učinkovito, je razvidno iz vsebine splošnih ciljev, ki smo si jih na zavodu zastavili. Naj jih le nekaj naštejem:</p>
               <p>- zagotoviti optimalna finančna sredstva, kot so prispevna stopnja premij in ostalo za program obveznega in prostovoljnega zavarovanja,</p>
               <p>- zagotoviti materialne, kadrovske in informacijske podlage za uresničevanje osnovnih funkcij zavoda,</p>
               <p>- zagotoviti pravne podlage oziroma določiti obseg individualnih pravic do zdravstvenih in denarnih pravic,</p>
               <p>- standardizirati in normirati količine in vrste ter postopke za uresničevanje pravic,</p>
               <p>- oblikovati usmeritve za pogajanja s partnerji in sprejem dogovora glede zmogljivosti in vrednotenja zdravstvenih storitev,</p>
               <p>- zagotoviti stabilne pogoje financiranja izvajalcev na podlagi pogodbeno dogovorjenih odnosov,</p>
               <p>- zagotoviti nadzor nad izvajanjem zdravstvenega zavarovanja.</p>
               <p>Uresničevanje navedenih ciljev v delovanju zavoda v preteklih dveh letih, predvsem pa v letu 1993, je potrebno zaradi primerljivosti s svetom spremljati s pomočjo naslednjih kriterijev:</p>
               <p>- nivo sredstev za zdravstveno zavarovanje kot je obseg,</p>
               <p>- zanesljivost, trendi v uporabi,</p>
               <p>- uspešnost,</p>
               <p>- tehnična učinkovitost,</p>
               <p>- alikativna učinkovitost,</p>
               <p>- racionalnost administriranja,</p>
               <p>- pravičnost, kot je neka enakopravnost, dostopnost do zdravstvenih storitev,</p>
               <p>- ter kakovost storitev.</p>
               <p>Za zagotovitev ustreznega nivoja sredstev za obvezno  zavarovanje je bila izjemno pomembna novost, po kateri so se vsi državljani Slovenije dolžni zavarovati in da je status zavarovanca vezan na plačilo prispevka. Zdravstveno zavarovanje zato pogojuje veliko boljšo in ažurnejšo evidenco o zavarovanih osebah, o uveljavljanju njihovih pravic, pa tudi o zavezancih za plačevanje prispevkov ter poravnavanju teh.</p>
               <p>Na podlagi obsežnega dela, ki zajema kar 24 kategorij zavarovancev, je zavod v letu 1992 in 1993 opravil evidentiranje in popis vseh oseb zdravstvenega zavarovanja. Ugotovljeno je, da je bilo koncem leta 1993 v Sloveniji evidentirano 2.900.764 oseb. Zagotavljanje sredstev iz naslova prispevkov je v lanskem letu potekalo brez večjih težav in v skladu s planom, razen pri nekaterih zavezancih, ki so svoja premoženja prenesli v razvojni sklad.</p>
               <p>Prvo leto izvajanja prostovoljnega zavarovanja kot sestavnega dela novega sistema zdravstvenega varstva je pokazalo, da so zavarovanci sprejeli sistem. To leto je tudi pokazalo, da ni bilo primerov, da kdo zaradi svojega šibkega materialnega položaja ne bi mogel uveljaviti upravičenih potreb po zdravstvenih storitvah. Po drugi strani pa je velik odziv in prostovoljna vključitev okrog 1.200.0000 ljudi, in to zavarovanih pri zavodu, in okrog 150.000 pri zavarovalni družbi Adriatic, kaže na pripravljenost prebivalstva, da prispeva dodatna sredstva mimo prispevne stopnje za zagotavljanje zdravstvenih storitev.</p>
               <p>Finančni rezultat na obveznem in prostovoljnem zdravstvenem zavarovanju je bil zato v letu 1993 relativno ugoden. Preseganje prihodkov nad odhodki obveznega zdravstvenega zavarovanje v preteklem letu v višini 5,9 milijarde tolarjev, je bilo v glavnem rezultat prihodkov od financiranja prilivov prispevkov na osnovi rasti plač, ki je bila zlasti hitra po ukinitvi intervencijskega zakona o plačah. Zavod je na te makroekonomske vplive v letu 1993 reagiral s predlogom znižanja prispevnih stopenj. V preteklem letu je bila zbirna prispevna stopnja za zdravstvo znižana trikrat in kasneje, letos v aprilu 1994, še četrtič na sedanjih sedaj veljavnih 12,70%. Pri zadnjem znižanju je zavod vračunal presežke po zaključnem računu v finančni načrt zavoda za leto 1994. Vsekakor so ti ukrepi v pozitivnem smislu prispevali k dolgoročnejšim uravnavanjem razmerij med prispevki in financiranjem zdravstva, ter obsegu javnih sredstev za zdravstveno zavarovanje.</p>
               <p>Tudi na področju prostovoljnega zavarovanja je bil v letu 1993 finančni rezultat pozitiven. Zavod je iz naslova premij in ostalih prihodkov ustvaril presežek 3,2 milijard tolarjev, ki so izkoriščeni v smislu razbremenitve cen premij v letu 1994. Prav tako pa so omogočili miren in mehak prehod, ki pa je izredno pomemben strateški obrat na povečanje deleža zasebnih sredstev v celotni zdravstveni porabi. V preteklem letu je bila tako še sprejeta odločitev, ki je deleže doplačil do polne vrednosti storitev povečala v globalu za 2%. Če so potemtakem sredstva za obvezno zdravstveno zavarovanje v globalu v 1993 letu predstavljala okoli 93% vrednosti vseh izdatkov, bodo za leto 1994 ti deleži zmanjšani na 91%. V naslednjih letih predvidevamo, da bi se delež obveznega zavarovanja postopno zniževal, povprečje v Evropi je namreč med 75 in 80% in temu primerno povečal prispevek samih zavarovancev. To pomeni, da lahko pričakujemo, da bo naraščal tudi obseg sredstev prostovoljnega zavarovanja.</p>
               <p>Glede na že navedene mednarodne primerjave, se Slovenija po svojih izdatkih za zdravstvene storitve lahko primerja z državami srednje Evrope in tudi z državami OECD. Ocenjen delež vseh izdatkov za zdravstvena varstva znaša 460 ameriških dolarjev na prebivalca ali v višini 7,9% od bruto družbenega proizvoda, javnih izdatkov za zdravstveno varstvo pa v višini 7,6% od bruto družbenega proizvoda, kar je blizu povprečja za omenjene države, pri tem pa je seveda potrebno poudariti, da javna sredstva pri nas predstavljajo kar 91% vseh izdatkov. Ta makroekonomski pogled je tudi eno pomembnih izhodišč za postavitev strategije in prioritet na področju izvajanja in razvoja zdravstvenega zavarovanja v Sloveniji. V svetu se kriterij uspešnosti ocenjuje predvsem na podlagi tako imenovane tehnične oziroma strokovno vsebinske in alokativne učinkovitosti izvajanja programa obveznega zavarovanja. Pojem alokativne učinkovitosti pa predstavlja sistem organiziranosti zdravstvene dejavnosti oziroma, ali so sredstva primerno razporejena po posameznih dejavnostih. Slovenija ima za to področje instrument, ki ga poznajo tudi ostali sodobni sistemi zdravstvenega zavarovanja, to je partnersko dogovarjanje o oblikovanju programa zdravstvenih storitev in o elementih za njegovo vrednotenje ter določanje cen.</p>
               <p>Bistvo tega pristopa je, da nosilci interesov kot so Ministrstvo za zdravstvo, izvajalci zdravstvenih storitev in zavod, določijo pravila in odgovornosti glede programa zdravstvenih storitev, glede njegovega uresničevanja, določijo elemente cen storitev in njihove konkretne cene. Takšen način se je letos že dodobra uveljavil.</p>
               <p>Struktura odhodkov po zdravstvenih dejavnostih v letu 1993 kaže sliko, ki je v primerjavi z večino evropskih dežel zelo ugodna, saj za osnovno zdravstveno dejavnost porabimo 23,9% vseh stroškov, za bolnišnico in ostale storitve skupaj 45,3%, od tega za bolnišnično obsega 34,9%, za zdravilišča 1,7%, za zdravila in ortopedske pripomočke 14,4%, za nadomestila in druge denarne dajatve 10,7%. Zaskrbljuje predvsem pri strošku za zdravila in denarne dajatve, zaradi česar so bili že sprejeti ustrezni ukrepi skupščine zavoda.</p>
               <p>Tretjič. Partnersko dogovarjanje o programu in cenah sloni tudi na ugotavljanju osnovnega načela pravičnosti oziroma enakih štartnih možnostih za vse, kar pomeni zmanjševanje razlik v preskrbljenosti prebivalstva z zdravstvenimi storitvami. Slovenija ima pri tem izredno dobro nasledstvo, ki je zagotovilo dostopno razvejano in relativno kvalitetno javno zdravstveno mrežo in kadre, vendar pa različno stopnjo preskrbljenosti. Pomembno kvalitativno dopolnilo v javni mreži je za to uvajanje zasebnega dela. Na razpis programov se je v letu 1993 prijavilo čez 300 ponudnikov, nosilcev zdravstvene dejavnosti iz javnega in zasebnega sektorja. Trend širjenja zasebništva v javni mreži se, kot ste obveščeni z informacijo Ministrstva za zdravstvo, še stopnjuje. Pri izbiri programov zavod upošteva enake kriterije za vse ponudnike na območju cele Slovenije, letos pa se je na razpis programov storitev prijavilo že blizu 500 ponudnikov programov.</p>
               <p>Četrtič. Zavod za zdravstveno zavarovanje je pristojen za nadzor nad uresničevanjem pravic s področja zdravstvenega zavarovanja in glede uresničevanja pogodb, sklenjenih z zdravstvenimi in socialnimi zavodi, ter zasebnimi zdravstvenimi delavci, torej tudi glede zagotavljanja kvalitete.</p>
               <p>Osrednje področje nadzora iz pristojnosti zavoda se nanaša na kontrolo izvajanja pobud izvajalcev zdravstvenih storitev. Na tem področju je finančni nadzor, kot so kontrole računov, ki jih izstavijo izvajalci, vsakodnevna praksa. Pri tem pa je potrebno poudariti, da zavod prejme preko milijon faktur in je zato možna le kontrola izbranih vzorcev. Sistematično se kontrola računa opravlja v primerih, ko podatki za posamezen zavod ali dejavnost opozarjajo na občutno odstopanje od povprečnih razmerij, ali ko je mogoče iz njih zaznati s precejšno verjetnostjo, da gre za ravnanje, ki je v nasprotju s pogodbenimi obveznostmi. Pomanjkljivosti na tem področju se na zavodu zavedamo, sprejeli bomo ustrezne ukrepe za kadrovsko in organizacijsko dopolnitev te funkcije, ki je pogoj za dvig kvalitete in delovanje celotnega sistema.</p>
               <p>Spoštovani zbor! Model slovenskega zdravstvenega zavarovanja, ki pomeni kombinacijo obveznega in prostovoljnega zdravstvenega zavarovanja, se je v dveletnem obdobju uveljavil, še več, na številnih predstavitvah v Organizaciji svetovne zdravstvene organizacije in ob nekaterih drugih mednarodnih srečanjih je bil ta model ocenjen kot eden redkih, ki je zagotovil zdravstveno varnost prebivalcev in neboleč prehod iz prejšnjega socialističnega sistema zdravstvenega varstva v sodobni sistem zdravstvenega zavarovanja. Vključuje tudi dolgoročne usmeritve svetovne zdravstvene organizacije "Zdravje vsem do leta 2000" in tudi cilje držav Evropske skupnosti.</p>
               <p>V letu 1993 so bili zdravstveni zavodi, ki so imeli izgubo, pravzaprav samo še izjema, kar je izreden dosežek, saj vemo, da so dolga leta po pravilu ustvarjali izgube. Zdravstvo je v dveh letih pretežno finančno sanirano in stabilizirano. Še več, zdravstveni zavodi postajajo poslovni subjekti, ki poslujejo z likvidnostnimi sredstvi. Konkurenca zasebnikov s kvaliteto storitev se vse bolj uveljavlja. Izgube so še v nekaterih zavodih posledica neusklajenih notranjih stroškovnih razmerij. Končno, zdravstveno zavarovanje s stabilnimi viri sredstev poleg plačevanja storitev izvajalcev zagotavlja zavarovancem tudi redno plačevanje zakonsko zagotovljenih denarnih nadomestil za čas bolezni nad 30 dni in drugih denarnih pravic iz zdravstvenega zavarovanja. Še vedno pa je podcenjeno delo zdravstvenih delavcev in posebej zdravnikov v primerjavi z razvitim svetom, kar mora postati prioritetni cilj države v urejanju odnosov.</p>
               <p>Nadaljnji razvoj zdravstvenega zavarovanja v Sloveniji se bo tudi v prihodnje moral prilagajati zasnovi financiranja zdravstvenega varstva, ki jo zahtevajo strateške usmeritve hitrejšega gospodarskega razvoja države. Ob veliki javni porabi nimamo druge izbire, kot da na vseh področjih obveznosti javnega finančnega sektorja spravimo v normalne okvire. V zdravstvenem zavarovanju za to zasledujemo naslednje cilje: zadržati doseženo raven zdravstvene varnosti prebivalstva s tenkočutnim uravnovešenjem deležev javnih in zasebnih sredstev za zdravstveno zavarovanje. Delež javnih financ mora biti vezan na gibanje družbenega proizvoda, kar terja skrbno in pretehtano poseganje v pravice iz obveznega zdravstvenega zavarovanja. Razširiti moramo programe za dodatno prostovoljno zavarovanje, za pravice, ki bi izpadle iz obveznega zavarovanja in uveljaviti večjo konkurenčnost na tem področju. Z vzgojnimi programi, ki naj bi jih oblikoval Svet za zdravje, motivirati ljudi za sodelovanje pri razreševanju zdravstvenih problemov in skrbi za lastno zdravje.</p>
               <p>Zato naj bi ta zbor podprl trende mehkega spreminjanja sestave celotnega zdravstvenega zavarovanja, tako da bi se v skupnih izdatkih za zdravstveno varstvo postopno zmanjševal delež javnih financ na račun zasebnih sredstev. To je do sedaj tudi v razvitem svetu edini poznan uspešen instrument za obvladovanje zdravstvene potrošnje. S tem bo tudi iskanje novega ravnovesja med ekonomsko in socialno razvitostjo naše države manj boleče. Hvala lepa.</p>
            </sp>
            <sp xml:id="SDZ1-Redna-21-1994-05-04.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Skladno s stališčem Komisije Državnega zbora za poslovnik z dne 15.4.1994, Državni zbor obravnava predloženo gradivo v dveh delih, in sicer, kot</p>
               <p>predlog zakona o izvrševanju proračuna Republike Slovenije za leto 1994 in predlog proračuna Republike Slovenije za leto 1994.</p>
               <p>Navedena stališča je upoštevala tudi Vlada Republike Slovenije, ki je ob določitvi besedila amandmajev k predlogu zakona o izvrševanju proračuna in o proračunu Republike Slovenije za leto 1994, predlagala Državnemu zboru, da se ločita obravnava in sprejetje predloga zakona o izvrševanju proračuna Republike Slovenije za leto 1994 in predloga proračuna Republike za leto 1994. Vlada tudi predlaga, da se predlog zakona o izvrševanju proračuna Republike Slovenije za leto 1994 sprejme po hitrem postopku.</p>
               <p>Državni zbor bo odločal o hitrem postopku za sprejetje navedenega zakona za tem, ko bo za odločitvijo sprejema amandmajev Vlade Republike Slovenije k 1., 80., 82. in 86. členu ter k naslovu predloga zakona o izvrševanju proračuna in o proračunu Republike Slovenije za leto 1994 navedeni zakon razdelil na predlog zakona o izvrševanju proračuna Republike Slovenije za leto 1994 in predlog proračuna Republike Slovenije za leto 1994.</p>
               <p>Predlog zakona je obravnaval tudi Odbor za finance in kreditno-monetarno politiko kot matično delovno telo in pripravil skupno poročilo. Prosim predstavnika odbora, da poda poročilo. Gospod Kopač ima besedo.</p>
            </sp>
            <sp xml:id="SDZ1-Redna-21-1994-05-04.sp16">
               <speaker>JANEZ KOPAČ:</speaker>
               <p>Hvala za besedo. Odbor za finance se je kar precej ukvarjal s predlogom zakona o izvrševanju proračuna in o proračunu za leto 1994 in tudi samo skupno poročilo je kar precej obsežno, predvsem zaradi velikega števila amandmajev, ki pa moram reči, da so kljub vsemu manj številni, kot so bili lansko leto.</p>
               <p>Letošnji proračun sprejemamo prvič po novem poslovniku, ne prejšnji in ne novi poslovnik pa ne rešujeta bistvenega problema slovenskega proračuna, ki bo prav gotovo vzrok za večino današnjih razprav. To je enoletnost našega proračuna. Ta določba poslovnika, ki našemu proračunu daje kratek rok trajanja, povzroča nestabilnost v našem gospodarstvu in nas neprestano peha v izredno stanje, v neracionalnost in v težnje po dezintegraciji proračuna, kar se mnogim kaže kot edina možnost izogibanja tem nerazumnim proceduram. Kot je omenil že predsednik ravnokar, te procedure iz nekaterih vidikov tudi še niso povsem zgrajene in letos se je odbor, tudi na podlagi sugestije Sekretariata za zakonodajo in pravne zadeve, srečal z dilemo, kaj po našem poslovniku sploh je proračun. Opazili ste, da imamo na dnevnem redu predlog zakona o izvrševanju proračuna in o proračunu za leto 1994. Že med proceduro pa smo tudi po razpravi na Komisiji za poslovnik prišli do jasnega stališča, po katerem se zakon o izvrševanju proračuna sprejema kot samostojen zakon, po svoji vsebini bi pravzaprav lahko bolj predstavljal spremembe zakona o financiranju javne porabe, proračun pa je samostojen akt z imenom proračun. Ni ne zakon, ne resolucija, ne memorandum, ne karkoli drugega, je pač proračun. Tako kot nedograjena procedura v poslovniku Državnega zbora je nedograjen tudi naš sistem financiranja javne porabe. Doslej smo vsako leto sprotna spoznanja, ki so pravzaprav predstavljala spremembe zakona o financiranju javne porabe, uzakonjali v zakonu o izvrševanju proračuna. Tudi letos je tako in doslej je bilo to dobro, saj bi sicer prevečkrat spreminjali en in isti zakon. Letos pa to že postaja moteče, saj je zakon o izvrševanju proračuna dvojček proračuna, ki pa se sprejema sedaj na podlagi tega, kar sem tudi ravnokar povedal, po različni proceduri. Če eden ali drugi nista sprejeta, ne velja nobeden. Treba je pa tudi reči to, da bomo do nekih stabilnejših pravil igre pri financiranju javne porabe, ki so pravzaprav bila že postavljena v enih osnovnih konturah leta 1991 in vsako leto dopolnjena s sprotnim zakonom o izvrševanju proračuna morali verjetno še kar med letošnjim letom če bo strokovno delo lahko toliko napredovalo pri tem, uzakoniti v novem zakonu o financiranju javne porabe ali pa o proračunskih načelih, ali kakorkoli se bo že imenoval.</p>
               <p>Pri letošnji obravnavi proračuna vas moram opozoriti, da nas hudi časi šele čakajo. Letošnji proračun bo relativno lahek zalogaj, glede na to, kar nas čaka v letu 1995. Velika količina različnih obveznosti te države je prenešena na prihodnje leto. Prenešeno je skratka vse, kar se je le dalo prenesti, da smo lahko do tega proračuna v višini 406,5 milijard odhodkov sploh lahko prišli. Te obveznosti, samo za ilustracijo, so na primer naslednje. Prve zapadle anuitete od naložb v temeljne razvojne programe obrambnih sil, predvideni sistem naložb v namakalno omrežje, predvidena naložba za dokončanje biološkega središča, spremenjena dinamika financiranja Narodne in univerzitetne knjižnice, večina zadev, ki so povezane s popravo vojnih krivic oziroma povojnih krivic, prenos izplačila dvanajste plače iz letošnjega leta, o čemer je govoril že minister Gaspari, in vse, kar je povezano s precej velikimi, dodatnimi stroški, ki bodo nastali zaradi uveljavitve nove lokalne samouprave. Zato se bo proračun v prihodnjem letu zagotovo realno povečal. Upam pa, da se nam proračunski primanjkljaj ne bo povečal in edina rešitev za to je seveda, da naš bruto domači proizvod hitreje raste in da tudi prihodki proračuna s tem rastejo, pa se ta primanjkljaj zapira. Treba je reči, kar so pravzaprav rekli že nekateri drugi uvodničarji, da je naš proračunski primanjkljaj v višini 0,7% bruto domačega proizvoda, ki bo na koncu leta verjetno pristal nekje pri 0,5% bruto domačega proizvoda, res velik rekord, v pozitivnem smislu, glede na vse druge države v tranziciji v srednji in vzhodni Evropi, pa tudi glede na države, ki niso ravno v tranziciji na zahodu.</p>
               <p>Vseh amandmajev k letošnjemu proračunu je 134 in mnogi od njih se podvajajo, saj je Vlada v svojih uskladitvenih amandmajih povzela ali delno ali v celoti nekatere amandmaje drugih predlagateljev odborov ali poslancev. V tovrstnih zadevah mislim, da bo delo lahko hitro teklo.</p>
               <p>Opozarjam pa na to - v imenu odbora ali pa z vidika stališč odbora - da bi morali zavrniti vse amandmaje, s katerimi se tudi odbor ni strinjal, ampak s katerimi se predvsem povečuje zadolževanje proračuna, kajti to si slovenska ekonomija, tudi glede na besede guvernerja Arharja, skorajda ne more privoščiti in to bi nas pripeljalo v eno zelo škodljivo stanje. Kakorkoli že, če bo sprejet kakšen od teh amandmajev, potem nam sledi uskladitveni predlog proračuna, ki ga mora po poslovniku Državnega zbora izoblikovati Odbor za finance, vendar tehnično tega ne bo sposoben narediti brez pomoči Vlade.</p>
               <p>Menim, da bi bilo izoblikovanje uskladitvenega predloga proračuna, ki se sprejema v enem kosu, torej ves proračun predstavlja en amandma, da je bolj prav, da sprejmemo proračun tak kot je bil predlagan po zelo dolgi in kvalitetni razpravi z soudeleženci iz vseh prizadetih resorjev, torej vseh proračunskih uporabnikov, ki sami najbolj vedo, kje so stvari najbolj pekoče. Vsako večje spreminjanje proračuna, ki si ga privošči Državni zbor, lahko povzroči za nekatere tudi veliko dobrega, za mnoge druge pa tudi veliko slabega. Gre pa zato, da moramo gledati, in Odbor za finance lahko rečem, da je praktično v 100% primerih na to gledal, da se navkljub še tako veliki privlačnosti posameznega interesa ti interesi le umaknejo skupnim interesom te države.</p>
               <p>Za konec bi rekel samo še tole. Sedaj nam že peti mesec poteka režim tako imenovanega začasnega financiranja. Ta režim povzroča samo škodo. Vsi investicijski izdatki, ki so planirani v letošnjem proračunu, se ne morejo začeti realizirati, dokler proračun ni sprejet. To pomeni, da ne morejo biti razpisani ne javni natečaji, niti pogodbe ne morejo biti sklenjene, skratka nič ne se more zgoditi. Zaradi tega ne bom rekel, da je blokiran velik del države, ampak en pomemben kos države pa je blokiran. Menim, da je treba režim začasnega financiranja s sprejetjem novega proračuna čimprej končati, da je to v interesu vseh, tako levih in desnih, tako opozicije kot koalicije, če pa bo morda v kakšni malenkosti kaj drugačen, kot ga je predlagala Vlada pa tudi prav. Načeloma pa menim, da bi ga morali podpreti v obliki, kot ga je predlagala Vlada in ga je podprl tudi Odbor za finance in kreditno-monetarno politiko, razen nekaj malih drobnih izjem. Hvala lepa.</p>
            </sp>
            <sp xml:id="SDZ1-Redna-21-1994-05-04.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala predsedniku odbora, gospodu Kopaču. Želi besedo predstavnik sekretariata? <stage>(Ne želi.)</stage></p>
               <p>Besedilo predloga, ki naj bi ga Državni zbor sprejel kot zakonski predlog, ki je objavljen v 7. številki Poročevalca od 3. do 10. strani. Najprej bomo glasovali o sklopu amandmajev Vlade Republike Slovenije, ki opredeljujejo predlog zakona za izvrševanje proračuna v Republiki Sloveniji za leto 1994 kot samostojni in ločeni akt, in sicer k 1., 80., 82. in 86. členu  teh naslovov predloga zakona.</p>
               <p>Prehajamo na obravnavo amandmajev Vlade Republike Slovenije k 1. členu, in sicer, črta se besedilo in določa obseg proračuna. Želi kdo besedo? Če ne, dajem ta amandma na glasovanje.</p>
               <p>Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 1. členu sprejet.</p>
               <p>Prehajamo na glasovanje k poglavju pod točko 4. Besedilo pod točko 4, proračun za leto 1994, se nadomesti z naslednjim besedilom. 4. točka, posebne določbe. Želi kdo besedo? Če ne, dajem ta amandma na glasovanje.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Prehajamo k 80. členu, in sicer se ta člen črta. Želi kdo besedo? <stage>(Ne.)</stage></p>
               <p>Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi to sprejeto.</p>
               <p>In amandma k 82. členu, v prvemu odstavku se besedilo: "posebnemu delu", nadomesti z besedo "proračunu". V drugem odstavku se "50%" nadomesti s "65%". Želi kdo besedo? <stage>(Ne.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi to sprejeto.</p>
               <p>In prehajamo k 86. členu. Besedilo "posebnemu delu" se nadomesti z besedo "proračunu". Želi kdo besedo? <stage>(Ne.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tudi to sprejeto.</p>
               <p>In še k naslovu. Besedilo naslova predloga zakona se spremeni tako, da se glasi: predlog zakona za izvrševanje proračuna Republike Slovenije za leto 1994. Želi kdo besedo? <stage>(Ne.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma Vlade k naslovu zakona sprejet.</p>
               <p>S pravkar sprejetimi amandmaji je Državni zbor odločil, da bo ločeno obravnaval in sprejemal predlog zakona o izvrševanju proračuna Republike Slovenije za leto 1994 in predlog proračuna Republike Slovenije za leto 1994. Tako prehajamo na obravnavo <title>PREDLOGA ZAKONA O IZVRŠEVANJU PRORAČUNA REPUBLIKE SLOVENIJE ZA LETO 1994</title>.</p>
               <p>Vlada Republike Slovenije predlaga zboru, da navedeni zakon sprejme po hitrem postopku. Želi s tem v zvezi kdo besedo? <stage>(Ne)</stage> Na glasovanje dajem predlog Vlade za sprejem navedenega zakona po hitrem postopku. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog Vlade sprejet.</p>
               <p>Začenjamo s prvo obravnavo predloga zakona in odpiram splošno razpravo. Želijo besedo predstavniki poslanskih skupin? V imenu Demokratov, gospod Anton Peršak.</p>
            </sp>
            <sp xml:id="SDZ1-Redna-21-1994-05-04.sp18">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Nekatere stvari, ki jih bom povedal, so nekako povezane s tem, kot se je sicer že zgodilo s pravkaršnjim glasovanjem, ampak vendarle. Pri sprejemanju proračuna in v zvezi s proračunom sta po mnenju poslancev naše poslanske skupine pomembna dva akta oziroma dve dejstvi. Najprej sprejeta politika, ki opredeljuje javno porabo v celoti in ki jo seveda sprejme Državni zbor in konsekvenca te politike je potem proračun, in drugič akt, ki določa in opredeljuje upravljanje s proračunom. Ta akt je v tem primeru zakon, ki ga zdaj obravnavamo. Sam proračun mora biti konsekvenca sprejete politike in sam po sebi bolj ali manj rutinska zadeva, lahko tudi zelo napeta in "domoglasna" v opredelitvah in več ali manj rutinska, glede na to, če je seveda politiko javne porabe in politiko nasploh pred tem s potrebno stopnjo večine sprejel parlament. Lahko je sporna kakšna posamezna postavka, kakšna številka, vendar ne tako, kot je to v navadi pri nas, ko se ob vsaki številki na novo in ponovno odpre neka globalna razprava o politiki Vlade, države v celoti itd.</p>
               <p>Zdaj začenjamo razpravo o zakonu o izvrševanju proračuna, ki je, kot rečeno, drugi pomemben akt za proračunsko razpravo. Zanimivo se mi zdi to, da niti predsednik Vlade, niti finančni minister pravzaprav o tem zakonu nista govorila, čeprav se, kot rečeno, nam zdi izredno pomemben. Pomemben se nam zdi pa zato, ker ta zakon v bistvu določa pogoje oziroma pravila, po katerih naj Vlada upravlja proračun, kako naj razpolaga s sredstvi na posameznih postavkah itd. in v bistvu daje Vladi določena pooblastila, ali pa ne daje teh pooblastil tudi za prenašanje s posameznih postavk na druge postavke, se pravi, v resnici za spreminjanje sprejetega proračuna itd. Edino pravilno je, da je po intervenciji poslovniške komisije prišlo do te odločitve, da se akt obravnava kot zakon in ne, kot je nekaj časa vsaj Vlada predlagala, da bi se ta akt smatral pravzaprav za neke vrste uvod v dejanski proračun, čeprav obravnava tudi pravice v določenem delu in tudi prizadeva v pravice v določenih členih, čeprav, kot rečeno, daje Vladi določena pooblastila, v nekaterih primerih celo posameznim ministrstvom daje pooblastila tako z vidika zadolževanja, odločanja o poroštvih itd. in pristanek na to, da bi se ta tekst obravnaval kot nekakšen neobvezen uvod, bi bil po mojem mnenju oziroma po našem mnenju precej "eksemplaričen" in verjetno v principu nesprejemljiv.</p>
               <p>Seveda se v tem zakonu o besedilu tega zakona postavljajo določena vprašanja. Ravno v zvezi s temi, kot rečeno, pooblastili, ki si jih Vlada z zakonom predlaga v zvezi s že omenjenim zadolževanjem, dajanjem poroštev ipd., kar je vprašljivo z vidika ustave in tudi z vidika drugih zakonov. Problem je seveda tudi hitri postopek, vendar je na ta postopek bilo treba pristati glede na čas, kar je omenil že gospod Kopač, v katerem smo glede na mesec, smo že v maju in bi zahteva po normalnem postopku pomenila takorekoč celoletno začasno financiranje. Pomembno je pa seveda to vprašanje tega postopka, saj gre za zelo dolg in ne tako enostaven zakon, kot se morda zdi na prvi pogled, še zlasti seveda, če ta zakon  začnemo motriti kot rečeno z vidika ustave in seveda tudi z nekega vidika, ki v obrazložitvi zakona ni niti omenjen. To je odnos tega zakona do zakona o financiranju javne porabe, ki še vedno velja in glede na katerega je ta zakon v določenih členih drugačen, ali pa v nekaterih precej drugačen, v nekaterih pa nekako v niansah drugačen in ni jasno, kaj zdaj pravzaprav z zakonom o financiranju javne porabe kot zakonom, ki bi sicer urejal to področje je, ali se s tem zakonom določeni členi zakona o financiranju javne porabe razveljavljajo, ali se, ne vem, na nek način relativizirajo za eno leto ali je pravzaprav Vlada, kar pa seveda ne verjamem, da ni res, pozabila, da obstoja zakon o financiranju javne porabe in da določene stvari, ki jih ureja tudi ta zakon, ureja že zakon o financiranju javne porabe. Ponekod na enak način kot rečeno, ponekod na nekoliko drugačen način, ponekod pa tudi drugače.</p>
               <p>Dalo bi se te člene naštevati, ne vem, od 13., 19., 20., 27. člena, mislim na člene zakona o financiranju javne porabe, ki so delno, ali pa precej drugačni od členov v tem zakonu na isto temo in vsekakor bi bilo dobro, če bi v zaključku tega zakona, ki ga danes obravnavamo, najbrž pisalo, da se ta in ta člen zakona o financiranju javne porabe razveljavlja, ali se je že razveljavil ali kakšen je pravzaprav odnos med tema dvema zakonoma. To je en problem.</p>
               <p>Drug problem je neko določeno notranje neskladje v tem zakonu. Nekatere določbe so očitno tu pisane kot nekake sistemske določbe, ki tudi opredeljujejo neka splošna pravila, tudi ne govorijo o letu, na katerega se sicer nanaša zakon, ampak rečejo: če se v enem letu zgodi to in to, se potem v drugem letu to na ta in ta način kompenzira. To je en tip določb, drug tip določb, ta nekako iz teksta sledi, pa se nanaša točno na določeno leto. Nekaj tega se je sicer s pravkašnjimi amandmaji že črtalo, ampak da se nanašajo na določeno leto in na pogoje, ki bodo veljali predvidoma za to leto, tako da ni popolnoma jasno, kot rečeno, ali je to pravzaprav nek koncept novega zakona o financiranju javne porabe ali je to dejansko samo zakon o izvrševaju proračuna za leto 1994.</p>
               <p>So pa tudi nekatere sporne zadeve. Del sem že omenil. To so določbe, ki so nekako vprašljive z vidika ustavnosti in sicer drugih zakonov. Govorijo o zadolževanju, o dajanju poroštev itn., potem je po mojem mnenju zelo sporna določba 17. člena, ki govori o možnosti prenašanja med postavkami, prenašanja sredstev in ni neke omejitve, ni nobene omejitve za to prenašanje. Na to določbo sem tudi sam dal amandma. Mogoče se bo komu zdelo, da je ta amandma zelo rigorozen, ko pravi, da bi mogoče s postavke enega porabnika izvzeli največ 1% sredstev za to, da se prenesejo na postavke drugega porabnika, vendar če vzamemo, da so v tem proračunu tudi porabniki s 50 milijardami itn., je seveda tudi 1% velik znesek in se lahko potem nekemu mikro porabniku znotraj večjega porabnika precej pozna, če gre za 500 milijonov tolarjev.</p>
               <p>Na koncu bi rad omenil še to, da amandmaji, ki smo jih vložili, izhajajo v pretežni meri po eni strani ravno iz ugotavljanja te dvojnosti, da gre ponekod za določbe, ki so identične z zakonom o financiranju javne porabe, se pravi, da pomenijo čisto tavtologijo z zakonodajnega vidika, v drugih primerih so pa tudi vsebinske narave. En del je bil že omenjen v amandmajih Vlade, ko govori, da ta proračun ureja upravljanje s sredstvi proračuna, kar seveda ni res, ker to ureja zakon, ne pa proračun. Proračun samo navaja posamezne postavke.</p>
               <p>V zvezi s tem bi tudi rekel, da se strinjam s pripombo sekretariata, da bi se tekst ne črtal, ampak pametneje peoblikoval, kot predlaga sekretariat, ostali amandmaji izhajajo, pa tudi en amandma ali dva izhajata pa iz dejstva, da je zakon o razmerjih plač v javnih zavodih itn. bil že sprejet, zakon pa v nekem členu govori še, da se bo do sprejema tega zakona zgodilo to in to.</p>
               <p>En ali dva amandmaja se nanašata pa tudi na člene, ki govorijo o tem, da bo Vlada na nek način odločala o plačah po posebni metodi, ker seveda ni res, bo sicer to urejala, ampak na podlagi zakona in na pogladi določenih predpisov in tam je pač predlagana korektura teksta. Hvala.</p>
            </sp>
            <sp xml:id="SDZ1-Redna-21-1994-05-04.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Tonetu Peršaku. V imenu poslanske skupine Krščanskih demokratov, Stane Frim.</p>
            </sp>
            <sp xml:id="SDZ1-Redna-21-1994-05-04.sp20">
               <speaker>STANE FRIM:</speaker>
               <p>Hvala. Gospod predsednik, spoštovane poslanke in poslanci in ostali predstavniki Vlade! S predlogom zakona o izvrševanju proračuna je določeno upravljanje oziroma izvrševanje proračunskega financiranja. Širše sicer ureja to področje zakon o financiranju javne porabe. Ker področje financiranja javne porabe pa le ni v celoti urejeno, so v zakonu o izvrševanju proračuna vključene določbe, ki te pomanjkljivosti na nek način odpravljajo in vključujejo pač ustreznejše določbe.</p>
               <p>V poslanski skupini Slovenskih krščanskih demokratov menimo, da bo določbe čimprej potrebno celovito urediti v zakonu o financiranju javne porabe. Prav tako bo potrebno čimprej sprejeti zakon o oddajanju del preko javnih razpisov, kar pa naj bi bila obveza za vse, ki imajo finančna sredstva z značajem javnih sredstev. Tudi ta del se na nek način ureja sedaj v tem zakonu.</p>
               <p>Opozarjamo na ureditev sprejemanja večletnih proračunov za čimbolj učinkovito financiranje investicij, ki tečejo skozi več let, bo potrebna ureditev, ki bo omogočala nemoteno dokončanje pričetih investicijskih del. S tem odpade vprašanje o nadaljevanju oziroma zaključku začetih del ob vsakoletnem sprejemanju proračuna in na ta način bodo tudi odpadle želje za vsako ceno ustanavljati svoje sklade po posameznih ministrstvih, sprejemanje raznih tolarjev po področjih, ker bi na ta način zagotovili financiranje in rešili ta problem nedokončanih investicij, ki se pojavljajo v vseh ministrstvih <stage>(tako v Ministrstvu za promet in zveze, Ministrstvu za šolstvo in kulturo in drugih)</stage>.</p>
               <p>V zakonu je predviden notranji nadzor nad finančnim poslovanjem proračunskih uporabnikov, ki ga opravlja Ministrstvo za finance. Strinjamo se, da je s tem zagotovljen večji nadzor že znotraj Vlade in s tem večja pravilnost poslovanja po posameznih ministrstvih. Tu velja opozoriti oziroma ustrezneje poostriti nadzor tudi znotraj ministrstev do institucij, ki prejemajo razen dotacije in subvencij, če so tudi namensko uporabljene. Pri tem pa ne smemo zanemariti oziroma prezreti zunanje kontrole, ki se sedaj izvršuje preko Službe družbenega knjigovodstva in čimprej moramo sprejeti zakon o računskem sodišču, s katerim dobimo celovitejšo rešitev glede nadzora nad uporabniki s proračunskim financiranjem in nadzora nad celotno javno porabo tudi glede gospodarnosti te porabe.</p>
               <p>Glede financiranja občin je v zakonu določen kriterij, in sicer 90% javne porabe po občinah kot minimum. Menimo, da je ta kriterij nekje v nasprotju s posameznimi kriteriji, ki določajo določene priznane investicije. Zgodi se, da je v neki občini priznana investicija za novo šolo, kar naj bi bil kot dodaten kriterij, vendar celotna poraba te občine pade v 90% te splošne porabe, kar pomeni, da bi ta kriterij dosegla, tudi če ne bi bil priznan tisti del za novo investicijo.</p>
               <p>Glede na to, da so se spremenili v zneskovnem delu proračunskih prihodkov prihodki iz naslova dohodnine, menim, da bi bilo potrebno ob tem narediti nov izračun javne porabe po občinah, upoštevati te spremembe in jasneje opredeliti te kriterije.</p>
               <p>Glede na ta zakon ne moremo podpreti določenih amandmajev, ki bi iz nadzora in splošnih pravil pri izvrševanju proračunske porabe izvzeli nekatere državne institucije. Menimo, da s tem ni kršeno določilo o njihovi avtonomnosti pri določanju svoje porabe, gre pa le za zakonitost poslovanja in vodenja tega.</p>
               <p>Naprej se nam vzpostavlja vprašanje amortizacije pri proračunskih porabnikih, kjer gre samo za premičnine in pa vprašanje amortizacije pri javnih zavodih. Namreč tukaj, glede na novo zakonodajo, imamo računovodske standarde, ki opredelijo predvsem za računanje amortizacije za gospodarske družbe in zakon o dobičku pravnih oseb, ki to amortizacijo pač kot odbitek pri davčni osnovi posebej omejuje. Vendar pri javnih zavodih pa teh določil, kakšna naj bo ta amortizacija, ni. Tako je včasih to prepuščeno iznajdljivosti posameznikov. Zato predlagamo, da naj Vlada čimprej uredi to vprašanje z ustreznim aktom.</p>
               <p>Določen je predlog zakona, ki ureja dajanje državnih poroštev. Tako so precizneje določene obveznosti bank pri izterjavi oziroma zavarovanju teh terjatev. Institut poroštev je znan v razvitih državah kot instrument ekonomske politike, limiti so tudi dosti višji, kot so določeni v tem aktu, vendar velja pri tem upoštevati, da so v teh državah tudi stopnje tveganja veliko nižje. Pri nas imamo pa žal še vedno precej vnovčenih garancij. Iz navedenega kaže tudi pri nas zaostriti politiko dajanja garancij preko jasnih kriterijev in pravil. S temi kriteriji pa morajo biti seznanjena tudi ustrezna delovna telesa Državnega zbora in morajo podati o njih tudi svoje mnenje. Namreč, treba je razlikovati oziroma določiti, ali bomo dajali te garancije za, na primer, izvozno gospodarstvo pred trgovskimi družbami, ki se ukvarjajo samo z uvozom potrošnih dobrin.</p>
               <p>Slovenski krščanski demokrati podpiramo jasnejše in določnejše opredelitve, ki določajo več reda glede izvrševanja proračuna, kar na nek način določa ta zakon. Hkrati pa menimo, da moramo še v tem letu sprejeti manjkajočo zakonodajo, ki bo celovito urejala posamezna vprašanja glede pravil financiranja celotne javne porabe, ne samo proračuna, in vprašanje nadzora nad zakonito in gospodarno pridobivanje in porabo javnih porab. Hvala.</p>
            </sp>
            <sp xml:id="SDZ1-Redna-21-1994-05-04.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Frim. V imenu poslanske skupine Združene liste, gospod Feri Horvat.</p>
            </sp>
            <sp xml:id="SDZ1-Redna-21-1994-05-04.sp22">
               <speaker>FRANC (FERI) HORVAT:</speaker>
               <p>Spoštovani gospod predsednik,  spoštovane kolegice in kolegi, spoštovani predstavniki Vlade in drugih institucij! Poslanci Združene liste podpiramo sprejem predloženega zakona, skupaj s predloženimi amandmaji Vlade in opredelitvami matičnega delovnega telesa. Menimo, da predstavlja predloženi zakon ustrezno sistemsko ureditev za upravljanje državnega proračuna in državnega premoženja ter državnih dolgov. Menimo, da zakon takšen, kot je predložen, skupaj z amandmaji, zagotavlja tisto, za kar smo se v razpravi na delovnih telesih še posebej zavzemali tudi poslanci Združene liste in tudi dali pripombe, ki so bile v veliki meri tudi upoštevane. To je zlasti, da zakon s svojimi rešitvami, poleg drugega zagotavlja večjo preglednost, večjo transparentnost tega dela javne porabe, da zagotavlja dosti veliko stopnjo integralnosti s celovitim pregledom nad prihodki in odhodki, in pa tudi nad gibanjem premoženja, kar je še posebej pomembno, kajti posamezni objekti, posamezni deli premoženja predstavljajo vrednostno celo dosti večje, ali pa nekajkrat večje postavke kot so pa postavke, ki jih sprejemamo tukaj ob sprejemu proračuna.</p>
               <p>Zakon s svojimi rešitvami zagotavlja enotnost računovodske spremljave in pa, prepričan sem, da tudi zagotavlja učinkovitejši nadzor. Zelo pomembna določila se nanašajo na oddajo del in na nakup na osnovi javnega razpisa in pa tudi rešitve v zvezi s poroštvi Vlade se nam zdijo zelo pomembne kot učinkovit instrument ekonomske politike oziroma politike prestrukturiranja, tako glede na lastne izkušnje, kot tudi glede na izkušnje v tujini. Na koncu mi samo ostane, da ob tem, ko izrazim podporo tudi vsem amandmajem Vlade in amandmajem, ki jih podpira tudi matično delovno telo, da vas pokličem, da tudi podprete zakon in pa te amandmaje. In čisto na koncu bi podobno, kot oba kolega predgovornika, izrazil tudi interes Združene liste, da dobimo kompleten splet zakonov o financiranju celotne javne porabe. Hvala lepa.</p>
            </sp>
            <sp xml:id="SDZ1-Redna-21-1994-05-04.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Feri Horvat. Besedo dajem gospe Mariji Pozsonec v imenu narodnosti.</p>
            </sp>
            <sp xml:id="SDZ1-Redna-21-1994-05-04.sp24">
               <speaker>MARIA POZSONEC:</speaker>
               <p>Spoštovani predsednik, spoštovane poslanke in poslanci, spoštovani člani Vlade! Zavedajoč se gospodarske problematike Republike Slovenije, sva narodnosti v Komisiji za narodnost izredno varčno sestavili finančno konstrukcijo naše dejavnosti. Obe narodnosti skupaj bi dobili približno 200 milijonov tolarjev za svojo dejavnost in za razvoj, vendar bolj za svoj obstoj, ne za razvoj. Z amandmaji nismo grobo posegali v proračun. Po ponovni razpravi v Komisiji za narodnosti smo predlagali le neke manjše amandmaje, ki bi zagotovili nemoteno delovanje skupnosti. Gre za osebne dohodke pri madžarski narodni skupnosti in za pohištvo v renovirani zgradbi italijanske skupnosti. Brez teh sredstev je ogrožena osnovna dejavnost obeh narodnosti. Prav tako smo močno zainteresirani za zvišanje sredstev pri Domu ostarelih v Lendavi in pri Kulturnem domu v Lendavi in za gradnjo šole v Izoli.</p>
               <p>Zelo nenavadno je, da kljub dogovorom z ustreznimi ministrstvi te naše potrebe Vlada ne podpira, torej naše pripombe niso upoštevane. Upam, da bo uvidevnost poslancev večja kot uvidevnost Vlade, in da bodo zagotovljena vsa potrebna sredstva. Hvala lepa.</p>
            </sp>
            <sp xml:id="SDZ1-Redna-21-1994-05-04.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Maria Pozsonec. Mislim, da je vaša razprava bolj sodila k proračunu, kot pa k zakonu o proračunu, pa kljub temu. Želi še kdo besedo v imenu poslanskih skupin? Prosim, gospod Žarko Pregelj v imenu Slovenske ljudske stranke.</p>
            </sp>
            <sp xml:id="SDZ1-Redna-21-1994-05-04.sp26">
               <speaker>ŽARKO PREGELJ:</speaker>
               <p>Spoštovani! Slovenska ljudska stranka meni, da je ta zakon o izvrševanju proračuna sicer potreben, ni pa ravno idealen. Dotaknili se bomo samo enega detajla, in sicer tistega, ki je verjetno nekako prišel na dan na seji, ko smo obravnavali javni dolg. Gre za možnost, ki jo ima Vlada oziroma ki jo je že imela v lanskem proračunu, da je lahko dajala poroštva posameznim gospodarskim subjektom po lastni presoji do določene vsote. Letos je v 94. členu za te namene namenjenih celo 10 milijard tolarjev, in sicer 8 milijard Ministrstvu za gospodarske dejavnosti, po eno milijardo Ministrstvu za kmetijstvo, pol milijarde Ministrstvu za znanost in pol milijarde ostalim ministrstvom. Že sama lestvica je nekoliko vprašljiva. Najbolj vprašljivo pa je dosedanje ravnanje Vlade, ko je dajala poroštva tudi tistim gospodarskim subjektom, ki so v bistvu zasebniki, ki se udeležujejo tržnega gospodarstva, se pravi, da je Vlada na nek način posegala v same principe tržnega gospodarjenja.</p>
               <p>Jasno je, ustava tudi to določa, da je proračun zbir tistih prihodkov in odhodkov, ki imajo javen značaj. Zgolj tista sredstva, ki so v interesu celotne države oziroma družbe in verjetno ni prav, da Vlada zlorabi to pravico in uporabi poroštva tudi za tista posojila, ki jih najemajo posamezni zasebni gospodarski subjekti. Zato menimo, da je treba 94. člen spremeniti. Neko določeno prizadevanje je poslanski klub Ljudske stranke že pripravil na samem matičnem odboru, žal tam ni uspel, tako da bomo vložili ponovne amandmaje in naše sprejemanje tega zakona o izvrševanju proračuna bo v bistvu pogojeno s sprejetjem teh amandmajev, ki bodo zahtevali, da se bodo ta sredstva uporabila zgolj za javne kredite, se pravi za sfero, ki ji rečemo javna sfera in da se ta lestvica, kot je tu predstavljena, nekoliko spremeni. Menimo, da je neupravičeno, da ima Ministrstvo za gospodarstvo praktično za 8 milijard proste roke za angažiranje v določenih gospodarskih segmentih.</p>
               <p>Bistvo naše pripombe je, da se spremeni ta svojevrstna mahinacija, ki se je je Vlada posluževala in ki je pripeljala do inerpelacije ministra Gasparija. Hvala lepa.</p>
            </sp>
            <sp xml:id="SDZ1-Redna-21-1994-05-04.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Preglju. Želi še kdo besedo v imenu poslanske skupine? <stage>(Ne.)</stage> Besedo dajem poslankam in poslancem. Gospod Kopše ima besedo. Vi boste pri proračunu. Se opravičujem! Kdo želi besedo? Prosim, gospod Janez Podobnik.</p>
            </sp>
            <sp xml:id="SDZ1-Redna-21-1994-05-04.sp28">
               <speaker>JANEZ PODOBNIK:</speaker>
               <p>Spoštovani, gospod predsednik, poslanke in poslanci! Dovolite mi, da najprej povem svoje mnenje glede klime, v kateri se je oblikovalo stališče Državnega zbora do predlaganega proračuna Republike Slovenije za leto 1994.</p>
               <p>Dejstvo je, kot je bilo že tu rečeno, da je proračun vsekakor glavna naloga vsakega parlamenta v vsaki parlamentarni državi. In dejstvo je tudi, da letos prvič sprejemamo proračun po novem poslovniku, po novih določbah tega poslovnika. Ko sem bil nekoliko bolj pozoren, v kakšni klimi oziroma v kakšnem razpoloženju se je sprejemal ta predlagani proračun oziroma je pasiral Državni zbor, sem se spomnil, da je bilo obdobje, ko smo imeli poslanci možnost vlagati dopolnila k proračunu, obdobje, v katerem je prišlo do eskalacije teh političnih napetosti ob zamenjavi ministra Janše. Vsekakor silno neprijetno obdobje za tako pomembno delo kot je pač sprejemanje in presoja proračuna.</p>
               <p>Prav tako sem se spomnil, da je bilo obdobje sej delovnih teles, ki so bila v dogovoru predsednika Državnega zbora točno določena, da so te seje delovnih teles nekako nehote, delo teh komisij oziroma odborov je motila prejšnja celomesečna seja Državnega zbora. Tudi to ni omogočilo, da bi bila priprava tega dokumenta taka, kot bi v Državnem zboru morala biti.</p>
               <p>Kakorkoli, želel bi pri tem prvem delu te točke opozoriti na 50. člen, ki govori o financiranju občine. Vložen je bil amandma skupine 10 poslancev, ki tudi povzema stališča Državnega sveta. Bil sem presenečen, ne vem, ali je kriva procedura, da amandma Državnega zbora pač ni bil nikjer upoštevan. Danes smo vložili amandma, kjer predlagamo v tem dopolnilu, da se drugi odstavek drugega člena dopolni tako, da se glasi:</p>
               <p>"V izhodiščnem obsegu javne porabe iz prejšnjega odstavka se upoštevajo sredstva za financiranje nalog iz občinskih proračunov v letu 1993 povečani najmanj za 21%."</p>
               <p>Rad bi poudaril, da vse od leta 1990, odkar se sredstva združujejo v integralni proračun, občine dobivajo iz leta v leto manj denarja. Kot primer bi lahko navedel področje gospodarske infrastrukture, ko so imele občine v letu 1990 zagotovljen najmanj 30% prosti delež za investicije v gospodarsko infrastrukturo, potem pa se je ta delež vsako leto zmanjševal in sedaj znaša samo 12,25%. Če bi ob tem še upoštevali dejstvo, da so se iz občinskega proračuna izločila sredstva za plače delavcev Republiške uprave za javne prihodke in delavcev zavodov, zaradi česar se je občinski proračun še zmanjšal, s tem pa je delež za gospodarstvo in infrastrukturo v občinah še dodatno padel. S teh razlogov pač tudi v smislu spodbujanja razvoja lokalne samouprave in tudi v smislu enakopravnejšega celotnega razvoja Slovenije in ne nazadnje tudi v smislu določb evropske listine o lokalni samoupravi, ki je Državni zbor še ni sprejel, predlagamo spremembo drugega odstavka 5. člena predloga zakona z namenom, da se občinam sredstva vsaj realno ne zmanjšajo oziroma da vsaj realno ohranijo enako višino.</p>
               <p>Rad bi še opozoril na vsebino poglavja, ki govori o sredstvih za delovanje uporabnikov. Predvsem bi se rad dotaknil državne uprave. Gledati sem šel zapis naše razprave, ko smo sprejemali proračunski memorandum in tam sem bil tudi pozoren na stališče upravnega odbora Gospodarske zbornice Slovenije, ki je že takrat opozorila, da v memorandumu ni prikazano število zaposlenih v javnem sektorju. Bil sem tudi pozoren do gradiv, ki smo jih dobili; so zelo obsežna in takorekoč ni govora, da bi se želelo zmanjševati število zaposlenih v javnem sektorju, še posebej v državni upravi. Tu bi posebej opozoril na nekatere resorje, kjer izgleda, da bodo tudi po nekaterih določbah tega zakona odprte nove možnosti za zaposlovanje. Najverjetneje to ni dobro izhodišče tudi v smislu pričakovane stabilizacije in nenazadnje v stiku z ljudmi, na terenu velikokrat nekako navržejo, da se pač prav državna uprava in nekatera javna podjetja nikakor ne obnašajo racionalno. Hvala lepa.</p>
            </sp>
            <sp xml:id="SDZ1-Redna-21-1994-05-04.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Janez Podobnik. Gospod Podobnik, kar zadeva vaše vprašanje glede Državnega sveta in njegovega vključevanja k amandmaju v tekst amandmaja, moram reči, da Državni svet lahko daje amandmaje samo na akte, kjer je on predlagatelj, zato to ni upoštevano in pričakujem, da boste vi vložili amandma. Kdo želi besedo? Prosim!</p>
            </sp>
            <sp xml:id="SDZ1-Redna-21-1994-05-04.sp30">
               <speaker>DR. LEO SEŠERKO:</speaker>
               <p>Spoštovani gospod predsednik, spoštovane kolegice in kolegi, spoštovani člani Vlade! Glavni cilj Vlade, ki ga poskuša s tem proračunom, in seveda tudi s siceršnjo svojo politiko, doseči, je, da se odpoveduje administrativnemu poseganju v plače, določanju obresti in v tem, da bi dajala izvozne stimulacije, so zelo pozitivne, ker je to odprto gospodarstvo, ki je kompatibilno z gospodarstvom Evropske skupnosti in drugih držav. Ne bom posebej govoril, kaj pomenijo te posamezne točke in kdo vse z njimi ni zadovoljen, želim pa opozoriti, da sama Vlada takšne strategije ne izvaja na področju energetike. To je seveda sicer že tradicionalna tema, ker Vlada še vedno ohranja svoj sklep v subvencioniranju cene energije, za energetske požeruhe, in hkrati v proračunu predlaga celo vrsto subvencij, zlasti za izkop rjavega premoga, ki je žal v Sloveniji zelo bogat z žveplom in pomeni potem zelo hudo obremenitev okolja in zdravja ljudi. Posledici takšne situacije sta še kar naprej neracionalno trošenje energije v Sloveniji ob stalnih programih racionalnega trošenja in velike škode za okolje in zdravje, pri čemer so seveda tudi določena pozitivna znamenja v tem proračunu, recimo vključitev sanacije bloka 4 v Šoštanju in zapiranje jam nekaterih rudnikov. Povsem, bi rekel, nenavadne pa so postavke, ki govorijo o izgradnji jaška Hrastnik, recimo ob deponiji premoga Lakonca, potem postavke o gradnji daljnovodov, pri čemer ima Slovenija ta trenutek popoln presežek rjavega premoga. Vse deponije so polne. In bi bilo te postavke potrebno pod ustreznimi okolje-varstvenimi pogoji pokrivati iz cene energije, ne pa iz proračuna. Na področju kmetijstva se tudi ohranja neka dolgoletna politika subvencioniranja kmetijske proizvodnje, tudi tiste, ki je v Sloveniji že v preobilju, recimo pri mleku in ki bo, če bo Sloveniji uspelo vstopiti v Evropsko unijo in upam, da ji bo v naslednjih, recimo,desetih letih. Potem bo morala omejiti proizvodnjo teh izdelkov, ki niso preobilni samo v Sloveniji, ampak tudi v Evropski uniji in bo morala razviti neko drugačno strategijo, ki bi bila gotovo najbolj smiselna, kar zadeva kmetijstvo, v razvoju kmečkega turizma, seveda na ustrezno visoki kvalitetni ravni, in to v sozvočju z varovanjem naravne dediščine in z ustrezno geotermalno ponudbo, ki bi pritegnila evropske interesente za to področje. Je sicer nek zelo pomemben detajl v proračunu Ministrstva za kmetijstvo, ki se glasi monitoring onesnaževanja v kmetijstvu. Kmetijstvo je namreč sam po sebi zelo pomemben vir onesnaževanja, hkrati pa nujno potrebuje čisto okolje, zlasti neonesnažena tla, vodo in zrak. Pri tem so v proračunu postavke o namakanju, za katere niso zagotovljeni viri čiste vode, hkrati pa v tem proračunu za področje okolja ni ustreznih postavk, ki bi zagotavljale Sloveniji, da bi lahko v prihodnjih desetih letih recimo zagotovila izboljšanje vodotokov do takšne mere, da bi bili primerni za namakanje.</p>
               <p>Tu so tudi v nekem smislu prav tragični primeri. Recimo, še vedno so v proračunu hidromelioracije, ki se vlečejo iz prejšnjih let, ni pa kakšne postavke za renaturacijo kakšnega vodotoka. Posebej dramatičen je primer Dravinje, kjer prebivalci opozarjajo, da prihaja do stalnih poplav, da prihaja do nanosov, da prihaja do zastrupitev tal, ki so tako intenzivna, da jih celo brez vsake zdravstvene analize ni mogoče spregledati in vendar ni nikakršne postavke, ki bi tem ljudem ob Dravinji pomagala rešiti problem.</p>
               <p>Kar zadeva področje prometa in zvez, so kljub sklepom, ki jih je ta zbor sprejel pri obravnavi memoranduma o kolesarskih stezah, te preslabo zastopane v predlogu proračuna in moram reči, da sem danes zjutraj videl predsednika našega Odbora za finance, ki se je pripeljal s kolesom v parlament, glede na to, da so kolesarji najbolj izpostavljena skupina udeležencev v prometu, moram vas opozoriti, da je 20% vseh mrtvih v slovenskem prometu kolesarjev, kar pomeni daleč bolj izpostavljeni kot pa drugi udeleženci v prometu. Seveda želim in upam, da bo Odbor za finance, ko bo usklajeval oziroma pripravljal usklajevalne predloge za proračun, ustrezno vključil to postavko v proračun in da ne bo izpostavljal zdravja in življenja svojih članov.</p>
               <p>Kar zadeva železnice, pa sem kljub mnogim nesrečam, ki se dogajajo ob srečanju cest in železnice, uspel zbrati samo izgradnjo enega podvoza in enega podhoda pri rekonstrukciji, kar pomeni, da lahko Slovenija v nekaj sto letih doseže pri takem tempu tisti standard razmerja med cestnim in železniškim prometom, ki ga je Anglija dosegla pred 40 leti, ko je dokončno in dosledno ločila cestni in železniški promet. Torej, da na kratko povzamem, osnovna tendenca Vlade je zelo pozitivna, stabilnost tolarja in vključitev v evropske in svetovne gospodarske in druge integracije, v detajlu je pa v tem proračunu še veliko stvari, ki ne spadajo noter in ki so v direktnem nasprotju z osnovnimi nameni tako politike Vlade, kot tega Državnega zbora. Hvala lepa.</p>
            </sp>
            <sp xml:id="SDZ1-Redna-21-1994-05-04.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Šešerko. Menim, da ste tudi vi razpravljali o proračunu Republike Slovenije in ne o zakonu za izvrševanje proračuna. Ali želi še kdo besedo? Ker ne želi nihče več razpravljati, prehajamo na obravnavanje odločanja o posameznih členih predloga zakona. Poseben pregled vloženih amandmajev predloga zakona ste prejeli včeraj. Prosim, gospod Zagožen še želi besedo.</p>
            </sp>
            <sp xml:id="SDZ1-Redna-21-1994-05-04.sp32">
               <speaker>DR. FRANC ZAGOŽEN:</speaker>
               <p>Spoštovani predsednik, spoštovani Zbor! Naš poslanec Žare Pregelj je napovedal amandmaje. Prej ni vedel za to. Predložil jih je pravzaprav Odboru za finance, ki pa je to zavrnil. Zdaj tega nima še pripravljenega. Prosim, če bi to upoštevali.</p>
            </sp>
            <sp xml:id="SDZ1-Redna-21-1994-05-04.sp33">
               <speaker>PREDSEDNIK MAG. HERMAN RIGELNIK:</speaker>
               <p>Gospod Zagožen, predlagam, da prekinemo sejo in nadaljujemo ob l6. uri, tako da lahko pripravite amandmaje.</p>
            </sp>
            <stage type="time">(Seja je bila prekinjena ob l3.22 uri in se je nadaljevala ob 16.12 uri.)</stage>
            <sp xml:id="SDZ1-Redna-21-1994-05-04.sp34">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice in kolegi poslanci, gospe in gospodje! Nadaljujemo z 21. sejo Državnega zbora Republike Slovenije. Za popoldanski del seje se je opravičil mag. Igor Omerza. Prosim, da ugotovimo prisotnost v dvorani. Prosim, da zasedete svoja mesta in prijavite prisotnost.</p>
               <p>Ugotovimo sklepčnost! <stage>(64 prisotnih.)</stage></p>
               <p>Ugotavljam, da je v dvorani prisotnih 64 poslank in poslancev, torej je Državni zbor sklepčen in lahko odloča.</p>
               <p>Zaključili smo prvo obravnavo v okviru hitrega postopka za sprejem zakona o izvrševanju proračuna. Prejeli smo dodatni amandma skupine poslank in poslancev s prvopodpisanim gospodom Janezom Podobnikom - k drugemu odstavku 50. člena predloga zakona. Prejeli smo tudi nova dopolnila k zakonu v imenu Slovenske ljudske stranke, ki jih je podpisal gospod dr. Franc Zagožen. Sprašujem poslanke in poslance Slovenske ljudske stranke, če po odmoru, ki je bil določen tudi na njihovo željo, želijo besedo, preden preidemo h glasovanju o členih? Besedo ima gospod Žaro Pregelj.</p>
            </sp>
            <sp xml:id="SDZ1-Redna-21-1994-05-04.sp35">
               <speaker>ŽARKO PREGELJ:</speaker>
               <p>Spoštovani! Kot sem že v predstavitvi mnenja poslanske skupine poudaril, smo v bistvu vložili amandmaje, ki se nanašajo na dajanje poroštev. Zadeva je nekoliko problematična predvsem zaradi tega, ker se v tem letu še vedno mešata tista, tako imenovana družbena lastnina in že čisto zasebna lastnina. Verjetno v naslednjih letih, ko bo končan proces lastninjenja, to ne bo več dilema, v tem letu pa kot kaže, še vedno in smo se pač temu nekako prilagodili, toda kljub vsemu predlagamo nekaj amandmajev oziroma dopolnil, tako dopolnilo k 74. členu, kjer predlagamo, naj se besedilo drugega odstavka tako spremeni, da bo o dajanju poroštev odločal Državni zbor na predlog Vlade, ki ga pač pripravi pristojno ministrstvo in da soglasje Ministrstvu za finance, v osnovi tekst ostane enak. Bistveno je to, da o dajanju poroštev odloča Državni zbor.</p>
               <p>To utemeljujemo predvsem zaradi nadaljnjih omejitev eventualnega povečanja javnega dolga, predvsem pa tudi z nadzorom nad javnimi financami. Vemo, da so se ravno v tem segmentu v preteklosti, in to ne toliko nazaj, dogajale v bistvu nepravilnosti. Ostali del dopolnil se pa nanaša na 94. člen, kjer predlagamo, da se opredelijo ta poroštva, da se opredelijo za tiste pravne osebe, ki delujejo na področju javnega gospodarstva. Potem predlagamo omejitev posameznega poroštva na 100 milijonov tolarjev in dve dopolnili, da je potrebno soglasje Državnega zbora oziroma ustreznega delovnega telesa. S temi dopolnili, v kolikor bi jih Državni zbor sprejel, bi popolnili preglednost tudi tega segmenta javnih financ. Hvala lepa.</p>
            </sp>
            <sp xml:id="SDZ1-Redna-21-1994-05-04.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Potem lahko preidemo h glasovanju.</p>
               <p>Glasovali bomo na osnovi pregleda amandmajev, ki ste ga prejeli, z datumom 3.5.1994 - pregled amandmajev k predlogu zakona o izvrševanju proračuna Republike Slovenije za leto 1994, in sicer začenši z amandmajem gospoda Toneta Peršaka k 2. členu, ki ga imate na 2. strani od tega amandmaja dalje. Pri tem predlagam, da najprej sprejmemo proceduralni sklep, da o vseh tistih členih v drugi obravnavi, h katerim ni bil vložen noben amandma, glasujemo skupno, in prosim, da o tem proceduralnem sklepu glasujemo.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo proceduralni sklep sprejeli.</p>
               <p>Prehajamo h glasovanju.</p>
               <p>Prvi amandma je vložen k 2. členu. Predlog je, da se člen črta. Predlagatelj je gospod Tone Peršak. Dajem v obravnavo in na glasovanje 2. člen in ta amandma. Besedo ima gospod Tone Peršak. Prosim.</p>
            </sp>
            <sp xml:id="SDZ1-Redna-21-1994-05-04.sp37">
               <speaker>ANTON PERŠAK:</speaker>
               <p>Spoštovane poslanke in poslanci! Že prej sem v imenu poslanske skupine delno razložil svoje amandmaje. Rad bi samo povedal k temu amandmaju naslednje. Če pogledate 2. člen teksta zakona, vidite, da v njem piše nekaj, kar zdaj, ko smo jasno razložili zakon, tekst absolutno ne drži. Če to ostane v zakonu, bo nek nesmisel v besedilu zakona, zato mislim, da je preprosto ta člen treba črtati, ker ne bo nobene škode, čeprav bi se lahko strinjal tudi s tisto pripombo sekretariata, da bi se naj tekst eventualno spremenil in da bi se reklo, da ta zakon določa, opredeljuje upravljanje in tako naprej. Ampak mislim, da v principu ta člen res ni potreben, ker to na nek način z drugimi besedami pove že 1. člen, tako kot je sedaj po tistem amandmaju Vlade sprejet, ki govori, da določa ta zakon izvrševanje proračuna. Tako je po mojem, prvič, nesmisel to, kar piše v tekstu, drugič pa tekst po mojem mnenju ni potreben. Hvala.</p>
            </sp>
            <sp xml:id="SDZ1-Redna-21-1994-05-04.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod minister Gaspari, izvolite.</p>
            </sp>
            <sp xml:id="SDZ1-Redna-21-1994-05-04.sp39">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Najprej formalno glede vprašanja oziroma predloga gospoda Peršaka v 2. členu. S proračunom je mišljena okrajšava, ki je dana že v 1. členu. Se pravi, s tem zakonom se ureja in tako naprej, piše v nadaljnjem besedilu proračun. Se pravi, ne gre za pojem proračuna v tehničnem smislu, ampak za okrajšavo stavka, ki se začenja s tem zakonom. Lahko bi še enkrat ponovili.</p>
               <p>Sedaj pa vsebina. Zakaj menimo, da je to potrebno? Zato, ker je od leta 1991 oziroma od 1993 naprej ima zakon o izvrševanju proračuna tudi poglavje o upravljanju s premoženjem oziroma z javnim dolgom. To se pravi, to je eno poglavje, ki ga prejšnji proračuni niso upoštevali, ker je bil koncept proračuna pač drugače nastavljen. To je sedaj dve leti tako, da je jasno razmejeno, kaj je tekoči del proračuna in kaj je njegov račun financiranja oziroma, če temu rečemo upravljanje s premoženjem in pa z dolgovi. Zaradi tega menimo, da ima 2. člen svojo vsebino, ima svoj smisel in pojasnjuje, kaj se v bistvu znotraj tega proračunskega zakona s posameznimi členi tega zakona ureja. To se pravi, to je generalna določba, ki jo potem bolj natančno opredeljuje tekst, ki teče od II. - Upravljanje z državnim premoženjem in dolgovi. To se pravi, od 59. člena naprej. To je smisel tega 2. člena, da to uvede, ker se potem v posebnem poglavju tudi naprej obravnava. Tako, da mi ne vidimo, da bi bilo to odveč, niti sedaj, ko se proračunski akt, to se pravi samoštevilčni akt, razlikuje oziroma loči od zakona, ki ureja pravice in pooblastila. Hvala lepa.</p>
            </sp>
            <sp xml:id="SDZ1-Redna-21-1994-05-04.sp40">
               <speaker>PODPREDSEDNIK DR. LEV KREFT:</speaker>
               <p>Gospod Peršak, prosim.</p>
            </sp>
            <sp xml:id="SDZ1-Redna-21-1994-05-04.sp41">
               <speaker>ANTON PERŠAK:</speaker>
               <p>Če Vlada vztraja, da naj vsebina ostane, potem bo tudi morala predlagati amandma. Zakaj? Zato, ker beseda proračun ni okrajšava za ta zakon, ampak je okrajšava za proračun Republike Slovenije. Proračun Republike Slovenije oziroma proračun v okrajšani obliki je en akt. To smo ugotovili z glasovanjem danes dopoldne. Drugi akt je pa zakon o izvrševanju proračuna. Če pač Vlada želi, da to piše, da ta zakon ureja tudi upravljanje s proračunom ali pa z delom proračuna tako, kot je bilo zdaj rečeno, potem je treba to zapisati v tekst zakona. Ker to ni proračun, ta tekst ni proračun. Mislim, to je čisto slovnično vprašanje, ne samo vsebinsko.</p>
            </sp>
            <sp xml:id="SDZ1-Redna-21-1994-05-04.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Prosim, gospod minister Gaspari, izvolite.</p>
            </sp>
            <sp xml:id="SDZ1-Redna-21-1994-05-04.sp43">
               <speaker>MAG. MITJA GASPARI:</speaker>
               <p>Se oproščam. Ne bi rad preveč zavlačeval pri takem členu, ampak zakon, kot je predlagan, se glasi: "Predlog zakona o izvrševanju proračuna in o proračunu za leto 1994." To, kar govori 2. člen in kar se nadaljuje v členih od 57 pa - zdaj ne vem na pamet, kje se konča poglavje, pri katerem členu - je vse v zakonu o izvrševanju proračuna, ki je splošen akt, ki ne govori konkretno samo o proračunu za leto 1994, ampak govori o načelih, na katerih se izdela oziroma vodi proračun kateregakoli leta, v konkretnem primeru tudi leta 1994.</p>
               <p>To je na žalost toliko časa, dokler ne bo dokončno urejeno področje lokalne samouprave, ko bomo tudi dokončno uredili z zakonom o financiranju javne porabe tisto, kar ste dopoldne spraševali, kdaj bo ta zakon uveljavljen. Takrat, in to bo do konca tega leta, ko bo vse jasno glede lokalne samouprave in ko bo to vključeno potem integralno v zakon o financiranju javne porabe. Potem bo pa proračunski zakon zelo kratek zakon v principu, nekoliko daljši, kot smo bili včasih vajeni, ampak krajši, kot je ta zdajšnji, ki je kombinacija in zato razdeljen na dva dela kot vidite, lani in letos. Hvala lepa.</p>
            </sp>
            <sp xml:id="SDZ1-Redna-21-1994-05-04.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite.</p>
            </sp>
            <sp xml:id="SDZ1-Redna-21-1994-05-04.sp45">
               <speaker>ANTON PERŠAK:</speaker>
               <p>Žal moram povedati gospodu ministru, da se na predlog Vlade ta zakon imenuje zakon o izvrševanju proračuna za leto 1994, ne pa zakon o izvrševanju proračuna in o proračunu. Hvala.</p>
            </sp>
            <sp xml:id="SDZ1-Redna-21-1994-05-04.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima Milan Baškovič, sekretar Sekretariata za zakonodajo in pravne zadeve.</p>
            </sp>
            <sp xml:id="SDZ1-Redna-21-1994-05-04.sp47">
               <speaker>MILAN BAŠKOVIČ:</speaker>
               <p>Hvala lepa. Ker smo tukaj tudi z našim drugim dodatnim poročilom oziroma mnenjem dali neko sugestijo, bi rad rekel, kako bi se stvar vendar dala urediti, ker mislim, da to, kar razlaga poslanec Peršak, vse drži in da predstavnik Vlade ni dobro nekako vzporejal te materije, kot je sedaj nastala po amandmajih. Namreč ta 2. člen je vezan še na stari naslov in stari obseg predloženega gradiva in govori, da se s proračunom ureja to in to. Zdaj, če prav razumem, smo razdelili po vseh teh naporih gradivo na zakon, ki ureja neka pravila obnašanja proračunskih uporabnikov v tem letu, in pa na proračun kot bilanco, kot številke, postavke itn. In če vzamemo 1. člen, ki je zdaj že popravljen v tem smislu, da ta proračun kot proračun meče ven, ampak določa, pravi, da se ureja način izvrševanja proračuna, je seveda potem 2. člen tudi v kontekstu tega razumeti. In naša sugestija je namreč, da bi bilo verjetno škoda cel člen črtati, čeprav je to tudi možno, ampak bi se razumelo, da zakon, namreč ta, ki je ostal sedaj kot zakon, ta materija tudi to ureja. Namreč, če pogledate tole upravljanje z državnim premoženjem in dolgovi, imamo celo poseben razdelek, ki govori o tem. To je člen 59., 60., itn. Tam je precej dolgo poglavje, ki ostaja v tem zakonu kot materija zakona, ne pa proračuna. Se pravi, da to absolutno kot materija spada celo pod 1. člen. In mi smo rekli tako, da, ali se to s proračunom nadomesti s tem zakonom, kar bi ustrezalo tudi vsebini tega zakona. Ali pa, še bolj elegantno, enostavno, ta delček vsebine priključiti k 1. členu, pa je stvar tudi zaprta. Mislim, na ta način se da logično stvar izpeljati. Vsaj, kdo bi dal amandma, kako ga bo prilagodil, pa ni moja stvar, ker mi ne moremo dati amandmaja. Je stvar ali Vlade ali poslanca Peršaka, da to prilagodi. Drugače pa, ravno ti prvi členi, ki nekako podajo vsebino zakona, napovedujejo, kaj zakon ureja, ne samo v tem delu, ampak v vseh drugih primerih, ko imamo podobne pristope pri zakonih, pa normativno nič direktno ne pomeni, nima normativne vsebine, samo neko napovedno in lahko tudi vse odpade, kadar so taki pristopi. No, ker je pa za situacijo specifično letos naš, bi ta člen imel neko svojo instruktažno vlogo. Hvala lepa.</p>
            </sp>
            <sp xml:id="SDZ1-Redna-21-1994-05-04.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na tolmačenje gospoda Baškoviča moram seveda postaviti vprašanje, če želi seveda kdo vložiti tak amandma. Najprej je poklicana gotovo Vlada kot predlagateljica. Besedo pa ima gospod Tone Peršak.</p>
            </sp>
            <sp xml:id="SDZ1-Redna-21-1994-05-04.sp49">
               <speaker>ANTON PERŠAK:</speaker>
               <p>Če mi boste dali minuto časa, ker se pač Vlada ne more odločiti, sem pripravljen dati amandma, ki bi se glasil, da se 1. člen zakona glasi: "S tem zakonom se ureja način izvrševanja proračuna Republike Slovenije <stage>(v nadaljnjem besedilu proračun)</stage> in upravljanje z državnim premoženjem in dolgovi".</p>
            </sp>
            <sp xml:id="SDZ1-Redna-21-1994-05-04.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Seveda vas bom prosil, če lahko ta amandma vložite tudi v pisni obliki. Glede na to, da se ta amandma nanaša še na 1. člen, seveda do oddaje tega amandmaja nimamo o čem glasovati. Slišali ste predlog poslanca gospoda Toneta Peršaka, ki ga bo sedaj tudi pisno oddal. Se želi kdo o tem predlogu izjasniti?</p>
               <p>Se pravi, pravzaprav gre za amandma, ki spreminja 1. člen in hkrati ohranja črtanje 2. člena, kot je bilo že predloženo. 1. člen bi se torej v celoti spremenil tako, da se glasi: "S tem zakonom se ureja način izvrševanja proračuna Republike Slovenije <stage>(v nadaljnjem besedilu proračun)</stage> in upravljanja z državnim premoženjem in dolgovi. To bi bilo besedilo amandmaja, katerega logična posledica je potem tudi drugi del, torej amandma k 2. členu, "člen" se črta.</p>
               <p>Sprašujem, želi kdo besedo o teh dveh amandmajih, ki sta med seboj povezana? Če ne, zaključujem razpravo in dajem na glasovanje amandma k 1. členu zakona o izvrševanju proračuna Republike Slovenije za leto 1994. Amandma je predložil gospod Tone Peršak, še enkrat vam ga bom prebral. Gre za celotno novo besedilo 1. člena, ki se glasi: "S tem zakonom se ureja način izvrševanja proračuna Republike Slovenije <stage>(v nadaljnjem besedilu proračun)</stage> in upravljanja z državnim premoženjem in dolgovi." Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage>  </p>
               <p>Ugotavljam, da smo ta amandma sprejeli.</p>
               <p>Ker smo s tem spremenili besedilo 1. člena v celoti, glasovanje o 1. členu v celoti ponovno ni potrebno, pač pa dajem sedaj na glasovanje, ker smo o tem tudi že opravili razpravo, s tem povezan amandma k 2. členu. Člen se črta. Amandma je vložil prav tako gospod Tone Peršak, že predhodnega imate v pregledu. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Sedaj bomo glasovali še o 2. členu, ki je črtan in nimamo kaj glasovati, to se pravi, da gremo dalje, in sicer k 5. členu, kjer imamo dva vložena amandmaja. In sicer prvi, črta se pravi odstavek. Predlagatelj je gospod Tone Peršak. Odbor in Vlada se nista izjasnila. In drugi. V tretjem odstavku se beseda "aktom" nadomesti s "podzakonskim predpisom". Predlagatelj je KVIAZ. Odbor ne podpira, Vlada ne podpira.</p>
               <p>Želi kdo besedo o teh amandmajih in o 5. členu? Gospod Tone Peršak, prosim.</p>
            </sp>
            <sp xml:id="SDZ1-Redna-21-1994-05-04.sp51">
               <speaker>ANTON PERŠAK:</speaker>
               <p>Za tega se ne bom tako boril, če bo Vlada oporekala. Rad bi pa povedal, da je to čista tavtologija, kajti to isto piše v zakonu o financiranju javne porabe. Ker tisti zakon še vedno velja, ne vidim razloga, da se tukaj ponavlja. Hvala.</p>
            </sp>
            <sp xml:id="SDZ1-Redna-21-1994-05-04.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in dajem na glasovanje najprej amandma, ki ga imate v pregledu k 5. členu pod točko 1, gospoda Toneta Peršaka. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem sedaj na glasovanje še amandma, ki ga imate v pregledu pod številko 2 k 5. členu. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem sedaj na glasovanje 5. člen v celoti. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 5. člen sprejeli.</p>
               <p>Prehajamo k 11. členu, kjer imamo en sam amandma. Besedilo člena se spremeni tako, da se glasi: "Uporabniki ne smejo prevzemati nikakršnih obveznosti, ki bi zahtevale odhodek proračuna, če za izpolnitev takšnih obveznosti ni na razpolago sredstev, namensko izkazanih v posebnem delu proračuna in če plačevanje takšnih obveznosti ne bi bilo usklajeno z mesečnim nakazilom za izvrševanje proračuna."</p>
               <p>Predlagatelj je gospod Tone Peršak. Odbor in Vlada se o tem nista izjasnila.</p>
               <p>Želi kdo besedo? Gospod Tone Peršak, prosim.</p>
            </sp>
            <sp xml:id="SDZ1-Redna-21-1994-05-04.sp53">
               <speaker>ANTON PERŠAK:</speaker>
               <p>Vsebina se v bistvu ne spremeni, da ne bo nesporazumov. Ne gre za neko vsebinsko intervencijo. Gre za to, da jaz predlagam bolj običajno - po mojem mnenju - zakonsko dikcijo, prepoved.</p>
            </sp>
            <sp xml:id="SDZ1-Redna-21-1994-05-04.sp54">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem razpravo.</p>
               <p>Najprej dajem na glasovanje seveda ta amandma, gospoda Peršaka, k 11. členu.</p>
               <p>Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>S tem se spremeni celotno besedilo 11. člena in nam o členu v celoti ni treba glasovati.</p>
               <p>K 17. členu je vložen amandma gospoda Toneta Peršaka, ki se glasi: "Na koncu besedila se pika nadomesti s podpičjem in doda besedilo: "vendar zmanjšanja iz tega naslova ne smejo v vsem letu za nobenega uporabnika pomeniti več, kot 1% <stage>(en odstotek)</stage> zmanjšanja predvidenih postavk."</p>
               <p>Odbor in Vlada se o amandmaju nista izjasnila. Želi kdo besedo? Gospod Tone Peršak, prosim.</p>
            </sp>
            <sp xml:id="SDZ1-Redna-21-1994-05-04.sp55">
               <speaker>ANTON PERŠAK:</speaker>
               <p>Pri tem amandmaju bo verjetno spet malo debate z Vlado. Rad bi povedal naslednje. Če preberete 17. člen, vidite, da s tem členom pravzaprav Državni zbor daje - ne bom nobenemu pripisoval slabih namenov - vendarle bela karta <stage>(pove v francoščini)</stage> Vladi za prenašanje sredstev iz postavk enih uporabnikov na postavke drugih uporabnikov. Seveda z določenimi pogoji itn., ampak ti pogoji se vedno lahko najdejo in to v bistvu v neomejeni višini. Predlagam, glede na to, da so, kot rečeno, postavke za posamezne makro uporabnike potem razdeljene na mikro uporabnike in da je 1% pri določenih postavkah, če vzamemo nekatera ministrstva, lahko precej denarja, kar lahko pomeni precejšnje zmanjšanje za nekega uporabnika ali pa poduporabnika znotraj tega makro uporabnika, da se to vendarle omeji. Jaz pač predlagam 1%. Zdaj, če se bo vsem jemalo po 1%, se bo to že kar poznalo nekomu, ki bo to dobil. Ne bo se pa tako poznalo tistim, ki jim bo to vzeto, če seveda proračun in verjamem, da je, pripravljen premišljeno in v skladu s potrebami. In preprosto predlagam, da je tu omejitev glede tega jemanja, ker sicer v bistvu s tem členom omogočimo rebalansiranje proračuna mimo volje Državnega zbora. Hvala.</p>
            </sp>
            <sp xml:id="SDZ1-Redna-21-1994-05-04.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-21-1994-05-04.sp57">
               <speaker>JANEZ KOPAČ:</speaker>
               <p>Hvala za besedo. Dosedanje amandmaje gospoda Peršaka sem z veseljem podpiral, ampak tega pa ne bom zato, ker 17. člen pravzaprav omogoča, da ne bo kršen interes kateregakoli posameznega resorja. Piše namreč, da Ministrstvo za finance lahko samo v soglasju s pristojnimi ministrstvi zmanjša nekatere postavke v tem dotičnem primeru. Gospod Peršak predlaga, da se to sicer lahko zgodi tako, kot tukaj piše, s tem soglasjem, vendar samo v višini največ 1% od posamezne proračunske postavke. V življenju, posebej v prvem letu življenja proračuna, ki ne vsebuje možnosti renominacije, se bo dogajalo, da so nekatere postavke bile, morda povsem nevede, nehote planirane tako, da se ne bodo mogle izvesti. Včasih se pa zgodi tudi kaj nepredvidljivega, višja sila, karkoli, ko se potem neko postavko ne da izpeljati. In bilo bi nesmiselno držati na neki postavki, če se skratka ne da izpeljati iz katerihkoli zelo objektivnih razlogov sredstva v 99% višini samo zato, da bi bilo zadoščeno absolutni volji Državnega zbora, ki ni mogla upoštevati nekih objektivnih okoliščin, ki se zgodijo med letom. Zato menim, da bi bilo na škodo vseh proračunskih uporabnikov, če bi amandma gospoda Peršaka k 17. členu bil sprejet. Posebej se mi pa zdi pomembno še reči za prvo leto proračuna, ko ne bo možnosti renominacije in torej nikakršne možnosti fleksibilnosti, kakršna se je dogajala sedaj. Hvala.</p>
            </sp>
            <sp xml:id="SDZ1-Redna-21-1994-05-04.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, prosim.</p>
            </sp>
            <sp xml:id="SDZ1-Redna-21-1994-05-04.sp59">
               <speaker>ANTON PERŠAK:</speaker>
               <p>Spoštovani poslanci, poslanke! V Ustavi Republike Slovenije piše, da proračun sprejema Državni zbor. To seveda tudi pomeni, da postavke pač dokončno sprejme Državni zbor. In po mojem je seveda neka toleranca možna, ampak ta toleranca mora biti omejena. Kadar pa gre za neke večje spremembe v postavkah, jih pa preprosto mora na tak ali drugačen način, po mojem mnenju, potrditi Državni zbor, ker sicer nima smisla, da proračun sprejema Državni zbor. Hvala.</p>
            </sp>
            <sp xml:id="SDZ1-Redna-21-1994-05-04.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, prosim.</p>
            </sp>
            <sp xml:id="SDZ1-Redna-21-1994-05-04.sp61">
               <speaker>MAG. MITJA GASPARI:</speaker>
               <p>Predlog gospoda Peršaka pomeni v principu možnost prenosa največ do 170 milijonov tolarjev, ker ni večje postavke, kot tista, pri kateri znese 1% 117 milijonov, vse ostale so manjše. Se pravi, v principu so ti prenosi bistveno manjši, kot 117 milijonov, po takem predlogu. Pomeni, da bi moral biti proračun idealno sestavljen. Se pravi, do tolarja tako rekoč natančno, da bi se izteklo. Take države na svetu jaz ne poznam. Tudi recimo Nemčija, z dolgoletno tradicijo proračunske politike, ima tako rešitev v zakonu. Izigravanje takih norm je pa seveda pod kontrolo v tem trenutku tistega organa, ki igra vlogo računskega sodišča - to je recimo SDK pri nas - bodoče računsko sodišče in pa proračunske kontrole. Poleg tega pa dvomim, da bi kakšno ministrstvo sebi v škodo želelo skleniti takšno rešitev, ki je tukaj predvidena kot možnost, drug pa te možnosti nima. Se pravi, samo na predlog takega ministrstva ob soglasju financ, Vlada sprejme potem tako ureditev. In konec koncev, nekaj fleksibilnosti seveda v vsakem finančnem aktu, pa tudi v proračunu, mora biti, če se želi to v okviru možnosti, ki jih ima tak aktiv, med letom izvrševati. Tudi preteklost bo pokazala, da tega ni bilo toliko, kot morda se nekomu zdi, in drugič, to, kar je rekel gospod Kopač, je res. Letos sprejemate številke, ki bodo nominalno v globalu ostale nespremenjene in ni več renominacij, ki omogočajo potem lažje reševanje nekaterih tekočih problemov, ki se pojavljajo pri posameznih uporabnikih. Največ teh sprememb med letom je bilo recimo v lanskem letu predvsem na socialnih programih. Hvala lepa.</p>
            </sp>
            <sp xml:id="SDZ1-Redna-21-1994-05-04.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in dajem na glasovanje amandma gospoda Toneta Peršaka k 17. členu. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje 17. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo 17. člen sprejeli.</p>
               <p>K 24. členu imamo dva amandmaja. Prvi, gospoda Toneta Peršaka, ki se glasi: V prvem odstavku se del besedila, ki se glasi: "...koeficiente za določanje plač za posamezne skupine delovnih mest oziroma funkcij, osnove za obračun plač, ki jih določi Vlada...", nadomesti z besedilom "koeficiente za določanje plač za posamezne skupine delovnih mest oziroma funkcij in osnove za obračun plač, določene z zakonom oziroma kolektivno pogodbo". Odbor in Vlada se o tem amandmaju nista izjasnjevala.</p>
               <p>Pod točko dva. V prvem odstavku se črtata besedilo "po načrtu delovnih mest" in besedilo "ki jih določi Vlada". Črta se drugi odstavek 24. člena. Predlagatelj je KVIAZ. Odbor in Vlada ne podpirata. Dajem v obravnavo amandmaje k 24. členu in ta člen v celoti. Želi kdo besedo? Ugotavljam, da nihče. Zaključujem razpravo in dajem na glasovanje najprej amandma pod točko ena, gospoda Toneta Peršaka. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo h glasovanju o amandmaju pod točko dva, ki ga je predložila KVIAZ. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje 24. člen v celoti. Ugotovimo sklepčnost! <stage>(43 prisotnih.)</stage> Ponovno prosim, da ugotovimo sklepčnost v dvorani in vas hkrati prosim za trajno sodelovanje.</p>
               <p>Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo 24. člen v celoti sprejeli.</p>
               <p>Prehajam k amandmaju k 25. členu, ki je umaknjen.</p>
               <p>Torej k amandmaju k 26. členu. V zaključnem delu člena se besedilo "ki jih določi Vlada", nadomesti z besedilom "ki jih določi zakon oziroma kolektivna pogodba, v ostalih primerih pa jih določi Vlada". Predlagatelj je gospod Tone Peršak. Odbor in Vlada se nista izjasnila. Želi kdo besedo o tem amandmaju in o 26. členu? Ugotavljam, da nihče in dajem ta amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje 26. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 26. člen sprejeli.</p>
               <p>K 30. členu je vložen amandma KVIAZ-a. V prvem odstavku se črtajo sedma, osma, deveta in deseta alinea. Odbor in Vlada amandmaja ne podpirata. Želi kdo besedo o tem amandmaju in o 30. členu? Ugotavljam, da ne in dajem amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem 30. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 30. člen sprejeli.</p>
               <p>K 31. členu imamo vložene tri amandmaje. Prvi. V prvem odstavku se črta besedilo: "Državnega zbora, predsednika republike, ustavnega sodišča". Predlagatelj je KVIAZ, odbor in Vlada ne podpirata.</p>
               <p>Drugi. V tretjem odstavku se del besedila, ki se glasi "je potrebno soglasje Centra Vlade za informatiko" nadomesti z besedilom "je potrebno soglasje Ministrstva za finance, izdano na podlagi mnenja Centra Vlade za informatiko". Drugi stavek tretjega odstavka se črta. Predlagatelj je gospod Tone Peršak, odbor in Vlada se nista izjasnila.</p>
               <p>Tretji. Doda se novi peti odstavek, ki se glasi: "Porabljena sredstva na tej postavki se razporedijo pri uporabnikih na postavko, na katero se nanašajo. Če takšne postavke ni, se zanjo odpre nova postavka." Predlagatelj je Vlada Republike Slovenije, odbor amandma podpira.</p>
               <p>Dajem te tri amandmaje in 31. člen v obravnavo. Kdo želi besedo? Besedo ima gospod Tone Peršak.</p>
            </sp>
            <sp xml:id="SDZ1-Redna-21-1994-05-04.sp63">
               <speaker>ANTON PERŠAK:</speaker>
               <p>Jaz bom seveda povedal samo to, zakaj sem vložil svoj amandma. Mislim, da ima ta akt oziroma soglasje, ki bi ga naj dal Center za informatiko, pravzaprav značaj upravnega akta po svoji vsebini. Mi pa vemo, da seveda ne more imeti neka služba, glede na zakon o vladi in glede na ustavo itn., tega pooblastila, da bi takšne akte sprejemala. Poleg tega se mi zdi tudi, da ni nekako ustrezno, da pač neka služba Vlade, lahko sicer zelo kvalificirana za svoje področje, da ne bo kakršnegakoli tona podcenjevanja, kdo je pripisoval ali česa podobnega, da bi odločala o potrebah uporabnikov, kot so recimo tudi Državni zbor, predsednik republike itn. Mislim, da je že prav, da o tem odloča Ministrstvo za finance oziroma Vlada na podlagi odločitve Ministrstva za finance in seveda na podlagi mnenja centra, ki bo dal svoje strokovno mnenje o izbranih računalnikih oziroma o tisti opremi, ki jo bo želel izvesti, izbral. Ne pa o tem, ali ja ali ne itn. O tem pa po moje bo le moral odločati, ali ministrstvo, ali pa celo Vlada. Predlagam, da je pač to Ministrstvo za finance. Hvala.</p>
            </sp>
            <sp xml:id="SDZ1-Redna-21-1994-05-04.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim, gospod minister Gaspari.</p>
            </sp>
            <sp xml:id="SDZ1-Redna-21-1994-05-04.sp65">
               <speaker>MAG. MITJA GASPARI:</speaker>
               <p>Hvala lepa. To, kar trdi gospod Peršak, je točno. Točno je pa tudi, da je ta člen treba brati v kombinaciji s 41. členom, ki govori o soglasju za vse izdatke, ki presegajo določeno vrednost oziroma za investicijske izdatke s strani Ministrstva za finance in da gre v 31. členu za soglasje, ki nima te moči, ampak je soglasje, ki usklajuje uporabnike na področju informatike, v tem primeru dve ministrstvi, ki sta zunaj</p>
               <p>ostalih, ki jih pokriva že po naravi dela znotraj Vlade Center za informatiko, se pravi Center vlade za informatiko da soglasje v tehničnem smislu, medtem ko pogodbo o nabavi in podobne stvari pa še vedno izdaja v skladu s 41. členom Ministrstva za finance, ki v tem primeru igra funkcijo upravnega organa oziroma akt ima takšno naravo, se pravi, brez tega soglasja za finance tudi to soglasje Centra za informatiko, ki je predhodno v tem smislu tehničnega usklajevanja nabav ne more biti izvršen, ker je zmeraj ta druga faza, ki je dokončna. Hvala lepa.</p>
            </sp>
            <sp xml:id="SDZ1-Redna-21-1994-05-04.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo v razpravi o 31. členu? Gospod Tone Peršak, prosim.</p>
            </sp>
            <sp xml:id="SDZ1-Redna-21-1994-05-04.sp67">
               <speaker>ANTON PERŠAK:</speaker>
               <p>Seveda verjamem gospodu ministru, da je tako mišljeno, ampak iz dikcije dejansko sledi, da k pogodbi da soglasje Center za informatiko in pogodba je seveda materialni, finančni akt itd. in zato mislim, da ne bo popolnoma nobene škode, ker bo vsebina ostala ista, tudi če se sprejme moj amandma, bo pa jasno, da daje Center za informatiko mnenje o tehnični plati, medtem ko ministrstvo daje mnenje o tem, ali pogodba da ali ne.</p>
            </sp>
            <sp xml:id="SDZ1-Redna-21-1994-05-04.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne. Zaključujem razpravo in dajem najprej na glasovanje amandma pod točko 1, ki ga je vložil KVIAZ.</p>
               <p>Ugotovimo sklepčnost! <stage>(58 prisotnih)</stage>.</p>
               <p>Kdo je za? <stage>(7 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da tega amandmaja nismo sprejeli in dajem na glasovanje amandma gospoda Toneta Peršaka pod točko 2. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da smo ta amandma sprejeli in dajem na glasovanje še amandma pod točko 3, ki ga je vložila Vlada Republike Slovenije. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je bil amandma sprejet in dajem na glasovanje 31. člen v celoti. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>K 35. členu imamo samo en amandma - beseda "potrjena" se nadomesti z besedo "potrjen". Predlagatelj je Vlada Republike Slovenije. Odbor amandma podpira. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem sedaj še 35. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 35. člen sprejeli.</p>
               <p>K 37. členu je vložen en sam amandma, ki je umaknjen, ker ga nismo sprejeli k 24. členu.</p>
               <p>K 38. členu imamo tri amandmaje. Prvi, črta se 38. člen. Predlagatelj je Komisija za vprašanje invalidov. Odbor amandmaja ne podpira, Vlada amandmaja ne podpira in predlaga svoj amandma.</p>
               <p>Pod točko 2: Besedilo člena se spremeni tako, da se glasi: "Sredstva za nadomestilo za invalidnost duševno in telesno prizadetih oseb in za rejnine se bodo do sprejema novih predpisov zagotavljala po sklepih Vlade na predlog Ministrstva za delo, družino in socialne zadeve." Predlagatelj je Vlada Republike Slovenije. Odbor amandma podpira. S tem amandmajem je, kot je bilo napovedano, deloma povzet amandma pod točko 1.</p>
               <p>Pod točko 3: Črta se besedilo: "Zagotavljajo v obsegu, ki ga v skladu z gibanjem zajamčene plače določi Vlada in se nadomesti z besedilom, ki se glasi: "Mesečno usklajujejo po enakih stopnjah, kot plače zaposlenih, pokojnine in drugi prejemki."</p>
               <p>Predlagatelj je Odbor za zdravstvo, delo, družino in socialno politiko. Odbor amandmaja ne podpira, Vlada ne podpira in predlaga svoj amandma.</p>
               <p>Dajem v obravnavo te tri amandmaje in 38. člen.</p>
               <p>Besedo ima gospa Danica Simšič, prosim.</p>
            </sp>
            <sp xml:id="SDZ1-Redna-21-1994-05-04.sp69">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Komisija za vprašanja invalidov je vložila dopolnilo, da se 38. člen črta. Razlogov za to je bilo kar nekaj. Morda je ključni ta, da denimo pri rejninah ne gre za denarno pomoč, ki bi se usklajevala z zajamčenim osebnim dohodkom in torej s tem nimajo nič skupnega, ampak je rejnina popolnoma druga kategorija. Vendar pa se je potem v nadaljevanju izkazalo, da glede na stare zakone in samoupravne sporazume iz bivše Jugoslavije, ki ne veljajo več, utegne črtanje tega člena v zakonu povzročiti hude težave in morda celo onemogočati prejemke rejnikom, rejnicam in pa tudi otrokom, ki imajo motnjo v telesnem in duševnem razvoju. Zato smo potem na Odboru za delo, družino in socialne zadeve to dopolnilo Komisije za vprašanja invalidov dopolnili tako, kot je sedaj zapisano pod točko 3. V imenu Komisije za invalide  dopolnilo pod točko 1 umikam iz razlogov, ki sem jih navedla, podpiram pa dopolnilo pod točko 3. Zakaj? Zato, ker v samem 38. členu imate napisano, da se ti prejemki usklajujejo z gibanjem zajamčene plače. Kakšen je odnos med zajamčeno in povprečno plačo, če hočete, je najbolj enostavno ponazoriti, da se je v zadnjih dveh ali treh letih zmanjšal kar za tretjino iz 0,39 na odnosnih celih 31. In popolnoma jasno je, da ima popolnoma vse škarje in platno v rokah pri določanju zajamčenega dohodka seveda Vlada. Bojim se namreč, če sprejmemo to dikcijo, ki jo predlaga Vlada, da se zagotavljajo po sklepih Vlade na predlog Ministrstva za delo, družino in socialne zadeve, da je to v bistvu samo na lepši način zapisan 38. člen tako, kot je sedaj zapisan v predlogu zakona o izvrševanju proračuna in zato vas prosim za podporo, da podprete dopolnilo pod točko tri, ker gre za kategorije in za prejemke, ki seveda ne sodijo v čisto socialno kategorijo, ampak imajo še bistveno pomembnejše komponente. Hvala.</p>
            </sp>
            <sp xml:id="SDZ1-Redna-21-1994-05-04.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Prosim.</p>
            </sp>
            <sp xml:id="SDZ1-Redna-21-1994-05-04.sp71">
               <speaker>ANDREJ ENGELMAN:</speaker>
               <p>Vlada je predložila lastni amandma iz preprostega razloga, ker amandma pod številko tri ni operativen. Plače zaposlenih se usklajujejo po enih pravilih, pokojnine po drugih pravilih, drugi prejemki po tretjih pravilih. Vlada v bistvu ne ve, po katerem pravilu naj potem usklajuje in zaradi tega predlaga lastni amandma. Predlagam, da ga podprete. Hvala.</p>
            </sp>
            <sp xml:id="SDZ1-Redna-21-1994-05-04.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper.</p>
            </sp>
            <sp xml:id="SDZ1-Redna-21-1994-05-04.sp73">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor je dejansko ta amandma formuliral tako, da je upošteval enakopravnost oziroma tudi ista izhodišča za vse prejemke, tako za pokojnine, plače in druge socialne transferije. Tega se je odbor zavedal in torej zavestno oblikoval tak amandma in menil pri tem, da bo Vlada tudi držala to linijo, ki jo je zastavila, torej, da bo z istimi kriteriji, z istimi mehanizmi usklajevala tako pokojnine, kot plače in druge socialne transferije. Zato mislim, da bi bilo prav, če podpremo ta amandma, seveda pa je Vlada sama izskočila iz te smeri, ko je pač že pokojnine uvrstila v drugo kategorijo, kar seveda sam osebno nimam nič proti, vendar izhodišče odbora je, da naj se vsi prejemki enako usklajujejo z rastjo inflacije in tako mislim, da tudi mora veljati za rejnine in te zadeve, ki se urejajo v tem členu. Hvala lepa.</p>
            </sp>
            <sp xml:id="SDZ1-Redna-21-1994-05-04.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp xml:id="SDZ1-Redna-21-1994-05-04.sp75">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Glasoval oziroma podprl bom dopolnilo pod številko tri. Ocenjujem, da so rejnine tista oblika varstva otrok, ki jih vsekakor tudi slovenska država mora podpirati in ta amandma to najbolj določno uveljavlja. Rad bi poudaril že to, kar je že gospa Simšičeva rekla, da gre pač za sporen način usklajevanja rejnin, kajti niso denarna pomoč in seveda jih ne moremo primerjati in usklajevati z zajamčenim osebnim dohodkom. Nenazadnje, rejništvo je oblika varstva otrok, ki na nek specifičen način rešuje ta problem. In ne nazadnje, znano je, da je oskrba v zavodih dražja in tudi velikokrat manj sprejemljiva. Kajti to se vedno dogaja v družinah, zato bi podprl dopolnilo pod številko 3. Hvala lepa.</p>
            </sp>
            <sp xml:id="SDZ1-Redna-21-1994-05-04.sp76">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Kopač, izvolite.</p>
            </sp>
            <sp xml:id="SDZ1-Redna-21-1994-05-04.sp77">
               <speaker>JANEZ KOPAČ:</speaker>
               <p>Hvala lepa. Jaz sicer razumem dobronamerne cilje gospoda Podobnika, ampak rad bi rekel še enkrat to, kar je pravzaprav izhajalo že iz razprave gospoda Engelmana. Amandma pod številko 3 se nanaša na tri vrste usklajevanj. Torej plače zaposlenih so en način, pokojnine so drug način, drugi prejemki, nihče ne ve, kateri drugi, so pa tretji, pa morda še četrti in peti način. Amandma se ne nanaša določno na neko od teh kategorij. Če pa bo sprejet amandma pod točko 2, ki ga predlaga Vlada in ga tudi osebno podpiram, pa pomeni, da bo zagotovljen enoten sistem usklajevanja, kakršen bo veljal tudi za druge socialne transferje, skratka za druge tovrstne prejemke ali pa prejemke, ki bi sodili v to kategorijo. Zato menim, da pravzaprav amandma pod točko 2 bolj prispeva k temu, kar je kot dobronameren cilj pravzaprav razlagal gospod Podobnik ob amandmaju pod točko 3 in menim, da bi seveda vsak, ki želi pomagati pri teh rejninah, moral pravzaprav glasovati o amandmaju pod točko 2. Hvala.</p>
            </sp>
            <sp xml:id="SDZ1-Redna-21-1994-05-04.sp78">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Amandma pod točko 1 je bil umaknjen, zato bomo najprej glasovali o amandmaju Vlade Republike Slovenije pod točko 2. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da smo ta amandma sprejeli, s čimer je seveda naslednji pod točko 3 brezpredmeten in zato dajem zdaj na glasovanje 38. člen v celoti. Ja, saj se je cel člen spremenil, se opravičujem. Hvala za opozorilo, gospod Thaler. Gospa Danica Simšič, izvolite.</p>
            </sp>
            <sp xml:id="SDZ1-Redna-21-1994-05-04.sp79">
               <speaker>DANICA SIMŠIČ:</speaker>
               <p>Hvala za besedo. Čeprav bi morda to morala ob koncu zakona, ampak, da ne bo pozabljeno. Glede na to, da je bilo sprejeto dopolnilo pod številko 2, bi vendarle ob koncu predlagala, da Državni zbor sprejme, ko bo zakon sprejet, še dodatni sklep in sicer, da Državni zbor nalaga Vladi Republike Slovenije, da do septembra Državnemu zboru oziroma Odboru za zdravstvo, delo, družino in socialno politiko predloži predpise, s katerimi bo Vlada uredila problematiko rejnin in prejemkov po zakonu o družbenem varstvu duševno in telesno prizadetih oseb ter seveda tudi način usklajevanja teh prejemkov. Da se bodo torej vsi prejemki usklajevali enako. Hvala.</p>
            </sp>
            <sp xml:id="SDZ1-Redna-21-1994-05-04.sp80">
               <speaker>PODPREDSEDNIK DR. LEV KREFT:</speaker>
               <p>Hvala lepa. O tem sklepu bomo glasovali po sprejetju zakona.</p>
               <p>Sedaj pa prehajamo k 40. členu, kjer imamo štiri amandmaje.</p>
               <p>Pod točko 1: V prvem odstavku se za besedami "tehnike, ki ga", doda besedilo "za svoje potrebe". Predlagatelj je Vlada Republike Slovenije. Odbor amandma podpira. Amandma vsebinsko povzemam. Amandma Odbora za finance in kreditno-monetarno politiko, ki ga imamo pod točko 2. V prvem odstavku se za besedilom "ki ga opravljajo", doda besedilo "za svoje potrebe". Predlagatelj Odbor za finance in kreditno-monetarno politiko. Vlada ta amandma povzema v svojem amandmaju pod točko 1.</p>
               <p>Pod točko 3: V prvem odstavku se za besedilom "ki ga opravljajo", doda besedilo "Državni zbor in njegove službe". Predlagatelj je KVIAZ. Odbor in Vlada amandmaja ne podpirata.</p>
               <p>Pod točko 4: V tretji vrstici prvega odstavka se črtajo besede "urad predsednika republike". Predlagatelj je gospod Marijan Poljšak. Odbor amandmaja ne podpira in predlaga svoj amandma. Vlada amandmaja ne podpira.</p>
               <p>Dajem te amandmaje v obravnavo. Želi kdo besedo? Ugotavljam, da nihče in prehajamo h glasovanju.</p>
               <p>Najprej dajem na glasovanje amandma pod točko 1. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli, s čimer je amandma pod točko 2 brezpredmeten.</p>
               <p>Zato bomo sedaj glasovali o amandmaju pod točko 3, ki ga je predlagal KVIAZ. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem še amandma pod točko 4, predlagatelja gospoda Marijana Poljšaka. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Dajem sedaj na glasovanje 40. člen v celoti. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 40. člen sprejeli.</p>
               <p>K 42. členu je vložen amandma. Ta člen se črta. Predlagatelj je KVIAZ. Odbor in Vlada ne podpirata. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 42. člen v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 42. člen sprejeli.</p>
               <p>Amandmaji k 33., 44. in 45. členu, ki jih je vložila Vlada Republike Slovenije, kot nas obvešča tudi besedilo v pregledniku, sodijo v enotni vsebinski sklop. K 43. členu, to pomeni, da o teh amandmajih glasujemo skupno, ali kako? O vsakem posebej. Potem je ta opomba pač samo opomba.</p>
               <p>K 43. členu: Tretji odstavek se črta. Sedanji četrti odstavek postane tretji odstavek.</p>
               <p>K 44. členu: Besedilo 44. člena se spremeni tako, da se glasi: "Če ni s tem zakonom drugače določeno, se za proračunske inšpektorje ter za izvrševanje proračunskega nadzora uporabljajo določbe zakona, ki urejajo upravo in predpise o splošnem upravnem postopku. Če proračunski inšpektor pri opravljanju proračunskega nadzora ugotovi, da je bil kršen zakon ter drug predpis ali akt, katerega izvajanje nadzoruje, z odločbo naloži dejanja za odpravo ugotovljenih nepravilnosti v določenem roku. Zoper odločbo iz prejšnjega odstavka je dovoljena pritožba v 8 dneh od dneva njene vročitve. Pritožba zoper odločbo iz drugega odstavka tega člena ne zadrži izvršitve odločbe. Zoper odločbo iz drugega odstavka tega člena je dovoljena pritožba na Vlado. Če proračunski inšpektor ugotovi, da imajo storjene nepravilnosti znake kaznivih dejanj, gospodarskih prestopkov ali prekrškov, predlaga uvedbo postopka zaradi prekrška ali gospodarskega prestopka, ali prijavi kaznivo dejanje."</p>
               <p>K 45. členu, dva: Za besedama "z zakonom" se dodasta besedi "in proračunom" in pa doda se nov drugi odstavek, ki se glasi: Ukrepi iz prejšnjega odstavka se izvršijo na podlagi odločbe, ki jo izda proračunski inšpektor. Zoper odločbo iz prejšnjega odstavka je dovoljena pritožba v osmih dneh od dneva njene vročitve. Pritožba zoper odločbo iz drugega odstavka tega člena ne zadrži izvršitve odločbe. Zoper odločbo iz drugega odstavka tega člena je dovoljena pritožba na Vlado.</p>
               <p>Predlagatelj je Vlada Republike Slovenije. Odbor vse te amandmaje podpira, zato bomo o njih razpravljali skupno, glasovali pa seveda ločeno po členih, tako kot so vloženi. Želi kdo besedo o teh amandmajih in teh treh členih? Ja, prosim, gospod Baškovič, izvolite.</p>
            </sp>
            <sp xml:id="SDZ1-Redna-21-1994-05-04.sp81">
               <speaker>MILAN BAŠKOVIČ:</speaker>
               <p>Oprostite, ker sem prosil za besedo, ampak, če so hitri postopki, se marsikaj dogaja, pa bi bilo vendarle koristno kdaj malo zastati. Namreč, če ste pogledali poročilo odbora, to končno skupno poročilo, bi bil o njem pogovor prav o teh členih in teh amandmajih in tam je bilo nekako razumeti, jaz tako razumem poročilo, da naj naš sekretariat da neko sugestijo, kako poenostaviti te člene, ki govorijo o tej finančni oziroma proračunski inšpekciji, ker se v dveh členih, ki sta precej obsežna, ponavljajo praktično iste rešitve brez potrebe. Nekoliko zamotano je to rečeno in težko razumljivo. In po tej sugestiji smo mi v našem dodatnem mnenju, ki ste ga dobili verjetno danes, napisali, kako naj bi ta stvar logično izgledala, se pravi, da se poenostavi. Da se, namesto, da se ta materija treh členov ponavlja v skoraj enakem besedilu v 44. in 45. členu dvakrat, da se tam izpustijo ti odstavki, ki se nanašajo na te ukrepe inšpekcije, pritožbe in reševanje pritožb po istem modelu, da se v teh dveh členih izpustijo odstavki, in sicer v 44. členu je to tretji, četrti in peti odstavek, v 45. členu pa tretji, četrti in peti odstavek, se pravi, da se razbremenita ti dve določbi in se postavi dodatni 45.a člen, ki z enostavnim enim samim stavkom enega odstavka in v drugem odstavku drugega stavka reši za vse te situacije to situacijo z eno samo kratko normo, ki vse to posname na kratko in razumljivo. To je naš predlog, ki smo ga tukaj formulirali, seveda amandmajev pa mi ne moremo dati. V bistvu se dajo od Vlade, od kogarkoli, če to prevzame in povzame, je stvar popolnoma prevzeta v našem poročilu. Samo na to opozarjam. Hvala lepa.</p>
            </sp>
            <sp xml:id="SDZ1-Redna-21-1994-05-04.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da sem vložil dva amandmaja ta trenutek, in sicer amandmaja, ki izhajata iz dodatnega drugega mnenja Sekretariata za zakonodajo in pravne zadeve. Prvi se glasi: "da se črtajo določbe tretjega, četrtega - to je prvi amandma na amandma Vlade - črtajo se določbe tretjega, četrtega in petega odstavka predlaganega dopolnjenega besedila 45. člena predloga zakona. In drugi se glasi. "Doda se novi 45.a člen: Zoper odločbo proračunskega inšpektorja iz drugega odstavka 44. člena in drugega odstavka 45. člena je dovoljena pritožba na Vlado v roku osmih dni od vročitve odločbe. Pritožba zoper odločbo proračunskega inšpektorja ne zadrži njene izvršitve. Je to v smislu predlogov sekretariata gospod Baškovič?</p>
            </sp>
            <sp xml:id="SDZ1-Redna-21-1994-05-04.sp83">
               <speaker>MILAN BAŠKOVIČ:</speaker>
               <p>Mislim, da manjka v prvem amandmaju samo še navedba 44. člena, pa njegovih treh odstavkov. Tukaj je samo 45. člen, če razumem.</p>
            </sp>
            <sp xml:id="SDZ1-Redna-21-1994-05-04.sp84">
               <speaker>PODPREDSEDNIK DR. LEV KREFT:</speaker>
               <p>Ja, celotno besedilo bi moral prebrati.</p>
            </sp>
            <sp xml:id="SDZ1-Redna-21-1994-05-04.sp85">
               <speaker>MILAN BAŠKOVIČ:</speaker>
               <p>44. in 45. člen.</p>
            </sp>
            <sp xml:id="SDZ1-Redna-21-1994-05-04.sp86">
               <speaker>PODPREDSEDNIK DR. LEV KREFT:</speaker>
               <p>Tako je. Se pravi, prvi amandma, ki je amandma na amandma Vlade k 44. členu, se glasi takole: "Črtajo se določbe tretjega, četrtega in petega odstavka in novi tretji, četrti in peti odstavek predlaganega dopolnjenega besedila 45. člena predloga zakona, tako kot je zapisano v dodatnem mnenju sekretariata, ki ste ga prejeli. Drugi pa ostane nespremenjen. In dajem seveda skupaj z ostalimi že vloženimi amandmaji še naprej v razpravo celotno materijo. Želi kdo besedo? Ugotavljam, da ne in prehajam h glasovanju.</p>
               <p>Najprej bomo glasovali o amandmaju k 43. členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem sedaj na glasovanje 43. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 43. člen sprejeli.</p>
               <p>Zdaj dajem na glasovanje amandma na amandma Vlade k 44. členu, ki se glasi: črtajo se določbe tretjega, četrtega in petega odstavka in novi tretji, četrti in peti odstavek predlaga-</p>
               <p>nega dopolnjenega besedila 45. člena predloga zakona. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma na amandma sprejeli.</p>
               <p>Zdaj dajem na glasovanje amandma, seveda popravljen, ki ga je vložila Vlada Republike Slovenije. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli in s tem tudi spremenili celotni 44. člen, zato nam o celoti ni treba glasovati.</p>
               <p>Zdaj imamo dva amandmaja k 45. členu. Najprej dajem na glasovanje prvega. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma k 45. členu pod točko 2.</p>
               <p>Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo tudi drugi amandma sprejeli.</p>
               <p>Na glasovanje dajem 45. člen v celoti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>Zdaj dajem na glasovanje predlog za novi 45.a) člen, ki se glasi: "Zoper odločbo proračunskega inšpektorja iz drugega odstavka 44. člena in drugega odstavka 45. člena je dovoljena pritožba na Vlado v roku osmih dni od vročitve odločbe. Pritožba zoper odločbo proračunskega inšpektorja ne zadrži njene izvršitve." Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo novi 45.a člen sprejeli.</p>
               <p>Prehajamo h glasovanju o amandmajih, dva sta bila, dodatno vloženih k 50. členu. Teh amandmajev v pregledu nimate, ampak smo jih prejeli dodatno, in sicer prvi amandma gospoda Rudija Mogeta. Na koncu 50. člena naj se doda: "Pri ugotavljanju proračunske porabe občin, ki se financirajo iz občinskega prora-</p>
               <p>čuna, se uporabljajo merila, ki jih določijo pristojna ministr-</p>
               <p>stva, pri čemer so sredstva za te namene odvisna od razpoložlji-</p>
               <p>vih sredstev za finančno izravnavo. Ta merila ne vključujejo proračunske porabe za plače, prispevke delodajalca in druge osebne prejemke zaposlenih v upravnih organih. Pristojna ministr-</p>
               <p>stva pripravijo kriterije za investicije najkasneje v šestdesetih dneh od sprejema proračuna. Občine, ki po sklepu Vlade pridobijo namenska sredstva za investicije, so dolžna takšen sklep upoštevati."</p>
               <p>In drugi, ki ga je vložila skupina desetih poslancev, s prvopodpisanim gospodom Janezom Podobnikom. V drugem odstavku 50. člena predloga zakona se na koncu stavka doda besedilo: "V izhodiščnem obsegu javne porabe iz prejšnjega odstavka se upoštevajo sredstva za financiranje nalog iz občinskih proračunov v letu 1993, povečana za najmanj 21%.</p>
               <p>Dajem ta dva amandmaja in 50. člen v celoti v obravnavo. O obeh amandmajih se Vlada in odbor nista izjasnila. Kdo želi besedo? Prosim, gospod Maks Sušek ima besedo.</p>
            </sp>
            <sp xml:id="SDZ1-Redna-21-1994-05-04.sp87">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Kadar gre za lokalno samoupravo, smo seveda vsi zelo občutljivi, saj gre za naš bivalni standard. Zato sem v bistvu za take cilje, ki bodo javno porabo, ki nas bo pripeljala do nekih evropskih standardov, sem za takšne amandmaje in tako naprej. Vendar pa ta amandma, ki ga vlaga skupina poslancev s prvopodpi-</p>
               <p>sanim gospodom Podobnikom, pa nima trenutno realne osnove. Po mojem mišljenju ima pač tri pomanjkljivosti, in sicer prva bi bila recimo redakcijska. Mislim, da bi se moral drugi odstavek zamenjati s tem besedilom, ki je tukaj predlagano v tem amandmaju, ker bi bila sicer dva ista odstavka približno z isto dikcijo in ne bi bila konsistentna ta dva stavka med seboj.</p>
               <p>Druga pomanjkljivost se mi zdi, bi bila v tem, da povzroča predvsem povečanje javne porabe nad povprečno rastjo vseh občin samo tistim, ki imajo nižjo porabo od 90% povprečne porabe, kar pravzaprav ni pravilno glede na izhodišča in samo utemeljitev predlagateljev, ki ravno to dokazujejo, da se povprečna poraba premalo dviguje glede na ostale porabnike. V tem primeru bi prišlo do absolutnega neskladja.</p>
               <p>Tretja pomanjkljivost bi bila predvsem v tem, da ne predvideva ta amandma neko ekvivalentno zmanjšanje na drugi postavki in s tem bi nastal problem dejansko novega usklajevanja proračunske porabe kot take in bi prišlo dejansko do problema recimo samega proračuna kot celote. Zato sem prepričan, če že podpiramo eno strukturno boljšo porabo za lokalno samoupravo, sem bolj zato, da bi podprli Lavrinčev amandma, in sicer zaradi tega, ker on sicer tudi predvideva eno milijardo večjo porabo za izravnavo kot tako, in s tem bi dosegli določen cilj višje strukturne porabe na tem področju, imamo pa na drugi strani ekvivalentno porabo kot tako - smo pač vzeli nekomu - kar je v skladu s kreiranjem proračunske politike kot take. Samo toliko za enkrat.</p>
            </sp>
            <sp xml:id="SDZ1-Redna-21-1994-05-04.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič, potem pa še gospod Janez Podobnik.</p>
            </sp>
            <sp xml:id="SDZ1-Redna-21-1994-05-04.sp89">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Gospod Sušek je prav razumel vloženi amandma. Dejansko gre za to, da se poskuša na spodnji strani nekoliko popravljati. Moram reči, da Vlado, pa tudi seveda Državni zbor ali pa državo, zelo malo skrbijo tiste drobne investicije, ki so pa pomembne za življenje v okolju. In ta skrb je naložena sedanjim občinam in bo naložena tudi bodočim občinam, vendar brez vračila, brez nekega denarja, ki mora priti nazaj za ta del, za to renoviranje infrastrukture in drugega, seveda ni mogoče opravljati dejavnosti. Ker ne gre pri amandmaju za drugo kot to, da se postopoma vrne na isto izhodišče, ki je že bilo, se pravi, da ji poleg ostalih stroškov, ki jih občina pokrije za plače in vse ostale stvari, ostane še nekaj za ta "drobiž", če lahko tako rečem, investicijsko vzdrževanje, investicijski drobiž, je to seveda nuja, predvsem pa še, ker bomo najbrž morali sprejeti, ko bomo sprejemali zakon o financiranju tudi v bodočih občinah, lahko rečem javne porabe, ko bomo morali slediti pravzaprav evropskim trendom, ki pa omogočajo in dajejo lokalni samoupravi več razpoložljivih sredstev zato, da pač gospodarijo. Torej za gospodarjenje je treba tudi nekaj imeti in seveda bom poskušal podpreti, torej glasoval bom za to, da se to podpre in poskušam vas prepričati, da vendar ne gre za nekaj ekstremnega, ampak da gre samo za vračanje na že znano izhodišče. Res pa je, da je v vmesnem času ta denar pojedla druga zadeva. Pojedla ga je administracija. Hvala lepa.</p>
            </sp>
            <sp xml:id="SDZ1-Redna-21-1994-05-04.sp90">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Pucko. Prosim.</p>
            </sp>
            <sp xml:id="SDZ1-Redna-21-1994-05-04.sp91">
               <speaker>CIRIL PUCKO:</speaker>
               <p>Hvala lepa, gospod predsedujoči, poslanci in poslanke, dame in gospodje! Glede na to, da gre za tako občutljivo vprašanje, predlagam, da bi se o teh dveh amandmajih predhodno opredelilo matično delovno telo, kajti mi smo o financiranju občin govorili v bistvu v trenutku, ko smo se začeli spopadati z novo organizacijo lokalne samouprave in zdaj, ko so referendumi razpisani, v bistvu še točno ne vemo, kje smo. Ker pa gre za letošnje leto, ki je v bistvu zadnje v sedanji obliki občin, je to toliko pomembnejše. Zato predlagam, da se naredi odmor in da se o tem opredeli matično delovno telo, skupaj s predstavniki Vlade. Hvala lepa.</p>
            </sp>
            <sp xml:id="SDZ1-Redna-21-1994-05-04.sp92">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog, da se o teh dveh amandmajih in o tem členu v celoti ponovno sestane matično delovno telo in se opredeli do amandmajev, o katerih se ni moglo opredeliti, ko je pač zasedalo zadnjič. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da smo sprejeli sklep, da se sestane matično delovno telo, torej Odbor za finance in kreditno-monetarno politiko. Prosim gospoda Janeza Kopača, da skliče odbor na zahtevo Državnega zbora takoj, in sicer v prostorih 217.</p>
            </sp>
            <sp xml:id="SDZ1-Redna-21-1994-05-04.sp93">
               <speaker>JANEZ KOPAČ:</speaker>
               <p>Predlagam, da se dobimo v sobi 217 takoj in mislim, da bomo zelo hitro končali, tako da predlagam 15 minutni odmor.</p>
            </sp>
            <sp xml:id="SDZ1-Redna-21-1994-05-04.sp94">
               <speaker>PODPREDSEDNIK DR. LEV KREFT:</speaker>
               <p>Dobro, nadaljevali bomo torej čez 15 minut, natančno ob 17.45 uri. Ob 17.45 se ponovno vidimo v tej dvorani.</p>
            </sp>
            <stage type="time">(Seja je bila prekinjena ob 17.30 uri in se je nadaljevala ob 17.56 uri.)</stage>
            <sp xml:id="SDZ1-Redna-21-1994-05-04.sp95">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke, spoštovani kolegi poslanci, gospe in gospodje! Nadaljujemo z delom. Pred tem pa vas prosim, da ponovno ugotovimo prisotnost v dvorani. Prosim, da vsi prisotni, poslanke in poslanci, s pritiskom na gumb prijavite svojo prisotnost. <stage>(55 prisotnih)</stage> Ugotavljam, da je Državni zbor sklepčen in lahko odloča.</p>
               <p>Besedo ima gospod Janez Kopač, prosim.</p>
            </sp>
            <sp xml:id="SDZ1-Redna-21-1994-05-04.sp96">
               <speaker>JANEZ KOPAČ:</speaker>
               <p>Hvala. Odbor je zasedal 18 minut in po obširni razpravi zavrnil oba predloga amandmajev oziroma oba amandmaja. Amandma gospoda Podobnika z večino glasov <stage>(trije so bili proti)</stage>, amandma gospoda Mogeta pa soglasno. Na kratko, zakaj. Gospod Moge predlaga, da se za investicije uvedejo posebni kriteriji, ki jih predlaga država, kar je sicer hvale vredno, vendar pa bi se zgodilo to, da bi občine v tistem malem delu fleksibilnosti, ki jo sedaj pri oblikovanju oziroma planiranju investicij imajo, morale upoštevati te kriterije. Denarja za te kriterije pa ne bi imele. Torej, bi stvar še poslabšali. Kar se tiče amandmaja gospoda Podobnika, je pa pravzaprav na mestu, vendar si ga nismo upali podpreti, ker ne poznamo natančno podatkov o porastu prihodkov iz naslova dohodnine v vseh sloven-</p>
               <p>skih občinah. Lahko bi se zgodilo, da bi eno, dve, morda pet občin s takim amandmajem pravzaprav omejili in bi zmanjšali predvideno porabo, ki bi jo lahko realizirala glede na ta gibanja prihodkov iz naslova tega davka in bi pravzaprav naredili škodo in točno obratno od tistega, kar je bilo z amandmajem željeno. Smo pa ob tem predlagali kot odbor dodatni sklep, po katerem se bo pa naredilo nekaj od tega ali pa pravzaprav večino od tega, kar je gospod Podobnik s svojim amandmajem želel. Sklep se glasi: Ministrstvo za finance naj pripravi nov izračun obsega javne porabe občin za leto 1994 na osnovi nove ocene virov za leto 1994, ter ga pošlje občinam najkasneje do konca meseca maja. To pomeni, ker prihodki iz naslova dohodnine rastejo hitreje, kot je bilo predvideno še nekaj mesecev nazaj, bi se ti povišani prihodki lahko upoštevali pri planiranju letošnje porabe - in tudi prav je, da se upoštevajo - in s tem bi se dejansko brez obremenitve državnega proračuna lahko povišala poraba občin. Predlagam, da ta dodatni sklep sprejmete. Hvala lepa.</p>
            </sp>
            <sp xml:id="SDZ1-Redna-21-1994-05-04.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želite sodelovati v razpravi? Najprej ima besedo gospod Janez Podobnik - je še od prej ostal prijavljen.</p>
            </sp>
            <sp xml:id="SDZ1-Redna-21-1994-05-04.sp98">
               <speaker>JANEZ PODOBNIK:</speaker>
               <p>Hvala za besedo. Vsekakor je bil ta odmor in predlog, ki ga je dal gospod Pucko, zelo na mestu, kajti ta sestanek delovnega telesa je rodil zelo dober sklep. Ta sklep, ki je bil prej prebran, je zelo presenetljiv in jaz ocenjujem, da prinaša za slovenske občine malo več sonca. Opozarjam pa, da je večina slovenskih občin že sprejela proračune. To samo pomeni, da bodo tiste občine, ki so svoje proračune sprejele nekoliko bolj na tanko, torej, kjer so bili pač problemi predvsem pri investicijah, ta problem lažje izvozile. Seveda, jaz bom podprl ta sklep. Vsekakor bom pa vztrajal pri tem amandmaju. Rad bi povedal samo eno stvar. Mislim, da je gospod Maks, ko je razpravljal o začetku, povedal, kaj je bistvo tega amandmaja. Gre za to kvaliteto življenja, ta investicijski del v teh občinah. Letos smo v  zadnjem obdobju, v tem prehodu, v tej tranziciji in ravno ta vir je tisti, ki je najbolj vprašljiv in ki je v vseh občinskih proračunih povzročal največ težav. Jaz sem poslušal predstavnike Ministrstva za finance in sem jih razumel, da so pač ti podatki o prilivih obetavni. To pomeni, da bomo na podlagi tega sklepa, pričakujem, da ga bomo podprli, torej, da bodo občine dobile možnost in da bodo lahko nekoliko na višjem nivoju uravnotežile letošnjo, to je zadnjo porabo v teh sedanjih občinah, istočasno pa še vedno menim - dovolite, da sem nekoliko nezaupljiv - da bi bila takšna dikcija, ki ne more povsem nič škoditi. Ima zakonsko moč in je neka garancija, predvsem za tiste občine, ki so bolj šibke, kajti 50. člen govori o tistih občinah, v katerih je potrebna ta finančna izravnava in v katerih poraba ne dosega 90% javne porabe.</p>
               <p>In dovolite mi še eno stvar. Jaz bi rad povedal to, kar je gospod Metelko na tej naši seji zdaj izpostavil. V Sloveniji je nekaj občin, ki so trenutno blokirane. Tudi če je samo ena ali dve, mislim, da je Državni zbor dolžan, da prisluhne njihovim težavam. Vlada se tem težavam nekako izogiba, potiska na stran. Ne vem, ali bo z zakonom to rešila. Strinjam se, da ta amandma ne more rešiti problema v celoti, morda bi ga pa lahko na delen način v nekaterih občinah, tudi rešil. Za kaj gre? Gre za zakon o izvrševanju kazenskih sankcij in v njem je določeno, da se zaplenjeno premoženje vrne obsojencu oziroma njegovim dedičem, če je kazen za plenjenja premoženja razveljavljena. Če pa vrnitev zaplenjenega premoženja ali posameznih njegovih delov dejansko ali pravno ni več mogoča, povrne dejansko vrednost tega premoženja od časa izdaje sklepa o vrnitvi in po stanju v času zaplembe družbeno politična skupnost, ki je premoženje prevzela. Žal so to sedanje občine. V Sloveniji je vsaj ena občina, ki je že kar nekaj časa blokirana. Obveščen pa sem, da se še nekaterim občinam obeta podobna blokada. Hvala lepa.</p>
            </sp>
            <sp xml:id="SDZ1-Redna-21-1994-05-04.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ciril Pucko. Prosim.</p>
            </sp>
            <sp xml:id="SDZ1-Redna-21-1994-05-04.sp100">
               <speaker>CIRIL PUCKO:</speaker>
               <p>Hvala lepa. Jaz bi predlagal, da se tisti sklep spremeni v delo, ki govori o roku, kajti to, s kakšnimi sredstvi bodo razpolagale bodoče občine, je bistveno pred referendumi, da se ljudje vedo odločati. Zato predlagam, da se namesto do konca maja, ta novi izračun pripravi do 15. maja. Hvala.</p>
            </sp>
            <sp xml:id="SDZ1-Redna-21-1994-05-04.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge. Izvolite.</p>
            </sp>
            <sp xml:id="SDZ1-Redna-21-1994-05-04.sp102">
               <speaker>RUDI MOGE:</speaker>
               <p>Hvala za besedo. Spoštovane poslanke in poslanci! Včasih se mi zdi, da se poslanke in poslanci Državnega zbora pustimo voditi kot voli, in to je v tem primeru. Ali nismo že tri leta zapored in še letos oziroma v lanskem proračunu sprejeli v 40. členu istega zakona to, da mora Vlada v roku enega meseca pri ministrstvih pripraviti kriterije za izravnavo občin, in da bomo po tem, ko bomo te reči nekako izravnali in jih uskladili po občinah, uskladili po programih, lažje sprejemali tudi mogoče kakšen rebalans lanskega proračuna in da bo tudi za letošnje delo dobro. To smo mi takrat sprejeli in to ne prvič, še tretjič zapored, še prva dva zbora sta to sprejela, kajti ni odveč tole, da nam je popolnoma brez smisla, kako bomo teh 17 milijard, ki jih damo v občine, porazdelili. In če je sedajle nekomu vseeno, lahko staro stanje vedno iz dneva v dan ponavlja gor, in če je pri tem vseeno, da recimo, dam samo primerček, po sedanjih kriterijih dobi, pa ne, da bi govoril kakšen šovinist, Ljubljana na glavo prebivalca 38 tisoč tolarjev, Maribor pa na glavo prebivalca 27 tisoč tolarjev, to je ravno toliko kot občina Šmarje pri Jelšah, ker se mi zdi, da je tukaj nekaj narobe.</p>
               <p>In drugič. Vlada tudi sama sebe žejno prepeljuje preko vode, kajti na svoji 57. seji 25. novembra je sprejela dva sklepa. In sicer, bili so prisotni vsi predsedniki izvršnih svetov skupščin občin in ta dva sklepa sta sledeča.</p>
               <p>Prvi sklep. "Vlada Republike Slovenije ugotavlja, da se v skladu s 40. členom zakona o izvrševanju proračuna in o proračunu Republike Slovenije za leto 1993 določi nov obseg proračunske porabe po posameznih občinah. Pri izračunu se upošteva popravek kriterijev na področju investicij v osnovno šolstvo po razdelilniku, ki ga je pripravilo Ministrstvo za šolstvo in šport v okviru bilance razpoložljivih sredstev za javno porabo občin v letu 1993".</p>
               <p>In drugi sklep. "Vlada Republike Slovenije zadolžuje ministrstva in vladne službe, da pripravijo ustrezne kriterije za leto 1994 do 10. decembra 1993. To oblikovanje kriterijev mora vključiti tudi predstavnik občin, ki pozna problematiko na posameznih področjih". Nekatera ministrstva so to naredila, druga ministrstva pa niso, kljub temu, da je to Državni zbor sprejel, da je to Vlada sprejela in sedaj mi tukaj lepo gremo tako mimo vseh občin v Sloveniji s temi starimi kriteriji in mislimo, da smo zelo pametni in da delamo zelo pošteno.</p>
               <p>Pa še nekaj bi rekel. Jaz mislim, da naši skupščinski odbori niso samo zato, da izvajajo restrikcije oziroma dajo kakšno strokovno mnenje, ampak, da so tudi zato ustvarjeni, da nekako gledajo, kako sprejete sklepe izvršujemo. In če imamo Odbor za finance, bi ta vsaj moral v letošnjem proračunu, ki ga je "pacal" več mesecev, opozoriti na to pomanjkljivost, da niso izpolnjeni pogoji, ki smo jih sprejeli v prejšnjem proračunu. Toliko mislim povedati o tem, s tem, da so vsi ti argumenti, za to je sedaj prepozno oziroma, da se, pod narekovaji rečeno, ne izplača sedaj takih amandmajev sprejeti, tudi deloma utemeljenih in pravičnih. Samo bojim se, ob tem, če ne bomo tega sprejeli, da potem, ko bodo zopet ustvarjene nove občine, ta kriterij, po katerem se bodo delila ta sredstva novim občinam, ne bo nič drugačen, kot je letošnji in bo do nekaterih zelo krivičen in tak kriterij, ki ne upošteva ne kvalitete ne potreb, po mojem ni kvaliteten kriterij in s takšnimi rečmi, po mojem mnenju, ne bomo delali naprej kvalitetno, za kar pa v bistvu sedimo tukaj v teh vrstah. Samo toliko.</p>
            </sp>
            <sp xml:id="SDZ1-Redna-21-1994-05-04.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-21-1994-05-04.sp104">
               <speaker>JANEZ KOPAČ:</speaker>
               <p>Hvala lepa. Res je, da nekateri resorji kriterijev niso pripravili, nekateri pa so jih in ker gre za celoto, torej financiranje občin, je neka kompleksna zadeva med seboj povezana, ni mogoče drugače stvari obravnavati, kot v paketu. Če jih nekateri niso, je brezpredmetno začasno tudi delo tistih resorjev, ki so to naredili. En resor, ki je bil posebej problematičen in tega ni naredil, je zaradi tega doživel tudi kadrovske konsekvence.</p>
               <p>Zaboli pa me, ko gospod Moge pravi, da je Odbor za finance "pacal" o proračunu več mesecev. To ni res. Odbor za finance je imel proračun v rokah natančno toliko dni in toliko ur in toliko minut kot poslanec gospod Moge, ki pa je amandma vložil na dan obravnave proračuna, lahko bi ga pa tudi pred 40. dnevi in bi se morda v tem času že kaj razčistilo, ker v 40. dneh bi ti kriteriji tudi še v manjkajočem ministrstvu lahko nastali. Če pa to naredi zadnji dan, pa seveda čez noč ne morejo nastati. Stvar pa je predlagana tako, kot je in to zato, da se financiranje, kakorkoli že utemeljeno na slabih podlagah iz mnogih preteklih let, nadaljuje, kajti bolje je, da se nadaljuje  tako, kot da se sploh ne bi nadaljevalo. Hvala lepa.</p>
            </sp>
            <sp xml:id="SDZ1-Redna-21-1994-05-04.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge.</p>
            </sp>
            <sp xml:id="SDZ1-Redna-21-1994-05-04.sp106">
               <speaker>RUDI MOGE:</speaker>
               <p>Hvala za besedo. Samo malo za osvežitev dobrega spomina. Ob sprejemanju šolskega tolarja je bilo tukaj s strani Vlade obljubljeno, da bo določene reči Vlada uredila. Gospod Geržina, drži ali ne? Ker Vlada tega v proračunu ni naredila, je skupina poslancev - tukaj so vsi njihovi podpisi - poslala Vladi 14. aprila potem amandma, ki naj bi ga Vlada vložila, ampak Vlada niti na to ni odgovorila. Zato vas lepo prosim, ne te krivde pripisovati meni. Če smo se tukaj v Državnem zboru nekaj dogovorili, jaz pač - oprostite mi - razmišljam kot matematik in mogoče to ni prav.</p>
            </sp>
            <sp xml:id="SDZ1-Redna-21-1994-05-04.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek.</p>
            </sp>
            <sp xml:id="SDZ1-Redna-21-1994-05-04.sp108">
               <speaker>MAKS SUŠEK:</speaker>
               <p>Spoštovane kolegice in kolegi! Mislim, da bi Državni zbor ob tej priliki moral biti zelo objektiven. Mi smo se dejansko tudi odločili za hitri postopek preoblikovanja. S tem smo mi pritisnili tudi predstavnike Vlade v nek nemogoč položaj, da v tem kratkem času ni možno izdelati vseh teh kriterijev, kajti ni vseh osnov. Za objektivno izdelavo teh kriterijev so potrebni recimo delitev funkcij med državo in pa med lokalno samoupravo. Ker pa tega še ni, enostavno ni možnosti, da bi se kvalitetno lotili tega problema. Če bi mi recimo zavzeli drugi način preoblikovanja, kot smo ga prvotno predvideli, da bi trajal recimo 2 leti do 4 let, bi bil ta problem bolj kvalitetno rešen v samem startu. Toliko samo zaradi objektivnega razmišljanja. Zato ne bi bilo smotrno, da se mi zdaj izživljamo recimo na zadevah, ki niso pravzaprav realne. Mi smo danes pred trenutkom, ki ga moramo pač razrešiti s temi osnovami, ki jih imamo danes na razpolago. Sem pa pristaš tega, da izvajamo nadalje čim večji pritisk na Vlado, da dejansko čimprej pride s temi kriteriji na dan. Mi imamo tudi zdaj sklep, da moramo v letošnjem letu priti do zakona o financiranju javne porabe, ampak na novih osnovah in sicer za novo oblikovano lokalno samoupravo. To letos mora biti in upam, da se bo to tudi zgodilo.</p>
            </sp>
            <sp xml:id="SDZ1-Redna-21-1994-05-04.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospa Jana Primožič, izvolite.</p>
            </sp>
            <sp xml:id="SDZ1-Redna-21-1994-05-04.sp110">
               <speaker>JANA PRIMOŽIČ:</speaker>
               <p>Hvala lepa, gospod podpredsednik. Spoštovane poslanke in poslanci! Kljub dobrim namenom po povečanju občinskih proračunov, kar z veseljem podpiram, ne morem podpreti nobenega od teh predlogov. Se pravi, prvi je za poveča-</p>
               <p>nje občinskih proračunov za 21%, drugi pa je tako imenovani Mogetov amandma, ki pa ruši koncept proračuna. Zato tudi podpiram sklep, da se povečajo občinski proračuni, se pravi, da se v petnajstih dneh oziroma enem mesecu pripravi revalorizacija teh občinskih proračunov. Vemo pa, da priprava kriterijev s strani ministrstev in Ministrstva za finance itn., ni izvedljiva v tem kratkem času in je bolje pustiti obstoječi sistem, da še to polovico leta živi do konca. Z novim letom pa upam, da bomo prišli na nov sistem financiranja občin. Hvala.</p>
            </sp>
            <sp xml:id="SDZ1-Redna-21-1994-05-04.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina. Prosim.</p>
            </sp>
            <sp xml:id="SDZ1-Redna-21-1994-05-04.sp112">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Podpiram amandmaje. Tistega, ki povečuje izravnavo občinskih proračunov, ker je to osnova za drugega, ki pa že ima predlog v dodatnem sklepu v tem zakonu, kako se bo ta proračun oziroma ta denar, ki bo povečan, porabil. Ker to je tudi predlog skupine podpisnikov, da bi do tega prišlo. Mislim, da smo mi sprejeli, samo toliko, da osvetlim, en del, detajl tega predloga. Namreč, gre tudi za investicije v osnovnošolski prostor, pa tudi srednješolski. Mi smo sprejeli zakon o financi-</p>
               <p>ranju šolstva, precej milijard itn., kjer smo predvideli za izobraževanje, elektronsko, se pravi za računalniško izobraže-</p>
               <p>vanje, pa še druga izobraževanja in samo tam potrdili zadevo. Moram pa opozoriti ta spoštovani zbor, da v marsikateri šoli nimajo prostora niti za razdelitev malice, kaj šele, da bi imeli prostor za računalniški oddelek ali pa za fizikalni oddelek. Nekatere šole to poznajo, ogromno šol pa tega ne pozna, ker imajo dve izmeni in to delajo na hodniku. Poznam primer, ko delajo v zbornici to zadevo in se učitelji umaknejo za določen čas itn. Mislim, to so absurdne situacije in s tem, ko tega ne bomo sprejeli, bomo rekli, drugo leto bomo pa vse kompletno sprejeli in bo to teklo kot namazano. Drugo leto. Letos pa, ker nekateri nimajo še izdelanih kriterijev, pa pustite jih, naj oni pridejo, pa naj ti počakajo. Mislim, da moramo spomniti na eno zadevo, življenje ne čaka. Prehajamo na evropski urnik, ne bo več možnosti dveh izmen in bo problem, kaj bo s temi otroki in problem bo tudi s prostori. In kaj bomo takrat rekli: "Otroci, pojdite na trg", pa bomo posodili, nekateri imajo tukaj ali pa v parlamentu imamo te ročne, prenosne računalnike, pa jim bomo dali, da bodo lahko na trgu pod milim nebom tam trenirali, ker smo določen denar že rezervirali za to. Zato predlagam, da sprejmete tudi ta Mogetov amandma. Hvala lepa.</p>
            </sp>
            <sp xml:id="SDZ1-Redna-21-1994-05-04.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp xml:id="SDZ1-Redna-21-1994-05-04.sp114">
               <speaker>JANEZ PODOBNIK:</speaker>
               <p>Spoštovani! V načelu podpiram logično razmišljanje gospoda Geržine. Rad bi pa odgovoril gospe Primožičevi, da ne bo nesporazuma, ko je rekla, da pač amandma, ki ga je podpisalo deset poslancev, povečuje denar za občine za 21%. To ni res. Jaz bi rad opozoril, da 50. člen govori samo o občinah, v katerih javna poraba na prebivalca ne dosega najmanj povprečne javne porabe na prebivalca občine v Republiki Sloveniji in govori o obsegu javne porabe in zato seveda je ta amandma, to je izrazit amandma, ki bi pomagal tistim občinam, ki so slabše stoječe. Jaz bi rad na to opozoril in sem tudi zavestno, ko sem šel okrog poslancev, to vsakemu povedal. To je izrazit amandma, ki nekako pomaga tistim občinam, ki so slabše stoječe. Hvala lepa.</p>
            </sp>
            <sp xml:id="SDZ1-Redna-21-1994-05-04.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Gospod Stane Frim, izvolite.</p>
            </sp>
            <sp xml:id="SDZ1-Redna-21-1994-05-04.sp116">
               <speaker>STANE FRIM:</speaker>
               <p>Hvala. Želel bi opozoriti, sicer podpiram ta sklep odbora, po katerem naj pač Vlada pripravi sedaj v petnajstih dneh nov izračun višin obsega javne porabe za občine v letu 1994, tako da bodo občinske skupščine lahko sprejele nekoliko višje občinske proračune, pri tem pa želim opozoriti, da naj se - ker imamo tukaj kombinacijo kriterijev tega minimalnega,</p>
               <p>90% javne porabe in so pač bili prikazani kriteriji glede investicij v osnovne šole in pa sredstva za odpravo posledic suše. V tem sistemu je sedaj, ker je pač bila poraba 90% in je hkrati bila priznana določena investicija po kriteriju, na primer pri Šmarju pri Jelšah za 20 milijonov, vendar kljub temu ostaja ta občina in še nekaj takšnih na komaj 90% javne porabe, tako da predlagam, da se po tem v tem novem izračunu te, če tako rečem, napake odpravijo. Hvala.</p>
            </sp>
            <sp xml:id="SDZ1-Redna-21-1994-05-04.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Gospa Jana Primožič, prosim.</p>
            </sp>
            <sp xml:id="SDZ1-Redna-21-1994-05-04.sp118">
               <speaker>JANA PRIMOŽIČ:</speaker>
               <p>Hvala lepa. Samo še replika na gospoda Janeza Podobnika. Po mojem mnenju oziroma mojih hitrih izračunih prinaša sklep občinam več, kot ta predlagani amandma. Hvala.</p>
            </sp>
            <sp xml:id="SDZ1-Redna-21-1994-05-04.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče in prehajam h glasovanju. Najprej dajem na glasovanje amandma gospoda Rudija Mogeta. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je ta amandma sprejet.</p>
               <p>Sedaj dajem na glasovanje amandma skupine poslancev s prvopodpisanim gospodom Janezom Podobnikom. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da ta amandma ni sprejet.</p>
               <p>Dajem na glasovanje 50. člen v celoti. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo 50. člen sprejeli.</p>
               <p>O dodatnem sklepu bomo seveda glasovali na koncu.</p>
               <p>K 66. členu imamo amandma, ki se glasi: V prvem odstavku 66. člena se za besedama "računih uporabnikov" doda vejica in besedilo "za katere vodi računovodstvo Ministrstvo za finance". Predlagatelj je Vlada Republike Slovenije. Odbor amandma podpira.</p>
               <p>Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli in dajem na glasovanje 66. člen v celoti. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 66. člen v celoti sprejeli.</p>
               <p>K 74. členu imamo dva amandmaja. Drugega nimate v pregledu.</p>
               <p>Prvi se glasi: Doda se nov drugi odstavek, ki se glasi: "Država za izdana poroštva zaračuna provizijo v višini 0,5% izdanega poroštva." Dosedanji drugi odstavek postane tretji odstavek. Predlagatelj je Vlada Republike Slovenije. Odbor amandma podpira.</p>
               <p>In drugi: Dopolnilo k 74. členu poslanske skupine Slovenske ljudske stranke. Besedilo drugega odstavka se spremeni tako, da se glasi: "O dajanju poroštev odloča Državni zbor na predlog Vlade. Pripravi ga pristojno ministrstvo v soglasju z Ministrstvom za finance, poroštvene pogodbe pa sklepa minister za finance."</p>
               <p>Dajem ta dva amandmaja v razpravo, skupaj s 74. členom. Kdo želi besedo? Ugotavljam, da nihče in dajem na glasovanje najprej amandma poslanske skupine Slovenske ljudske stranke, ki sem ga prebral in ga bom prebral še enkrat, ker je dlje od osnovnega besedila. Besedilo drugega odstavka se spremeni tako, da se glasi: "O dajanju poroštev odloča Državni zbor na predlog Vlade. Pripravi ga pristojno ministrstvo v soglasju z Ministrstvom za finance, poroštvene pogodbe pa sklepa minister za finance." Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma Vlade, ki ga imate v pregledu pod točko 1. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 74. člen v celoti. Želite obrazložitev glasu? Izvolite, gospod Pregelj.</p>
            </sp>
            <sp xml:id="SDZ1-Redna-21-1994-05-04.sp120">
               <speaker>ŽARKO PREGELJ:</speaker>
               <p>Spoštovani, glasoval bom proti, ker ne morem tega člena podpreti. Amandma je bil zato vložen, da bi pač dokaj problematično situacijo, ki je že nastala, preprečeval. Vemo, da je bila transparentnost pri dajanju poroštev v ne tako oddaljeni preteklosti hudo problematična. Že uvodoma sem nekako opozoril in tudi zaradi tega je bila vložena v bistvu obtožba ministra Gasparija in ne želim, da se podobne situacije ponavljajo. Vladna večina meni, da je to nepotrebno, torej bo treba glasovati proti, ker tak člen, kot je zdaj, v bistvu daje Vladi tam proste roke, kjer jih ne bi smela imeti in tudi daje možnost, da se sredstva, ki so bila v proračunu obravnavana, uporabljajo za namene, za katere jih ustava ne dovoljuje. Hvala lepa.</p>
            </sp>
            <sp xml:id="SDZ1-Redna-21-1994-05-04.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo obrazložitveni glas? Ugotavljam, da ne in dajem na glasovanje vladni amandma - 74. člen v celoti. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je 74. člen sprejet.</p>
               <p>Imamo amandmaja za nov 74.a člen in pa k 75. členu, ki sta vsebinsko povezana, zato bomo o njiju razpravljali skupno, glasovali pa seveda ločeno.</p>
               <p>Prvi. Doda se nov 74.a člen, ki se glasi : "74.a člen - izpolnitev poroštvene obveznosti države iz 74. člena tega proračuna lahko banka zahteva le v primeru, če se banka ni mogla v celoti poplačati na podlagi pogodbe s posojilojemalcem o zavarovanju vrnitve obveznosti s posojila. Banka mora izkoristiti vse zakonske možnosti za izterjavo dolga oziroma za poplačilo iz zavarovanja terjatve. Država mora izpolniti poroštveno obveznost iz prvega odstavka tega člena, ko banka predloži Ministrstvu za finance verodostojno dokazilo o brezuspešni izterjavi v skladu s prejšnjim odstavkom. V primeru stečaja posojilojemalca mora banka najprej izterjati terjatve v stečajnem postopku oziroma uveljavljati izločitveno pravico, po pravnomočnosti sodne odločbe pa zahteva izpolnitev poroštvene obveznosti do države.</p>
               <p>K 75. členu pa amandma, ki se glasi: Doda se nov prvi odstavek, ki se glasi: "Država lahko daje garancijo, potrjuje garancije, supergarancije ali druge oblike poroštva za izpolnitev dolgoročnih posojilnih in drugih obveznosti pravnih oseb le na podlagi posebnega zakona, ki se sprejme za vsako poroštvo posebej." Sedanji prvi odstavek postane nov drugi odstavek. Predlagatelj je Vlada Republike Slovenije. Odbor podpira oba amandmaja.</p>
               <p>Ali želi kdo besedo o teh amandmajih in o 75. členu? Ugotavljam, da ne in dajem najprej na glasovanje amandma za nov 74.a člen. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli in zdaj dajem na glasovanje še amandma k 75. členu. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli. Preostane nam še glasovanje o 75. členu v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 75. člen sprejeli.</p>
               <p>Amandma Odbora za obrambo k 82. členu smo sprejeli že v "preludiju" te seje, gospod Ivan Sisinger pa je najavil umik amandmaja pod točko 1, tako da o 82. členu ni potrebno glasovanje o amandmajih.</p>
               <p>Prehajamo torej k 87. členu. Amandma se glasi: ta člen se črta. Predlagatelj je gospod Tone Peršak. Vlada in odbor nimata stališča.</p>
               <p>In drugi. V prvi vrstici se beseda "sprejema" nadomesti z besedo "uveljavitve". Predlagatelj je Vlada Republike Slovenije, odbor amandma podpira. Ta amandma povzema naslednji, tretji amandma, ki se glasi: v prvi vrstici se beseda "sprejema" nadomesti z besedo "uveljavitve". Predlagatelj je Odbor za finance in kreditno-monetarno politiko, Vlada pa ta amandma povzema v svojem amandmaju. Želi kdo razpravljati o teh treh amandmajih in o 87. členu? Da, gospod Andrej Engelman, svetovalec Vlade Republike Slovenije v Ministrstvu za finance.</p>
            </sp>
            <sp xml:id="SDZ1-Redna-21-1994-05-04.sp122">
               <speaker>ANDREJ ENGELMAN:</speaker>
               <p>Predvidevam, da je gospod Peršak vložil ta amandma zaradi tega, ker je Državni zbor ob koncu meseca marca sprejel ta zakon. Vendar moram povedati naslednje. Prvič, ta zakon tudi v tem trenutku še ni polno uveljavljen in mi računamo, da bo nekje polno uveljavljen šele z mesecem julijem, kajti, skladno po določilih, eno je sprejetje zakona, potem pa so potrebni še izvedbeni akti po tem zakonu zato, da se ta zakon uveljavi in do takrat mora ta ureditev veljati. Kot primer, mislim, da je rok 9. maj, da se sprejmejo pravilniki. Na osnovi teh pravilnikov bo šele potem razvrstitev ljudi, tako v zavodih, kot v državni upravi, v te zadeve. Tako računamo, da bo zakon zaživel šele nekje z mesecem junijem ali najkasneje julijem. Zaradi tega v tem vmesnem času in ker je tudi proračun veljal in je po stari ureditvi teklo, zaradi tega predlagamo, da se sprejme vladna dikcija, ki ugotavlja tudi to, da je bil med tem zakon sprejet in zaradi tega pravimo, ne do sprejema, ampak predlagamo uveljavitve. V nasprotnem primeru smo v praznem prostoru do dejanske uveljavitve in bi celo pomenilo, če bi striktno to spoštovali, padec plač do uveljavitve, ker bi bilo potem brez te uspešnosti itn. Zaradi tega predlagamo, da se sprejme vladni amandma.</p>
            </sp>
            <sp xml:id="SDZ1-Redna-21-1994-05-04.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej amandma pod točko 1, gospoda Toneta Peršaka. Prosim? Amandma je umaknjen.</p>
               <p>Na glasovanje dajem amandma pod točko 2 Vlade Republike Slovenije. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli, s čimer je amandma pod točko 3 postal brezpredmeten in dajem zdaj na glasovanje 87. člen v celoti. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta člen sprejeli.</p>
               <p>K 93. členu sta vložena dva amandmaja. Drugega amandmaja, ki ga je vložil gospod dr. Leo Šešerko v pregledu nimate.</p>
               <p>Prvi se glasi: "Znesek 33 tisoč milijonov se zamenja z zneskom 30 tisoč milijonov." Predlagatelj je Vlada Republike Slovenije. Odbor amandma podpira.</p>
               <p>Gospod dr. Šešerko pa vlaga amandma, ki se glasi: Doda se nov drugi odstavek, ki se glasi: "Vlada Republike Slovenije lahko v letih 1994 in 1995 najame kredite do skupne višine 4 milijard SIT za nakup prostorov diplomatsko konzularnih predstavništev Republike Slovenije. Se opravičujem! Gre za amandma, ki ga je vložila skupina poslancev s prvopodpisanim gospodom dr. Leo Šešerkom. Dajem v razpravo ta dva amandmaja in 93. člen v celoti.</p>
               <p>Besedo ima gospod dr. Leo Šešerko.</p>
            </sp>
            <sp xml:id="SDZ1-Redna-21-1994-05-04.sp124">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Samo na kratko želim pojasniti smisel tega amandmaja nekega novega drugega odstavka. Ideja je ta, da bi v letošnjem in naslednjem letu Vlada lahko - to se pravi, ne da bi morala, ampak lahko za nakup prostorov diplomatsko konzularnih predstavništev Republike Slovenije kupila s temi krediti, ki bi jih najela, te prostore.</p>
               <p>Moram vas opozoriti na to, da se je nekaj nakupov, zelo majhno število, že zgodilo. Dejstvo pa je, da je večina teh prostorov v najemu. To je neugodno zaradi tega, ker je treba najemnino plačevati, po daljšem času pa to še vedno ne bodo prostori Republike Slovenije. To je seveda nekoliko neracionalno, čeprav obstoji skrb Ministrstva za finance, da bi zaradi takšnih kreditov lahko prišlo do preobremenitve proračuna. Mislim, da te nevarnosti ni zaradi tega, ker bo Ministrstvo za finance skupaj z Ministrstvom za zunanje zadeve usklajevalo te nakupe.</p>
               <p>Drugič, ti nakupi so zelo komplicirani. Vi ne morete kupiti nekega konzularnega prostora od danes na jutri. Lahko vam rečem recimo, da je v Berlinu strahovito težko dobiti kakršnokoli zemljišče ali stavbo in da traja nakup tudi po več let, da so izredno težavni, da se včasih da nenadoma kupiti nekaj, recimo zaradi razjasnitve nekega zemljiškoknjižnega stanja in moj predlog je preprosto ta: naj Vlada to možnost odpre. Obe ministrstvi bosta to uskladili in konec koncev je tudi od nas kot države pravzaprav odvisen odgovor na vprašanje, ali smo samo v čakalnici kot država po glavnih prestolnicah te Evrope in sveta, ali smo v resnici tu in imamo namen tu ostati in bomo zato tudi imeli prostore, in tudi zato, ker je ta amandma usklajen z Ministrstvom za zunanje zadeve, predlagam, da ga sprejmemo, pri čemer še Ministrstvu za finance vse skozi ostaja bistvo sklepanja vseh pogodb in odobritev teh nakupov, tako da ne vidim neke težave pri tem amandmaju. Hvala.</p>
            </sp>
            <sp xml:id="SDZ1-Redna-21-1994-05-04.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Mitja Gaspari, minister za finance.</p>
            </sp>
            <sp xml:id="SDZ1-Redna-21-1994-05-04.sp126">
               <speaker>MAG. MITJA GASPARI:</speaker>
               <p>Mi v principu podpiramo to željo Ministrstva za zunanje zadeve za ureditev situacije pri nepremičninah, vendar menimo, da v tem trenutku situacija ni tako zrela v smislu priprave posameznih pogodb in pa objektov, da bi lahko to akcijo začeli dejansko v praksi v letošnjem letu. Zato mi predlagamo, da se sprejme sklep, da bo to v proračunskem letu 1995 dejansko na osnovi programa, ki ga bo Vlada predložila v proračunu vključeno v proračunskim memorandum za leto 1995, če ne bomo našli boljših rešitev, ko gre za nakupe. V tem trenutku je pa še popolnoma nejasno, kakšni so oportunitetni stroški ene ali druge variante, ker tako daleč še nismo s pripravo in oceno za posamezna mesta, kjer Slovenija ima oziroma bo imela svoja diplomatska predstavništva. Nekaj teh je bilo kupljenih, na primer Washington je tak primer, kjer je taka operacija bila narejena. Bi pa res prosil, da bi, glede na to, da je ta znesek relativno zajeten oziroma ni tako zanemarljiv, da si enostavno vzamemo toliko časa do konca leta, da ta program pripravimo v letu 1995 in ga lahko začnemo po tem dejansko kvalitetno uveljavljati. Hvala lepa.</p>
            </sp>
            <sp xml:id="SDZ1-Redna-21-1994-05-04.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Leo Šešerko ima besedo.</p>
            </sp>
            <sp xml:id="SDZ1-Redna-21-1994-05-04.sp128">
               <speaker>DR. LEO ŠEŠERKO:</speaker>
               <p>Ja, jaz sedaj nisem ministra dobro razumel. Vlada bo predlagala sklep. Ali se bo to zgodilo sedaj že v paketu celega tega? Ja, če se bo zgodilo v tem paketu, se mi zdi sprejemljivo. Hvala.</p>
            </sp>
            <sp xml:id="SDZ1-Redna-21-1994-05-04.sp129">
               <speaker>PODPREDSEDNIK DR. LEV KREFT:</speaker>
               <p>Se podpisniki strinjajo z umikom amandmaja? Seveda pričakujemo sklep v pisni obliki, torej še med to točko dnevnega reda. To pomeni seveda, da nam o tem amandmaju ni potrebno glasovati. O prvem amandmaju, ki ga imamo v pregledu, pa bomo glasovali. Želi še kdo besedo? Ugotavljam, da ne in dajem na glasovanje amandma pod točko ena na 93. člen, ki ga imate v pregledu. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Sedaj bomo glasovali še o 93. členu v celoti. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta člen sprejet.</p>
               <p>Prehajamo k 94. členu, v katerem imamo vloženih sedem amandmajev. Prejeli smo amandmaje poslanske skupine Slovenske ljudske stranke, ki vam jih bom najprej prebral, ker jih v pregledu nimate.</p>
               <p>Prvo dopolnilo k 94. členu. V drugi vrstici prvega odstavka se za besedo "obveznosti" dodasta besedi "javno gospodarski".  </p>
               <p>Drugo dopolnilo. Doda se nov drugi odstavek, ki se glasi: "Posamezno poroštvo iz prvega odstavka ne sme presegati 100 milijonov tolarjev."</p>
               <p>Tretje dopolnilo. Pika na koncu drugega odstavka se črta in doda se besedilo "s soglasjem Državnega zbora".</p>
               <p>Četrto dopolnilo. Besedilo zadnjega odstavka se nadomesti z naslednjim besedilom. "O vsakem izdanem poroštvu Vlada takoj obvesti Državni zbor ter pridobi soglasje pristojnega Odbora Državnega zbora za nadzor proračuna in javnih financ".</p>
               <p>V pregledu pa imamo preostale tri vložene amandmaje, in sicer:</p>
               <p>Vstavi se nova druga alinea, ki se glasi: "Do 1000 milijonov tolarjev na predlog ministrstva za okolje in prostor". Predlagatelj je Odbor za infrastrukturo in okolje. Odbor in Vlada amandmaje ne podpirata.</p>
               <p>Drugi. V drugem odstavku se črta pika in doda besedilo "in o tem obvesti Državni zbor". Tretji odstavek se črta. Predlagatelj je Vlada Republike Slovenije. Odbor amandma podpira.</p>
               <p>In tretji. V drugem odstavku se črta pika in doda besedilo "in o tem obvesti Državni zbor". Tretji odstavek se črta. Predlagatelj je Odbor za finance in kreditno-monetarno politiko. Vlada tega amandmaja ne podpira, ker ga je v prejšnjem amandmaju, ki sem ga prebral, povzela v celoti. Dajem v obravnavo vse te amandmaje in seveda 94. člen v celoti. Kdo želi besedo? Prosim, gospod Žaro Pregelj.</p>
            </sp>
            <sp xml:id="SDZ1-Redna-21-1994-05-04.sp130">
               <speaker>ŽARKO PREGELJ:</speaker>
               <p>Spoštovani! Osnovna poanta teh amandmajev je ustvariti nekoliko bolj pregleden sistem nad javnimi financami in sicer tudi tistimi, ki se izražajo v tem zakonu kot poroštva. Mislim, da sedaj že tretjič ali četrtič danes ponavljam, da je ta problem realen, da je prišlo do zlorabe, da je bila za to vložena interpelacija in kot opozicija ne želimo uporabljati takšnih instrumentov in se iti neko protivladno gonjo, zato predlagamo te amandmaje. Apeliram na zdrav razum in na argumentirano sprejemanje naših predlogov. V kolikor menite, da so pa v kakšnem dopolnilu napačni, prosim, povejte, ampak argumentirano, ne pa a'priori nas zavrniti zato, ker smo pač opozicija.</p>
               <p>Lahko je sporno drugo dopolnilo, ki omejuje posamezna poroštva. Mi smo pač predlagali 100 milijonov, ker se nam je zdela ta številka sorazmerno velika, upoštevaje, da gre za poroštva k posameznim pravnim osebam iz gospodarstva, ki običajno ne bi smela imeti večjih poroštev. Za večja poroštva menimo, da so potrebni posebni zakoni. Namreč gre le za tista poroštva, ki jih opredeljuje 74. člen, torej gre za kratkoročna posojila in ta, kot si mi predstavljamo, ne smejo biti prevelika. Tako, da se nam je zdela ta omejitev umestna, hkrati pa si želimo, da bi pri vseh teh operacijah, ki se na poroštvo nanašajo, sodeloval Državni zbor, ali preko matičnega odbora ali pa direktno z dajanjem soglasij. Zato upam, da bodo tokrat naša dopolnila naletela na ugodnejši odmev, kot je pa bilo tisto pri 74. členu. Hvala lepa.</p>
            </sp>
            <sp xml:id="SDZ1-Redna-21-1994-05-04.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Smiselni razpored amandmajev je tak, da bomo najprej glasovali o prvem dopolnilu poslanske skupine Slovenske ljudske stranke, ki se glasi: v drugi vrstici prvega odstavka se za besedo "obveznosti" dodasta besedi "javno gospodarskih".</p>
               <p>Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Naslednji amandma je amandma, ki ga imate v pregledu pod točko 1, Odbora za infrastrukturo in okolje. To je za novo drugo alineo. Svoj glas bo obrazložil gospod Žarko Pregelj.</p>
            </sp>
            <sp xml:id="SDZ1-Redna-21-1994-05-04.sp132">
               <speaker>ŽARKO PREGELJ:</speaker>
               <p>Spoštovani! Podpiram ta amandma, ki ga predlaga Odbor za infrastrukturo in okolje, ker menim, da je upravičen. Namreč gre za tista sredstva, do katerih naj bi imelo pravico oziroma gre sicer za poroštvo, ampak gre v bistvu za tisto področje javne gospodarske dejavnosti, ki je upravičena dobivati poroštva iz državnega proračuna veliko bolj, kot pa na primer tista gospodarska dejavnost, ki ga pokriva Ministrstvo za gospodarstvo. Tukaj gre večinoma za javni interes in kot vemo, je v ustavi opredeljen proračun kot zbir javne porabe in zato je prav, da ima to Ministrstvo za okolje in prostor veliko večjo težo, kot se mu tukaj namenja. Namreč, gre le za široko gospodarsko dejavnost in večkrat pride v situacijo, ko se določen projekt sanacije ne more speljati, ker pač nima možnosti pridobiti ustreznih kreditov. Zato ne razumem odklonilnega stališča ne matičnega odbora, ne Vlade. To stališče kvečjemu potrjuje moj občutek, da pri tem členu ne gre za čiste posle.</p>
            </sp>
            <sp xml:id="SDZ1-Redna-21-1994-05-04.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta amandma na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je ta amandma sprejet.</p>
               <p>Sedaj dajem na glasovanje drugo dopolnilo poslanske skupine Slovenske ljudske stranke, ki se glasi: Doda se nov drugi odstavek, ki se glasi: "Posamezno poroštvo iz prvega odstavka ne sme presegati 100 milijonov tolarjev." Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da to dopolnilo ni bilo sprejeto.</p>
               <p>Tretje dopolnilo poslanske skupine Slovenske ljudske stranke, ki ga dajem sedaj na glasovanje, se glasi: Pika na koncu drugega odstavka se črta in doda besedilo "s soglasjem Državnega zbora". Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da ta amandma ni bil sprejet in se vračam k pregledu amandmajev, k amandmaju pod točko 2, ki ga je predlagala Vlada Republike Slovenije. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 3 - ne, ta je brezpredmeten, zato o njem ne bomo glasovali, pač pa bomo glasovali še o četrtem dopolnilu poslanske skupine Slovenske ljudske stranke, ki se glasi: Besedilo zadnjega odstavka se nadomesti z naslednjim besedilom: "O vsakem izdanem poroštvu Vlada takoj obvesti Državni zbor ter pridobi soglasje pristojnega odbora Državnega zbora za nadzor proračuna in javnih financ." Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da tega amandmaja nismo sprejeli in dajem na glasovanje ta člen v celoti. Ugotovimo sklepčnost! <stage>(54 prisotnih.)</stage> Obrazložitev glasu, se opravičujem. Gospod Žare Pregelj.</p>
            </sp>
            <sp xml:id="SDZ1-Redna-21-1994-05-04.sp134">
               <speaker>ŽARKO PREGELJ:</speaker>
               <p>Spoštovani, glasoval bom proti, in to iz osnovnega razloga, ker ne želim biti sokriv nadaljnjih malverzacij, ki jih utegne Vlada z uporabo tega člena storiti. Razumem, da ste zavrli nekatere naše amandmaje, ki so radikalno posegali v ta člen, nikakor pa ne morem razumeti, da ste zavrnili zadnji amandma, ki je dejansko pomenil vljudnostno obveščanje Državnega zbora o pridobljenih poroštvih in podobnih zadevah. Mislim, da gre tukaj za ravnanje v popolnem nasprotju tudi s poslovnikom. Konec koncev Vlada je dolžna matični odbor obveščati o takih zadevah, tako da je to ravnanje a'priori proti amandmajem opozicije očitno nekoliko nespametno. Hvala lepa.</p>
            </sp>
            <sp xml:id="SDZ1-Redna-21-1994-05-04.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložila še gospa Metka Karner-Lukač.</p>
            </sp>
            <sp xml:id="SDZ1-Redna-21-1994-05-04.sp136">
               <speaker>METKA KARNER-LUKAČ:</speaker>
               <p>Spoštovani zbor! Glasovala bom proti členu. Tudi meni ni razumljivo, zakaj ste zavrnili naš zadnji amandma. Namreč jasno je, da imamo parlamentarni odbor za nadzor nad javnim proračunom in javnimi financami, ki se ukvarja predvsem z zgodovinskimi dejstvi. Če kaj, je potem to gotovo vloga tega odbora, da se predvsem ukvarja tudi s tem, da daje soglasje k poroštvom predvsem zaradi tega, ker vemo, da nam je zelo malo jasnega, kaj se pravzaprav s temi poroštvi dogaja in zato, da bi zagotovili transparenco nad nadaljnjimi poroštvi, bi bilo nujno, da to tematiko obravnava tudi parlamentarni odbor, zato ga tudi imamo.</p>
            </sp>
            <sp xml:id="SDZ1-Redna-21-1994-05-04.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Marjan Poljšak.</p>
            </sp>
            <sp xml:id="SDZ1-Redna-21-1994-05-04.sp138">
               <speaker>MARIJAN POLJŠAK:</speaker>
               <p>Glasoval bom proti temu členu, ker ta člen predstavlja možnost, da obstoječa Vlada, ne morem to identificirati za Udbomafijo, kot govori to Vika Potočnik, ampak obstoječa Vlada podkupuje svoje ljudi. To je lahko izvor za korupcijo. Poglejmo. Tu piše 8 tisoč milijonov tolarjev. To je približno 80 milijonov mark. 80 milijonov mark, sem preračunal - v Ajdovščini bi lahko podkupili, recimo Ajdovščina predstavlja približno 1%, to je približno 1 milijon mark na občino, z enim milijonov mark lahko daš ustrezne kredite in pokriješ po 50.000 mark, to 20 ljudi podkupiš. V Sloveniji se da podkupiti, 2000 ljudi. Se pravi, svoje strankarske kolege itd. To je izvor možne korupcije oziroma ne možne, ker se to dogaja. Marsikaj se sliši. Recimo jaz sem, nekdo, ki je prijatelj vaše stranke, recimo, ki se tako smejete, stranke, v kateri je gospa Vika Potočnik, vem, da je dobil kredit, brez da bi ga vrnil nazaj. Dobil je še podkupnino.</p>
            </sp>
            <sp xml:id="SDZ1-Redna-21-1994-05-04.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta člen v celoti na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je člen sprejet.</p>
               <p>Imamo še amandma, da se doda nov 100.a) člen, ki se glasi: določbe tretjega odstavka 7. člena, drugega odstavka 8. člena, 15. člena, drugega odstavka 16. člena in tretjega odstavka 41. člena, ki se nanašajo na obveznost predhodnega soglasja Ministrstva za finance ter določbe drugega odstavka 12. člena, drugega odstavka 18. člena, prvega odstavka 28. člena, 31. člena, tretjega, četrtega in petega odstavka 41. člena, 42. člena, drugega odstavka 62. člena, 88. člena in drugega odstavka 92. člena, se ne uporabljajo za sredstva za Urad predsednika republike, za Državni zbor in njegove službe ter za Ustavno sodišče Republike Slovenije. Predlagatelj je KVIAZ, odbor in Vlada ne podpirata. Želi kdo o tem predlogu za nov 100.a) člen razpravljati? Ugotavljam, da ne in ga dajem na glasovanje.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da ta amandma ni sprejet.</p>
               <p>Zdaj bomo glasovali še o vseh tistih členih, na katere ni bil vložen noben amandma in jih dajem skupno v razpravo. Želi kdo besedo? Ugotavljam, da ne in jih dajem na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo vse ostale člene sprejeli in dajem v obravnavo naslov zakona. Želi kdo besedo o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo naslov zakona sprejeli.</p>
               <p>Na tej točki mi dovolite, da vas obvestim, da smo spremenili 1., 2., 5., 11., 31., 35., 38., 40., 43., 44., 45., novi 45.a, 50., 66., 74., 74.a, 75., 87., 93. in 94. člen. Zato predlagam, da do jutrišnjega nadaljevanja seje ob 10. uri naš sekretariat pripravi pregled zakona in eventualne potrebne pripombe in spremembe svoje redakcijske strani, hkrati pa, da se zagotovi poslankam in poslancem pregled, čistopis zakona po drugi obravnavi, da boste lahko, če boste to pač imeli za potrebno, k navedenim členom vlagali amandmaje v tretji obravnavi in s tem zaključujem današnje delo. Hvala lepa.</p>
            </sp>
            <stage type="time">(SEJA JE BILA PREKINJENA 4. MAJA 1994 OB 18.56 URI IN</stage>
         </div>
      </body>
   </text>
</TEI>
