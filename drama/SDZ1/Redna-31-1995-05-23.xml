<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-31-1995-05-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2AEE0E5C0B2D82FCC1257832004838E2</idno>
               <idno type="URI">2AEE0E5C0B2D82FCC1257832004838E2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-31-1995-05-23.DZ" n="31">
               <name>Redna</name>
               <date when="1995-05-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-31-1995-05-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 23. MAJA 1995 OB 10.15 URI.)</stage>
            <sp xml:id="SDZ1-Redna-31-1995-05-23.sp1">
               <speaker>PODPREDSEDNIK MIROSLAV MOZETIČ:</speaker>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Roberto Battelli, Metka Karner-Lukač za dve uri, mag. Jože
                  Protner za dopoldanski del, Lojze Peterle od 12.30 ure dalje, Ciril Pucko, Ivan
                  Sisinger po 13. uri, Dragan Černetič, Rafael Kužnik, Igor Omerza, Borut Pahor,
                  Andrej Lenarčič, Janez Podobnik, Jadranka Šturm-Kocjan, Mihaela Logar. Ugotovimo
                  sklepčnost! <stage>(60 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje 31. seje bomo pričeli s prekinjeno 3. točko
                  dnevnega reda, in sicer s tretjo obravnavo predloga zakona o najnižji in najvišji
                  dejanski plači. Sejo bomo nadaljevali z 10. točko dnevnega reda, to je s predlogom
                  poslancev: mag. Jožeta Protnerja, mag. Marjana Šetinca in Branka Janca za sprejem
                  obvezne razlage seznama podjetij 57. člena zakona o zadrugah, 4. točka b razdelka
                  vinske kleti ter po dnevnem redu dalje, pod pogojem, da bo predlagatelj tukaj, ker
                  ga do sedaj ni. Danes bomo delali do 14. ure in še obvestilo za jutri. Jutri, to
                  je v sredo 24. maja 1995, ob 10. uri, to je ob uri, ko bomo začeli Državni zbor,
                  nas bo nagovoril predsednik parlamenta Republike Avstrije, dr. Heinz Pischer, zato
                  prosim, da smo jutri točni, izjemoma ob 10. uri, pa svečano oblečeni seveda, vse
                  to, kar spada zraven.</p>
               <p>Torej, prehajamo na nadaljevanje <title>3. TOČKE DNEVNEGA REDA - NA TRETJO
                     OBRAVNAVO PREDLOGA ZAKONA O NAJNIŽJI IN NAJVIŠJI DEJANSKI PLAČI</title>, ki ga
                  obravnavamo po hitrem postopku. Smo v tretjem branju in na člene, ki so bili
                  amandmirani, so bili vloženi amandmaji. Prehajamo na obravnavo in sprejemanje
                  amandmajev po posameznih členih. Sprejeli ste tudi čistopis zakona. Pregled
                  amandmajev niste prejeli, pač pa ste prejeli vložene amandmaje, ki smo jih že
                  prejeli in nekateri amandmaji so še na poti. Amandmaje so vložili: Miloš Pavlica
                  kot predlagatelj, in sicer k 1., 9. in 14. členu; poslanska skupina Združene liste
                  k 3. členu; poslanska skupina SND k 8. členu; ponovno Miloš Pavlica kot
                  predlagatelj k 8. členu; poslanska skupina Social demokratske stranke Slovenije k
                  8. členu in 13. členu, poslanska skupina SND k 9. členu. Najprej sprašujem
                  poslanke in poslance, če želi kdo razpravljati o zakonu v celoti?
                     <stage>(Ne.)</stage> Zato prehajamo na obravnavo in sprejemanje posameznih
                  amandmajev. V obravnavo dajem amandma predlagatelja, to je Miloša Pavlice, ki se
                  glasi: na koncu 1. člena se črta pika in doda naslednje besedilo: "ter določa
                  najnižja in najvišja dejanska plača." Ali želi kdo besedo? <stage>(Ne.)</stage>
                  Zato dajem ta amandma k 1. členu na glasovanje. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 1. členu sprejet.</p>
               <p>V obravnavo dajem amandma k 3. členu. Predlagatelj je poslanska skupina Združene
                  liste in se glasi: V četrtem odstavku 3. člena se številka 900 tisoč zamenja s
                  številko 700 tisoč. Ali želi kdo besedo? <stage>(Nihče.)</stage> Gospod Pavlica,
                  prosim.</p>
            </sp>
            <sp xml:id="SDZ1-Redna-31-1995-05-23.sp2">
               <speaker>MILOŠ PAVLICA:</speaker>
               <p>Hvala. Samo opozorilo. Gre za najvišjo plačo. 700 tisoč je številka, ki so jo
                  socialni partnerji ob sklenitvi socialnega sporazuma skozi v javnosti poudarjali
                  kot njihov dogovor za najvišjo plačo in s sprejemom tega amandmaja bi to v bistvu
                  samo sankcionirali.</p>
            </sp>
            <sp xml:id="SDZ1-Redna-31-1995-05-23.sp3">
               <speaker>PODPREDSEDNIK MIROSLAV MOZETIČ:</speaker>
               <p>Ali želi še kdo besedo? <stage>(Ne.)</stage> Razpravo zaključujem in dajem amandma
                  k 3. členu na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma k 3. členu sprejet.</p>
               <p>V obravnavo dajem amandmaje k 8. členu. Prvi amandma - predlagatelj poslanska
                  skupina SND - 8. člen se spremeni tako, da se glasi: "Ne glede na določbe 3., 4.
                  in 6. člena tega zakona najnižje izplačilo mesečne plače v skladu s 5. točko
                  dogovora za zaposlenega v Republiki Sloveniji ne more biti nižji od naslednjega
                  procenta povprečne mesečne plače:</p>
               <p>44% za mesec maj 1995, 46% za mesec junij 1995, 49% za mesec julij 1995, 52% za
                  mesec avgust 1995, 55% za mesec september 1995, 58% za mesec oktober 1995, 61% za
                  mesec november 1995, 64% za mesec december 1995.</p>
               <p>Drugi amandma, predlagatelj poslanska skupina Socialdemokratske stranke. V 8.
                  členu se številka 45.000 nadomesti s številko 55.000.</p>
               <p>Tretji amandma istih predlagateljev, za 8. členom se doda nov 8.a člen, ki se
                  glasi: "8.a člen, izplačevanje najnižjega izplačila mesečne plače pod višino,
                  določeno s tem zneskom, je prepovedano. Najnižja izplačila mesečne plače delavcev
                  imajo v primeru likvidnostnih težav, podjetja prioritetni vrstni red
                  izplačil".</p>
               <p>In še četrti amandma. Predlagatelj amandmaja Miloš Pavlica, kot predlagatelj
                  zakona. Besedilo 8. čelna se spremeni tako, da se glasi: "Ne glede na določbe 3.,
                  4. in 6. člena tega zakona, najnižje izplačilo mesečne plače za zaposlenega za
                  polni delovni čas in predvidene delovne rezultate za mesec maj 1995, ne more biti
                  nižje od 50.000 tolarjev bruto. Najnižje izplačilo iz prejšnjega odstavka se lahko
                  zniža za 10%, če se tako na glasovanju odloči večina zaposlenih pri delodajalcu.
                  Zapisnik o izvedbi glasovanja mora biti predložen organu za nadzor nad izvajanjem
                  tega zakona pred izplačilom mesečnih plač. Najnižje izplačilo mesečne plače iz
                  prvega in drugega odstavka tega člena se v naslednjih mesecih usklajuje na način,
                  določen v tretji točki dogovora". Dajem te amandmaje v razpravo. Želi kdo
                  besedo?</p>
               <p>Predstavnica Vlade, prosim.</p>
            </sp>
            <sp xml:id="SDZ1-Redna-31-1995-05-23.sp4">
               <speaker>NATAŠA BELOPAVLOVIČ:</speaker>
               <p>Hvala za besedo. Zadnjič je bilo ob drugi obravnavi veliko govora o najnižji
                  plači. Še enkrat moram povedati, da smo preverjali plače po Sloveniji. Težave, ki
                  bi jih določena podjetja v primeru povečanja najnižje plače imela in resna
                  opozorila delodajalcev, da je 45.000 tolarjev tisti znesek, za katerega so se
                  zedinili ob dogovoru o politiki plač, skratka tisti znesek, ki je za celotno
                  slovensko gospodarstvo pa tudi negospodarstvo še sprejemljiv in opozorila
                  delodajalcev, da bodo, če bodo ti zneski povišani, lahko celo prisiljeni v odstop
                  dogovora o politiki plač, se pravi v odstop tega akta, za katerega mislim, da smo
                  vsi zadnjič skupno ugotovili, da je sila pomemben dosežek v naši državi.</p>
               <p>Povedala bi še nekaj. Od 602.000 zaposlenih v Republiki Sloveniji, to se pravi
                  govorim o zaposlenih, ne o samozaposlenih, jih 6,4 prejema plače med 35 in 40
                  tisoč in od tega jih je v gospodarstvu 7,3%, v negospodarstvu 3,7%, medtem ko pa v
                  obrtnih storitvah je ta procent bistveno večji, nekaj čez 38%. Skratka, treba je
                  vedeti, da bi v vseh teh panogah, kjer se to dogaja, to pa je galanterija, obutev,
                  delno tudi tekstil, nekaj lesne industrije, pomenila ta plača velik problem, tako
                  da še enkrat resnično pozivam, da razmišljate in podprete tisti znesek, za
                  katerega so se tudi socialni partnerji odločili v svojem dogovoru. Hvala.</p>
            </sp>
            <sp xml:id="SDZ1-Redna-31-1995-05-23.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Poljšak.</p>
            </sp>
            <sp xml:id="SDZ1-Redna-31-1995-05-23.sp6">
               <speaker>MARIJAN POLJŠAK:</speaker>
               <p>Seveda se s predgovornico ne strinjam predvsem o tem, da so se socialni partnerji
                  zedinili. Verjamem, delodajalci so se sami s seboj zedinili. Med drugim tudi
                  današnja anketa v Delu, verjetno jo je vsak pogledal, kjer natančno piše, ali po
                  vašem mnenju sindikati dovolj dobro uveljavljajo interese delavcev? Ne - je
                  odgovor 77%. To pomeni, da tudi ljudje dobro vedo in se zavedajo in izjavili so,
                  da sindikati ne zastopajo interesov nižjih slojev. Se pravi, da sindikati niso
                  njihovi predstavniki. To pomeni, kdo se je zedinil. Delodajalci so se sami s seboj
                  zedinili. Vsakdo izmed nas, torej stvari, ki so strokovno utemeljene, marsikaj je
                  bilo strokovno utemeljeno. Med drugim, ne bom ponavljal, ker mi ne diši, ampak bom
                  ponovil, vseeno bom rekel, znanstveni socializem je bil strokovno utemeljen, vse
                  je bilo strokovno utemeljeno. Veste, da je vsaka strokovna utemeljitev relativna
                  in nič se ne bo sesulo, če bomo, recimo, sprejeli sedaj kompromisni predlog 55
                  tisoč tolarjev bruto. To je kompromisni predlog. Recimo, da bomo tega sprejeli. Če
                  tega sprejmemo, to je, ki ga na žalost nista vložila gospod Kociper in gospod
                  Pavlica, ampak ga je vložila poslanska skupina Social demokratov. Nič se ne bo
                  sesulo, tvegajmo, pa boste videli. Garantiram vam, nič se ne bo spremenilo, ampak
                  enostavno bomo dosegli, da bo malo boljše. Pa kako verjamete. To so, kot
                  fatamorgana. Fatamorgano nam rišejo, da bomo sedaj verjeli v tisto zadevo. V to ni
                  kaj verjeti. Poglejte kolegi, srce v roke, pamet v roke, pa kaj nas bodo
                  "farbali". 55 tisoč kompromis je to. Hvala.</p>
            </sp>
            <sp xml:id="SDZ1-Redna-31-1995-05-23.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem. Ne,
                  nihče se ni javil. Želi še kdo besedo? Dobro. Ker ne želi nihče več besede,
                  prehajamo na glasovanje.</p>
               <p>Na glasovanje dajem prvi amandma. To je amandma, ki ga je predlagala poslanska
                  skupina Slovenske nacionalne desnice. Glasi se. 8. člen se spremeni tako, da se
                  glasi: "Ne glede na določbe 3., 4. in 6. člena tega zakona, najnižje izplačilo
                  mesečne plače v skladu s sprejeto točko dogovora za zaposlenega v Republiki
                  Sloveniji ne more biti nižji od naslednjega procenta</p>
               <p>povprečne mesečne plače: 44% za mesec maj 1995, 46% za mesec junij 1995, 49% za
                  mesec julij 1995, 52% za mesec avgust 1995, 55% za mesec september 1995, 58% za
                  mesec oktober 1995, 61% za mesec november 1995, 64% za mesec december 1995. Dajem
                  ta amandma na glasovanje. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma predlagatelja Miloša Pavlice. Glasi se: besedilo 8.
                  člena se spremeni, tako da se glasi: "Ne glede na določbe 3., 4. in 6. člena tega
                  zakona, najnižje izplačilo mesečne plače na zaposlenega za polni delovni čas in
                  predvidene delovne rezultate za mesec maj 1995 ne more biti nižje od 50.000
                  tolarjev bruto. Najnižje izplačilo iz prejšnjega odstavka se lahko zniža za 10%,
                  če se tako na glasovanju odloči večina zaposlenih pri delodajalcu. Zapisnik o
                  izvedbi glasovanja mora biti predložen organu za nadzor nad izvajanjem tega zakona
                  pred izplačilom mesečnih plač. Najnižje izplačilo mesečne plače iz prvega in
                  drugega odstavka tega člena se v naslednjih mesecih usklajuje na način, določen v
                  3. točki dogovora". Proceduralno? Izvolite, gospod Poljšak.</p>
            </sp>
            <sp xml:id="SDZ1-Redna-31-1995-05-23.sp8">
               <speaker>MARIJAN POLJŠAK:</speaker>
               <p>Jaz vem, da je vložen oziroma vsi vemo, da je vložen amandma Socialdemokratov, ki
                  je za 55.000 in ta je zdaj na vrsti in potem je na vrsti naslednji. Mislim,
                  proceduralno smo že zadnjič debatirali. Stvar mora iti po vrsti. Katero je bolj
                  oddaljeno od predloga in bolj oddaljen je sedaj socialdemokratski in je zdaj na
                  vrsti.</p>
            </sp>
            <sp xml:id="SDZ1-Redna-31-1995-05-23.sp9">
               <speaker>PODPREDSEDNIK MIROSLAV MOZETIČ:</speaker>
               <p>Ja, glede na znesek je to res, glede na cel člen pa ni res. Torej amandma, ki ga
                  je predlagala poslanska skupina Socialdemokratske stranke pa se glasi: "V 8. členu
                  se številka 45.000 nadomesti s številko 55.000". Izhajamo iz tega, da je glede na
                  številko, ki je večja kot v tistem amandmaju, ta bolj oddaljen in dajem ta amandma
                  na glasovanje. Torej dajem na glasovanje amandma, ki ga predlaga poslanska skupina
                  Socialdemokratske stranke. Glasi se: "V 8. členu se številka 45.000 nadomesti s
                  številko 55.000". Obrazložitev glasu, gospod Hvalica.</p>
            </sp>
            <sp xml:id="SDZ1-Redna-31-1995-05-23.sp10">
               <speaker>IVO HVALICA:</speaker>
               <p>Hvala lepa. Spoštovani! Najprej redakcijsko bi rad, da ne bi bilo nesporazuma. Pod
                  poslansko skupino je napisano tudi moje ime, ampak ker ni v skladu s poslovnikom,
                  je pravilno tako, kot je rekel predsedujoči. Zdaj pa amandma, spoštovani kolegice
                  in kolegi! Socialni pakt gor, socialni pakt dol, družina mora preživeti, ne s
                  socialnim paktom, pač pa z denarjem, ki ga bo dobila. To je nedvoumno. Če je
                  ugotovljeno, izračunano, da potrebuje tričlanska družina za preživetje z dvema
                  zaposlenima 80 tisoč tolarjev na mesec, potem je jasno, da mora biti ta minimalna
                  plača višja in moj amandma je sila enostaven. V 8. členu se številka 45 tisoč
                  spremeni na 55 tisoč, kar znaša približno 40 tisoč tolarjev neto in nič se ne bo
                  zrušilo in nič se ne bo treslo in nič ne bo propadlo. Vse bo tako kot prej,
                  omogočili pa bomo tem družinam, ki imajo najnižje dohodke, normalno preživetje.
                  Hvala lepa. Glasoval bom seveda za in vas pozivam vse, da glasujete za.</p>
            </sp>
            <sp xml:id="SDZ1-Redna-31-1995-05-23.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Kopač.</p>
            </sp>
            <sp xml:id="SDZ1-Redna-31-1995-05-23.sp12">
               <speaker>JANEZ KOPAČ:</speaker>
               <p>Glasoval bom proti temu amandmaju. Ta amandma seveda predvideva in sprašujem se,
                  zakaj ni neka druga številka, morda 65 tisoč, kar je še bolj prijetno za uho
                  nekaterih poslušalcev ali pa kar 550 tisoč ali kaj podobnega. Skratka ta amandma
                  predvideva, da bi z nekim ukrepom, na katerega podjetja, tako zaposleni v
                  podjetjih kot vodstva v podjetjih ne pristajajo, z aktom Državnega zbora
                  predvideli obveznost, ki po svoje predstavlja pravzaprav nov davek. To se pravi
                  neke vrste davek v znesku 10 tisoč tolarjev za vse zaposlene, ki so hipotetično
                  sedaj na ravni 45 tisoč tolarjev. Stvar gre seveda v enormne zneske in ne moremo
                  se obnašati do tega kot da se ne bo zgodilo nič. Zgodilo se bo seveda mnogo.
                  Zgodilo se bo, da bo izgubljenih zelo veliko delovnih mest in socialni pakt gor in
                  socialni pakt dol, kot pravi gospod Hvalica, treba je preživeti, preživeti brez
                  podjetij, z bankrotiranimi podjetji seveda ni mogoče. Zato moramo po mojem mnenju
                  vzeti socialni dogovor zelo resno,  pripravljal se je več mesecev. V trdih
                   pogajanjih so prišli do številke 45 tisoč, ki so jo vsi udeleženci ocenjevali še
                  kot znosno in zato seveda menim, da se s to številko ne kaže igrati in ne  dodatno
                  ogrožati delovnih mest, kajti slišali smo opozorilo Vlade, da že številka 45 tisoč
                  bo verjetno predstavljala nepremostljivo oviro v nekaterih podjetjih v tej državi,
                  kar pomeni, da bo že številka 45 tisoč verjetno ogrozila obstoj nekaterih delovnih
                  mest. Zato bom seveda glasoval proti temu amandmaju. Razumem sicer, da je prijeten
                  za uho in da si ga lahko privošči kdo iz opozicije, ampak vsakdo, ki jemlje resno
                  to državo in razmišlja, da bo v njej treba živeti še kar nekaj let, seveda mora po
                  mojem mnenju glasovati proti temu amandmaju. Hvala.  </p>
            </sp>
            <sp xml:id="SDZ1-Redna-31-1995-05-23.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-31-1995-05-23.sp14">
               <speaker>MARIJAN POLJŠAK:</speaker>
               <p>Glasoval bom seveda za, ker vem, da  ne gre za to, da je ena stvar prijetna ali pa
                  neprijetna za uho ali kakorkoli, ampak vendar gre za materialno stanje, ker če
                  izračunam od osnove, ki je predlagana, to je 45 tisoč, razlika je 50 tisoč,
                  recimo, to je približno 10 tisoč in če sta dva v družini, je 20 tisoč. Če je v
                  družinskem proračunu 20 tisoč več - predstavljajte si revno družino - je zanje to
                  bistveno lažje. Še vedno ni ne vem kako lepo, ampak malo lažje. Gre se seveda za
                  to, da je to malo lažje in tudi opažam, da se gre za razmerje, razmerje se
                  spremeni, ker, glasoval bom tudi zato, ker vem, da se s tem ne bo porušilo, ker mi
                  smo znižali. Že tako se je znižalo. Zadnjič smo sprejeli 900 tisoč, sedaj smo šli
                  na 700, smo že tam pobrali, ne? Že tam smo malo udarili gor, dol, se pravi, ne bo
                  nobene tragedije za to, da se bi 45... Diskutiral sem z enim privatnikom, majhnim
                  privatnikom in sem mu rekel, "po koliko ti plačuješ ljudi", pravi 60 do 80 tisoč.
                  Kaj pa manj? Ne v pride v upoštev manj. In sedaj ne vem, kakšno privatništvo...
                  Torej poglejte, privatnik, normalen človek, ne oderuh, seveda ne oderuh ne.
                  Mogoče, če bi srečal nekega privatnika oderuha, ki je pripravljen tudi delavce
                  "najebati" zato, da jih plača po 30 tisoč. Ne vem. Vi poznate vaše prijatelje,
                  kakšni so ti oderuhi. <stage>(Smeh.)</stage></p>
            </sp>
            <sp xml:id="SDZ1-Redna-31-1995-05-23.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Šešerko.</p>
            </sp>
            <sp xml:id="SDZ1-Redna-31-1995-05-23.sp16">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane kolegice in kolegi! Moram povedati, da
                  tak zbor, kot je tale, mora pri svojih presojah pogledati stvari z ene in druge
                  plati. Tudi sam bi bil vesel, da se te plače dvignejo, tako kot mnogi od vas, ali
                  pa vsi, lahko mirno rečem, potrebno pa se je seveda zamisliti, kje se bo ta denar
                  vzel. Ta denar bi lahko vzeli, recimo, s tem, da bi zmanjšali proračun za vojaške
                  izdatke. Lahko bi ga vzeli tudi tako, da bi zmanjšali proračun za avtocestne
                  izdatke. To sta, recimo, dve točki, ki jih predlagatelj tega istega amandmaja
                  vedno postavlja v ospredje. Istočasno predlaga še povečanje pokojnin, zaradi česar
                  bi tudi mnogi bili veseli, ampak če bi vse to storili, kar predlagatelj predlaga,
                  potem bi morali pa čisto druge izhode iskati. Potrebno bi bilo ali tiskati denar,
                  tako kot je Jugoslavije včasih počenjala in bi pač pri večji količini denarja
                  neizogibno prišlo do inflacije. Lahko bi pa ubrali še neko drugo pot in ta bi
                  bila, da bi povečali državni deficit. Se pravi, da bi se država nekje zadolžila,
                  recimo v tujini, in potem odplačevala obresti in seveda sam ta kredit, ki bi ga v
                  ta namen vzela. Kateregakoli od teh izhodov bi ubrali, bi verjetno povzročil
                  dolgoročno nestabilnost te države. Kakorkoli mi je težko, moram reči, da bom
                  glasoval za tisti predlog, ki so ga socialni partnerji skupno nekako dogovorili in
                  se, čeprav mi je težko, ne bom pustil zavesti temu, da bi v interesu nekega
                  kratkega pozitivnega učinka pri volivcih glasoval za neke predloge, ki bi
                  dolgoročno povzročili zelo veliko težav, predvsem bi pa in tukaj se moram
                  strinjati s kolegom Kopačem, verjetno bi se zgodilo, da bi v mnogih družinah
                  zaradi tega, ker posamezna podjetja ne bi mogla plačevati take višje plače, se
                  zgodilo, da bi ravno v teh družinah imeli še nižje dohodke, ker bi delovna mesta
                  bilo potrebno zapreti.</p>
               <p>Slovenija je na nekem mednarodnem trgu. Veste, da se 70% blaga iz Slovenije proda
                  na mednarodnih trgih in na teh mednarodnih trgih je konkurenca neusmiljena in
                  kolikor si želimo na hitro povišati plače, se je treba zavedati, da tako hitro
                  povečanje plač pomeni manjšo konkurenčnost na mednarodnih trgih in to pomeni
                  izgubo delovnih mest, konec koncev. Zaradi tega je potrebno tukaj ohraniti
                  razsodnost in zato ne morem glasovati, kakorkoli bi si želel, za ta amandma. Hvala
                  lepa.</p>
            </sp>
            <sp xml:id="SDZ1-Redna-31-1995-05-23.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Pregelj.</p>
            </sp>
            <sp xml:id="SDZ1-Redna-31-1995-05-23.sp18">
               <speaker>ŽARKO PREGELJ:</speaker>
               <p>Spoštovani! Glasoval bom za ta amandma, ker menim, da je stvar odločitve v resnici
                  stvar principa. Poglejte, gre za malenkost za posameznika in hkrati gre veliko za
                  tistega, ki ima malo. Mislim, da je bilo danes o tem že veliko povedanega, toda
                  ali lahko ta zbor odloča o tako pomembnih zadevah za posamezno družino, za
                  posameznega zaposlenega, da daje dokaj široko možnost vsakemu podjetju, da te
                  plače oblikuje v razponu od 45 tisoč do 700 tisoč. V resnici se ima vsak
                  podjetnik, vsak delodajalec možnost prilagajati znotraj tega intervala in kadar mu
                  gre slabo, jasno, mora rezati tiste višje in zagotavljati tisti socialni minimum,
                  ki je pač potreben za to, da je lahko delavec sposoben sploh delati. Izgovarjati
                  se, da bo to uničilo nekatera podjetja, je v resnici laž. Tista podjetja, ki tega
                  ne zmorejo, ne sodijo na mednarodni trg in nimajo več kaj početi. Vemo, katera
                  podjetja so to. Tista, ki so bila vedno v izgubah in bodo ostala v izgubah zato,
                  ker so v osnovi narobe zastavljena. Tudi dajati potuho in znižati ceno delovne
                  sile zato, da bodo ta podjetja konkurenčna in s tem se dajati v vrsto določenih
                  držav, ki imajo poceni delovno silo, za Slovenijo pomeni kvečjemu slabo, ne pa
                  dobro. Zato je ta zaslužek, ki na ta način nastane, če damo najnižjemu sloju še
                  nižjo plačo, kot pa jo sploh zasluži, kot jo lahko, kot bi jo v resnici
                  potreboval, je v resnici prav slaba potuha za gospodarstvo in hkrati pomeni
                  dolgoročno zniževanje konkurenčnosti tega gospodarstva. Taka kratkoročna rešitev
                  ne more biti podprta s strani tako pomembnega organa, kot je Državni zbor. Zato
                  menim, da je prav, da se poskrbi za to najnižjo socialno plačo in da se rezerve
                  iščejo pri višjih plačah. Če pa ima podjetje tako strukturo, da mu to ne omogoča,
                  naj krepko premisli o svojih programih in naj tam išče državno pomoč in naj menja
                  programe, ne pa da stiska tam, kjer se stiskati v bistvu ne sme. Zato menim, da je
                  prav, da se ta amandma podpre in da Državni zbor popravi tisti negativni vtis, ki
                  se je pojavil zdaj v javnosti, da si spet bogovi in tisti, ki so bogu blizu
                  krojijo visoke plače, ljudstvo, delavci in delavke pa naj komajda živijo, če lahko
                  sploh še živijo od svojega osemurnega  vsakodnevnega dela. Hvala lepa.</p>
            </sp>
            <sp xml:id="SDZ1-Redna-31-1995-05-23.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-31-1995-05-23.sp20">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovane poslanke in poslanci, jaz
                  sem že v drugi obravnavi in v prvi zagovarjal, da je 55 tisoč nekje tak minimum,
                  ko lahko družina, kot je bilo napisano v medijih, preživi enega otroka, drugega pa
                  samo delno. Se pravi, še vedno bo moral delavec oziroma dva delavca s to plačo,
                  recimo, ali pa tudi z malo večjo iti prosit vbogajme po osmih urah normalnega dela
                  z normalnim učinkom. Dobro, ampak v tem trenutku rečemo, več kot to se ne da.
                  Država ne more graditi svoje ekonomije na najnižjih slojih zato, da tistim ljudem,
                  ki imajo najnižje plače ne bo, ali pa bo ga bo stiskala do konca, mu ne bo
                  omogočila življenja. Mogoče mu bo dala še neko socialno podporo, potem, ko je
                  normalno delal. Država mora ščititi svoja podjetja, svojo ekonomijo na drugačen
                  način.</p>
               <p>Mi imamo nelojalno konkurenco, govorili smo tule o tekstilnih tovarnah z daljnega
                  vzhoda, kjer imajo proti vsem pravilom in dogovorom mednarodnih organizacij dela,
                  recimo, če imajo eno marko na uro ali ne vem koliko, ali imajo deset mark na dan,
                  ali pa ne vem koliko je to, minimalno plačo, imajo drug način življenja tudi,
                  druge običaje, in mogoče tam lahko to delajo, ampak to je njihova skrb. Vendarle
                  blago, ki prihaja v Slovenijo praktično neobdavčeno, je nelojalna konkurenca do
                  teh delavcev. In tu naj država stori nekaj. Ne pa od teh istih delavcev, ki so
                  slabo plačani, od njih, ne oziraje se na to nelojalno konkurenco, zahtevati, da
                  bodo oni pač vzdrževali ekonomijo. Jaz mislim, da se na tak način ne da delati.
                  Država mora ščititi podjetja izvoznice. Glejte, že večkrat je bilo v medijih, v
                  zadnjih časih, ko so se obravnavale te najnižje plače, je bilo to, da so naše
                  plače na zapadnem tržišču konkurenčne. Mislim pa, da niso konkurenčne dajatve
                  podjetij državi. In tu mora država nekaj storiti. Na dajatvah. Se pravi, mora sama
                  pri sebi nekaj pregledati in dati predloge neke racionalizacije. In tam se da
                  nekaj privarčevati, ne pa na tistih plačah, tistih nekaj tisočakov minimalnih za
                  kruh in mleko in copate. Ali mi nekaterim otrokom ne bomo omogočili niti
                  telovadnih copat? Ne, ti bodo lahko bosi, ker so utrjeni. Nekateri ostali, o
                  katerih smo danes govorili, pa imajo lahko tri copate, recimo. To pa ja. Jaz
                  mislim, da je minimum od minimuma res dejansko tale plača. Saj ne gre za cel
                  ciklus, gre samo za en del tistih najnižjih plač in tiste bodo pač skočile iz
                  okvira mase dohodkov po kolektivni pogodbi. To pa ni, jaz ne trdim, da to ni
                  tisto, kar nekateri grozijo, da se bo sesulo gospodarstvo. Ker obljubljamo,
                  izvoznikom pa sploh obljubljamo, da jim bomo dali, da jih bomo podprli, nič ni od
                  tega. Naj se tukaj nekaj zgodi in zaščitimo naše proizvajalce pred nelojalno
                  konkurenco. Potem se bo omogočilo ne samo 55, in to ni demagogija, to je čista
                  resnica, ampak se bo omogočilo mogoče celo 60% povprečne plače, da bo minimalna
                  plača. Do tistikrat pa ne pritiskati na te najnižje. Zato jaz podpiram tale
                  amandma na 55.000. Hvala lepa.</p>
            </sp>
            <sp xml:id="SDZ1-Redna-31-1995-05-23.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-31-1995-05-23.sp22">
               <speaker>DR. JOŽE PUČNIK:</speaker>
               <p>Spoštovani! Podpiram ta amandma, ker edini zagotavlja, da cela vrsta družin z
                  najnižjimi dohodki ne bo živela na robu preživetja, na robu bede. To dejstvo je
                  pač take narave, da ne morem samo cinično omeniti zgodbe o uspehu in istočasno
                  naštevati te družine. Eno je politika in polemika med političnimi programi, drugo
                  je pa pravzaprav beda teh ljudi, zato je seveda potrebno ta amandma sprejeti.
                  Argumenti, ki se slišijo v javnosti, pa tudi tukaj, seveda mene ne prepričajo.
                  Sklicevati se na nek liberalističen način na tržišče takrat, kadar gre za tiste,
                  ki so najšibkejši v tej družbi, je seveda za mene samo cinizem.</p>
               <p>Tukaj je mogoče še na mestu ena pripomba o tem, da je bil ta sporazum podpisan.
                  Seveda moramo spoštovati dogovore med tarifnimi partnerji, ker je to pač osnova
                  nekega tržnega sistema. Samo jaz bi tukaj le pripomnil še naslednje. Mi pri nas še
                  nimamo tržnega sistema. Mi imamo toliko pravnih vrzeli in mi imamo toliko nejasnih
                  stvari, kjer se še država in politika in razne klike vtikajo v dogajanje v
                  podjetjih tako močno, da se ljudje proti njemu ne morejo prepričljivo braniti.
                  Tudi sam sem zastopnik tržnega sistema. Mislim, da ga je potrebno dosledno
                  uveljaviti. Samo v današnji situaciji mi tržnega sistema v Sloveniji nimamo. Kar
                  pa zadeva seveda sindikate, ki so ta sporazum podpisali, jaz mislim, to dovolj
                  dobro pokaže, koliko so ti sindikati vredni. Sindikat, ki podpiše, da je minimalna
                  plača taka, da z njim družina ne more živeti, ni vreden tega imena. Naj sindikati
                  sami razmislijo o svoji vlogi in naj končno le pridejo do nekih temeljnih
                  zahtev.</p>
               <p>To, da so mnogi sindikati bolj povezani z menedžerji, kakor s tistimi, ki jih v
                  bistvu volijo, to je seveda karakteristika in to je seveda eno od bremen
                  komunistične preteklosti v Sloveniji. Mislim, to je potrebno spremeniti in
                  sindikati bodo prej ali slej prišli do tega spoznanja, kajti če ne, bodo morali
                  delavci pač vodstvo sindikata nagnati. Hvala lepa.</p>
            </sp>
            <sp xml:id="SDZ1-Redna-31-1995-05-23.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-31-1995-05-23.sp24">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke. Ko glasujemo o tej zadevi,
                  ki je trenutno pred nami, sem se zopet vprašal sam, zakaj sploh postavljamo tisto
                  spodnjo mejo. Mislim, da se vsi strinjamo, da s to spodnjo mejo nekako postavljamo
                  tisti minimum, ki v Sloveniji, v teh naših specifičnih okoliščinah omogoča neko
                  dostojno življenje. Vendar takoj, ko si to odgovorim, lahko ugotovim, da je to
                  številko enostavno nemogoče izračunati. Tukaj ni neke formule, v katero bi vrgel
                  neke številke in na koncu dobil nek rezultat. Mi tudi vemo, da ta socialni
                  minimum, ne vem, nekje v nekem Beninu, kjer imajo 100 dolarjev, nekaj 100 dolarjev
                  narodnega dohodka, je čisto nekaj drugega, kot v neki Švici in mislim, da je ravno
                  tukaj ta naš problem. Mislim, da so ti limiti, te meje stvar nekih ravnotežij.
                  Ekonomija, ali pa tudi življenje nasploh, če želite, je vedno stvar nekih
                  ravnotežij in če na silo premaknemo neko zadevo, se nam podere neka druga zadeva
                  in če na silo prestopimo ta rubikon, ko potem zadeva ni več uravnotežena, se
                  seveda ravnotežje podre in mislim, da bi se s sprejetjem tega amandmaja to
                  ravnotežje podrlo in podatki kažejo, da bi dejansko prestop te meje, se pravi
                  zvišanje, na silo zvišanje predstavljal neki plaz, če ne plaz, pa vsaj v nekaterih
                  primerih stečaje, izgubo delovnih mest itn. Torej želim, sam osebno sem prepričan,
                  da obstajajo neke meje, pa čeprav se slišijo še tako krute, se izkaže, da jih je
                  treba spoštovati, kajti na dolgi rok nam lahko prinesejo samo pozitivne dohodke.
                  Osebno ocenjujem, da je ta amandma, ki je vložen zelo na pamet in zelo na silo,
                  več ali manj socialna demagogija ali pa naslanjanje na tiste najbolj bedne in
                  revne sloje, in prav ta amandma jih bo naredil še revnejše in še bolj bedne in
                  prepričan sem, da to na dolgi rok ni prava politika. Hvala lepa. Podprl bom
                  amandma Vlade, se pravi, glasoval bom proti amandmaju Socialdemokratov.</p>
            </sp>
            <sp xml:id="SDZ1-Redna-31-1995-05-23.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kociper.</p>
            </sp>
            <sp xml:id="SDZ1-Redna-31-1995-05-23.sp26">
               <speaker>ŠTEFAN KOCIPER:</speaker>
               <p>Spoštovani gospod podpredsednik, gospe in gospodje! Glasoval bom seveda za ta
                  amandma, ker sem kot poslanec dolžan tudi kaj storiti za socialno državo, ne da se
                  za to govornico samo velikokrat sklicujemo na zapisane besede v ustavi. Na koncu
                  koncev sem tudi ta amandma predlagal in ne morem dovoliti, da bi gradili zgodbo o
                  uspehu na plečih tistih, ki morajo preživeti na robu minimuma. V Sloveniji je rob
                  minimuma pač v okviru slovenskih plač, in kot sem že v obrazložitvi tega
                  amandmaja, o katerem bomo zdaj glasovali, tudi zapisal, da bi s to plačo izenačili
                  samo položaj zaposlenega, ki uspešno dela s položajem upokojenca, se pravi
                  približali to plačo. Ta zaposleni mora vzdrževati vsaj enega otroka. Samo za to bi
                  poskrbeli, da bi z davčno olajšavo in skupaj z otroškim dodatkom za tega otroka
                  lahko preživljal na socialnem minimumu svojo družino. Zato tudi pozivam druge, da
                  izglasujemo tak amandma, s tem pa tudi Vladi naložimo, da končno začne tudi delati
                  na razvojni oziroma kar razvojni socialni politiki in ekonomiji, tako da bo imela
                  tudi strategijo, kako z dostojno plačo za tiste, ki so pač prisiljeni delati za
                  najnižjo plačo, preživeti in hkrati obvladovati ekonomijo. Hvala lepa.</p>
            </sp>
            <sp xml:id="SDZ1-Redna-31-1995-05-23.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Redna-31-1995-05-23.sp28">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Tu je bilo zdaj
                  veliko rečenega o tem, kako naj popravimo življenje oziroma izboljšamo življenje
                  tistih, ki imajo najmanj. Jaz mislim seveda, da je to lepo, da o tem resno
                  govorimo, samo bojim se, da ne govorimo čisto resno, ker sem prepričan, če so bili
                  socialni partnerji pravi, da so se tam o teh stvareh resno pogovarjali. Oprostite,
                  to, kar je pa dal zdaj, ker je dal gospod Pavlica amandma, če se je prej skliceval
                  na to, da so tam za najvišje plače govorili o vsoti 700.000, recimo, da je res
                  tako. Podpisali so pa tudi za vsoto 45.000, obenem pa imamo spet amandma tega
                  istega, ki se sklicuje na tisto, kar so se pogovarjali, ki to zvišuje. Jaz vem, da
                  je lahko tudi to res, samo potem ne zavajajmo tule sami sebe in povejmo, da tisto,
                  kar so se tam dogovorili, ne drži. Da so tam tako ali tako vedeli, da bodo v
                  Državnem zboru zelo tenkočutni, zlasti pa socialno naravnani poslanci, ki bodo to
                  stvar dvignili. Ampak oprostite, če so socialni partnerji resni, so morali tam
                  govoriti tudi o ekonomskih kategorijah in o izračunih. Če so se pa tam pogovarjali
                  kar tako na pamet in držali fige pod mizo, ne da bi stvari računali, potem pa res
                  niso vredni, da so se pogovarjali in pričakujem, da bodo ljudje zahtevali menjavo
                  vodstev teh sindikatov ali druge sindikate. Oprostite, pričakujem, da se bo to
                  zdaj kmalu zgodilo, v kolikor Državni zbor danes izglasuje ta socialni pakt, ker
                  za to gre, da tu izglasujemo socialni pakt in po moje za nič drugega, ker sem
                  prepričan, da Državni zbor s podatki, ki jih ima, ta hip ne more spreminjati tega,
                  kar so se tam dogovorili. Upal sem, da so to resni partnerji. Če pa niso resni
                  partnerji bili, potem pa še enkrat pravim, se mora nekaj zgoditi, zlasti pri
                  sindikatih. Zato jaz preprosto za te stvari ne bom glasoval. Hvala lepa.</p>
            </sp>
            <sp xml:id="SDZ1-Redna-31-1995-05-23.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Školč.</p>
            </sp>
            <sp xml:id="SDZ1-Redna-31-1995-05-23.sp30">
               <speaker>JOŽEF ŠKOLČ:</speaker>
               <p>Hvala lepa. Seveda bom glasoval proti temu amandmaju, ki ga je vložil gospod
                  Hvalica in kasneje tudi proti amandmaju, ki ga je vložil gospod Pavlica. Na nek
                  način se mi zdi vredno ponoviti to, kar je rekel gospod Polajnar, da če nekdo
                  predlaga zmanjšanje najvišje plače, in to utemeljuje z dogovorom, potem zelo težko
                  v bistvu predlaga povišanje najnižje plače in tam spregleda dogovor. Jaz sam sem
                  glasoval za zmanjšanje najvišje plače ob tem, da sem takoj vedel, da me bo to
                  udarilo tudi po kuverti in se mi zdi na nek način tudi sporno vse to, kar se gremo
                  v dveh mesecih v Državnem zboru iz preprostega razloga, ker je Državni zbor Vladi
                  in socialnim partnerjem več kot enkrat naročal, naj za božjo voljo, če uporabim
                  jezik, ki ga mogoče tisti, ki zdaj govorijo največ o sociali in najbolj natančno
                  razumejo, sklenejo dogovor zato, da ne bi z zakoni posegali v te stvari. Danes
                  imamo ta dogovor pred sabo. Jaz sem seveda prepričan, da bi bilo boljše, če teh
                  socialnih sporazumov ne bi bilo potrebno potrjevati z zakoni v Državnem zboru in
                  se mi zdi to na nek način posebej problematično. Ampak tukaj to imamo in
                  predvidevam, da za to arbitražo, da mi ta dogovor popravljamo, dejansko rušimo
                  socialni dogovor. In da ne bo tukaj nobenih nesporazumov, kdorkoli bo bistveno
                  spremenil socialni dogovor, glasuje proti dogovoru socialnih partnerjev in, da ne
                  bo nesporazumov, kot se govori o zgodbi o uspehu, predvidevam, da to povzroča
                  seveda veliko zavist in popolnoma razumem, da se ta sintagma tukaj dostikrat
                  uporablja, in to je dejansko glasovanje tudi proti zgodbi o uspehu. Tukaj ne gre
                  za glasovanje proti zgodbi o uspehu neke stranke, ampak okrog možnosti za to, da
                  se enostavno preživi. In dejansko, da seveda ne bo nesporazumov, poviševanje te
                  plače pomeni glasovanje proti temu vladnemu dosežku za sporazum, dejansko proti
                  Vladi in tudi proti tistemu proračunu. O tem si je treba čistega vina naliti,
                  tukaj ne gre za to, kar gospod Polajnar imenuje dušebrižništvo, ampak gre dejansko
                  za politiko rušenja sprejetega dogovora. In o tem pač zdaj glasujemo. Skratka,
                  glasoval bom proti vsem tistim določilom, ki spreminjajo dogovor socialnih
                  partnerjev iz preprostih razlogov, ker se mi zdi vredno, da Državni zbor samo
                  potrdi to, kar so se uspeli med sabo zmeniti, ne pa da to popravlja glede na to,
                  da ni bil partner v pogajanjih in s tem seveda omogoči socialnim partnerjem, da
                  čez leto dni ali prej preverjajo, ali je bil ta sporazum korekten ali ne. Hvala
                  lepa.</p>
            </sp>
            <sp xml:id="SDZ1-Redna-31-1995-05-23.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Stanič.</p>
            </sp>
            <sp xml:id="SDZ1-Redna-31-1995-05-23.sp32">
               <speaker>MARJAN STANIČ:</speaker>
               <p>Spoštovani! V načelu sem proti predpisovanju najnižje in najvišje plače, ker to je
                  neke vrste uravnilovka, ki jo pa poznamo iz socialistične ropotarnice.</p>
               <p>V tem primeru bom glasoval za predlagani minimum iz naslednjega razloga: Večina
                  delodajalcev formalno zavestno izplačuje najnižjo zakonsko plačo, na katero odvaja
                  tudi najnižje dajatve državi. Z raznimi subvencijami, boni in podobnimi načini se
                  delodajalci izognejo objektivnih dajatev. Torej pri uzakonitvi predvidenih 55.000
                  SIT najnižje plače bi tudi država pridobila sredstva za subvencije najslabše
                  stoječih firm. Zato bom glasoval za.</p>
            </sp>
            <sp xml:id="SDZ1-Redna-31-1995-05-23.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp xml:id="SDZ1-Redna-31-1995-05-23.sp34">
               <speaker>IVAN VERZOLAK:</speaker>
               <p>Hvala za besedo. Seveda bom glasoval za ta amandma. Samo obrazložim zakaj.
                  Poglejte, tukaj imam javno mnenje. Ali po vašem sindikati dovolj dobro
                  uveljavljajo interese delavcev? Kaj mislite? <stage>(Ne.)</stage> 77,5% je
                  takšnega mnenja in samo 9% jih podpira in tudi jaz sem takega mnenja in vse skupaj
                  je ena velika hinavščina, kjer si predlagatelji in njihova stranka nabirajo poceni
                  politične točke že pred predvolilne. Kaj hoče v končni fazi povedati? Glejte,
                  dejansko je sindikat zlizan s poslovodno strukturo v podjetjih in zastopajo
                  interese delodajalcev in ne zastopajo interesov delavcev. Zakaj? Tudi to govori 9.
                  člen, za katerega smo v naši skupini predlagali, da se črta, in sicer ta člen
                  dejansko omogoča, da je najnižja plača nižja od tiste, ki jo omogoča predlog
                  zakona v 8. členu, to je pa do sedaj 45 tisoč. To se pravi, vse skupaj je zlagano.
                  V tem slučaju pa podpiram ta predlog, ker v naši poslanski skupini smo dejansko za
                  to, da se ta minimum dvigne na tisto minimalno raven, ki bi omogočala še kolikor
                  toliko normalno preživetje teh ljudi. V končni fazi smo zdaj tudi znižali
                  maksimalne plače, tako kar je prav in bo dejansko tudi tukaj nekaj ostalo. Zaradi
                  tega nobena firma ne bo šla v stečaj. Hvala.</p>
            </sp>
            <sp xml:id="SDZ1-Redna-31-1995-05-23.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Nihče več. Prehajamo na glasovanje.
                  Glasovali bomo o amandmaju, ki se glasi: V 8. členu se številka 45 tisoč nadomesti
                  s številko 55 tisoč. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem naslednji amandma k 8. členu. Besedilo 8. člena se spremeni,
                  tako da se glasi: "Ne glede na določbe 3., 4. in 6. člena tega zakona, najnižje
                  izplačilo mesečne plače za zaposlenega za poln delovni čas in predvidene delovne
                  rezultate za mesec maj 1995 ne more biti nižje od 50 tisoč tolarjev bruto.
                  Najnižje izplačilo iz prejšnjega odstavka se lahko zniža za 10%, če se tako na
                  glasovanju odloči večina zaposlenih pri delodajalcu. Zapisnik o izvedbi glasovanja
                  mora biti predložen organu za nadzor nad izvajanjem tega zakona pred izplačilom
                  mesečnih plač. Najnižje izplačilo mesečne plače iz prvega in drugega odstavka tega
                  člena se v naslednjih mesecih usklajuje na način, določen v 3. točki dogovora."
                  Predlagatelj tega amandma je gospod Miloš Pavlica. Razpravljali smo že in ta
                  amandma dajem na glasovanje. Želi kdo obrazložitev glasu? Gospod Pavlica.</p>
            </sp>
            <sp xml:id="SDZ1-Redna-31-1995-05-23.sp36">
               <speaker>MILOŠ PAVLICA:</speaker>
               <p>Hvala. Glasoval bom za ta amandma in bi obrazložil svoj glas na naslednji način.
                  Prepričan sem v to, kar sem večkrat povedal, da moj amandma, za razliko od drugih
                  amandmajev, pomeni sankcioniranje socialnega sporazuma, ker dopušča tudi 45 tisoč,
                  vendar ob soglasju zaposlenih. Zdi se mi izjemnega pomena, da delavci, zaposleni,
                  aktivno sodelujejo pri odločitvi za izplačilo pri 45 tisoč, ker se s tem zavestno
                  odrekajo za razvoj svojega podjetja in prepričan sem, da se tudi bodo. To
                  dokazujejo dnevno. Kot sem že večkrat rekel, po več mesecev ne dobivajo plač, pa
                  kljub temu ni posebnega revolta.</p>
               <p>Drugič, tu smo danes slišali mnoge besede na račun sindikatov, javno mnenjska
                  raziskava itd. Jaz bi priporočal kolegom, da si vzamemo kakšno javno mnenjsko
                  raziskavo v Državnem zboru. Te so še mnogo bolj katastrofalne, kot je ta raziskava
                  o sindikatih. Mislim, da bi bilo korektno tudi to upoštevati, ko o tem govorimo.
                  Skratka, glasoval bom za amandma zaradi tega, ker sem prepričan, da tak amandma,
                  kot je, sankcionira socialni sporazum, postavlja pa seveda nekatere dodatne pogoje
                  za njegovo izvajanje. Ne ruši socialnega sporazuma.</p>
            </sp>
            <sp xml:id="SDZ1-Redna-31-1995-05-23.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Poljšak.</p>
            </sp>
            <sp xml:id="SDZ1-Redna-31-1995-05-23.sp38">
               <speaker>MARIJAN POLJŠAK:</speaker>
               <p>Glasoval bom za in upam, da ne bo delovala medstrankarska nevoščljivost v tem
                  primeru, ker možno je, da bo šel ta amandma, čeprav je to malenkost - dvakrat 5,
                  10 tisoč. Boljše kot nič. To je boljše, kot predlog Vlade. Hvala.</p>
            </sp>
            <sp xml:id="SDZ1-Redna-31-1995-05-23.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Džuban.</p>
            </sp>
            <sp xml:id="SDZ1-Redna-31-1995-05-23.sp40">
               <speaker>GEZA DŽUBAN:</speaker>
               <p>Hvala. Spoštovani zbor. Verjetno se vsi, ki se tukaj izjasnjujemo, da bomo
                  glasovali proti temu amandmaju, trenutno obnašamo izredno apolitično in da ta
                  zadeva negativno odmeva v javnosti. Jaz sem z ozirom na to, ker sem kolebal, za
                  kaj se odločiti, pred 5 minutami poklical nam vsem poznano tovarno perila Mura
                  Murska Sobota, kaj bi posledično prineslo, če bi se večina odločila za to, da
                  izglasujemo 50 tisoč tolarjev. Informacija je takšna, da mi res rešimo nekoliko
                  delovnih mest, ker bodo na ta način boljše plačana, vendar bi se zelo hitro
                  zgodilo, da bi en pomemben del tekstilne industrije - jaz sem zdaj dobil
                  informacijo samo z ene lokacije, vendar trdijo tudi za mnoge druge, da bi pa
                  ostalo veliko delovnih mest, kjer pa nič več ne bi dobili. Ostali bi brez delovnih
                  mest, ker bi morali iti v likvidacijo določenih programov, ki te obremenitve s
                  posledičnimi korekturami ne bi prenesli in bi se zgodilo nekaj, kar si verjetno
                  nihče od nas ne želi. Glasoval bom proti. Hvala.</p>
            </sp>
            <sp xml:id="SDZ1-Redna-31-1995-05-23.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo obrazložiti svoj glas? Gospod Geržina.</p>
            </sp>
            <sp xml:id="SDZ1-Redna-31-1995-05-23.sp42">
               <speaker>MIROSLAV GERŽINA:</speaker>
               <p>Hvala lepa za besedo. Jaz verjamem informaciji, ki je prišla pred nekaj minutami.
                  Vendarle ni replika to, je samo informacija, sem rekel, da je prišla informacija,
                  verjamem, vendarle propadajo podjetja, tekstilna in lesna tudi že do sedaj. Ljudje
                  so na cestah, ne glede na to, to se pravi Vlada, če je to res, ne bi smela
                  dvigniti na 45. To je zdaj dejstvo. O tem govorimo. 45 so se zmenili in so
                  stisnili sindikaliste, jaz mislim, da je 50 pa, ne bom nič govoril, ali še kupijo
                  trugo za tistih 5 tisoč, da bo za tretjega ali kaj. Mislim, to je tisto zdaj. To
                  je delna resnica in z delnimi resnicami tule operirati, mislim, da ni pošteno.
                  Nekateri odpuščajo, ljudje so na cesti, ostali pa denarja nimajo. Tu smo govorili,
                  tri mesece niso dali plače. Jaz ne vem, kaj se zdaj dogaja. 5 tisoč za tiste
                  minimalne plače in nekaj tisoč bo prišlo zdaj s tisto omejitvijo najvišjih plač.
                  Verjetno, mogoče pa še kaj več, če se bodo uresničile tiste zgodbe, ki pravijo, da
                  je faktor 100. In mislim, da se bo to kar lepo pokrivalo s tem, kar je zdaj
                  predlagano. In zato mislim, da lahko to podpremo, jaz podpiram ta amandma. Hvala
                  lepa.</p>
            </sp>
            <sp xml:id="SDZ1-Redna-31-1995-05-23.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukač.</p>
            </sp>
            <sp xml:id="SDZ1-Redna-31-1995-05-23.sp44">
               <speaker>METKA KARNER-LUKAČ:</speaker>
               <p>Spoštovani zbor! Zelo dolgo sem razmišljala, kaj pravzaprav narediti in tehtala to
                  odločitev; ali bi bilo možno, da socialni partnerji odstopijo od sporazuma, če
                  dvignemo za 5 tisoč to najnižjo plačo. Ampak, verjemite mi, da sem prišla do
                  odločitve, pa mislim, da tudi poslanski kolegi, da zaradi tega ne bi bilo
                  razlogov, da socialni partnerji od sporazuma odstopijo. Kajti, veste, vsako
                  poslovodstvo je treba prisiliti v to, da se nekoliko napne in da tudi na tem
                  področju zagotavlja in vloži vse napore, da to doseže. Zakaj bi se poslovodstva
                  ukvarjala predvsem z svojimi plačami in skrbela, kako jih bodo porazdelila v višje
                  range, naj se ukvarjajo tudi s to minimalno plačo, ki je vsekakor na življenjske
                  razmere, in če primerjamo še z najnižjo pokojnino, očitno prenizka. Jaz bom
                  glasovala za ta amandma in sem prepričana, da niti enega podjetja ne bo ogrozil
                  njegov sprejem. Hvala lepa</p>
            </sp>
            <sp xml:id="SDZ1-Redna-31-1995-05-23.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Gospod
                  Ribičič.</p>
            </sp>
            <sp xml:id="SDZ1-Redna-31-1995-05-23.sp46">
               <speaker>DR. CIRIL RIBIČIČ:</speaker>
               <p>Spoštovani! Veliko sem razmišljal o tem, kako ravnati v tem primeru. Podpiral sem
                  zakon kolege Pavlice, ki je seveda bil prej vložen, preden je bil ta pakt in je
                  imel razmerje 50:600. Sedaj imamo trenutno brez tega amandmaja 45:700. V igri je
                  veliko stvari, tako vsebinskih kot drugih, političnih. Gre za problem možnih
                  stečajev, ki jih, mislim, da ta amandma dobro rešuje z drugim odstavkom. Gre za
                  problem konkurenčnosti naše proizvodnje v tujini, kar mislim, da je potrebno
                  reševati s stimuliranjem izvoza. Gre pa tudi za probleme položaja sindikata,
                  Ministrstva za delo in marsičesa drugega. Na ta amandma gledam res kot na neko
                  minimalno korekcijo, ki okrepi položaj delavcev, se pravi, okrepi položaj tistih
                  partnerjev, ki so bili očitno najslabotnejši v tem sporazumevanju. Nikakor ne bi
                  želel podpreti tega amandmaja z namenom, da se slabi, kritizira ali poizkuša še
                  kaj več dosegati v zvezi s položajem sindikata pri nas. Mislim, da to krepi
                  položaj delavcev in s tem tudi položaj teh njihovih pogajalskih partnerjev v
                  bodočih usklajevanjih. Mislim, da tudi krepi položaj in možnosti za delovanje
                  našega Ministrstva za delo in tako dalje. Opozoril bi na to, da je Vlada v več
                  primerih imela več občutka za sprejem takih odločitev, da je v večji meri
                  popularna v javnosti, kot to velja za Državni zbor. Skratka, če se Državni zbor ob
                  vseh omejitvah, ki so v tem amandmaju dani, odloči za nekoliko višji minimum pri
                  najnižji plači, seveda z namenom, da s tem dograjuje to socialno partnerstvo, kot
                  je tukaj povedal predlagatelj, potem jaz mislim, da se tukaj ne more zgoditi nič
                  takšnega, kar bi lahko pomenilo neke hujše pretrese, ki bi šli v škodo celotne
                  Slovenije in vseh zaposlenih. Če povem nekoliko drugače. Če bi tukaj bil
                  predsednik Vlade, pred tem mikrofonom in postavil vprašanje zaupnice, nam bi zelo
                  jasno povedal, da ni možno uresničevati začrtane ekonomske politike, vladne
                  politike na tem področju, če bo ta amandma sprejet. Še enkrat bi zelo resno
                  premislil svojo odločitev, tako pa nameravam podpreti ta amandma. Hvala lepa.</p>
            </sp>
            <sp xml:id="SDZ1-Redna-31-1995-05-23.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage></p>
               <p>Prehajamo na glasovanje. Na glasovanje dajem amandma, ki besedilo 8. člena
                  spreminja, predlagatelj Miloš Pavlica. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma ni sprejet.</p>
               <p>Imamo še amandma poslanske skupine Socialdemokratske stranke: za 8. členom se doda
                  novi 8.a člen, ki se glasi: "Izplačevanje najnižjega izplačila mesečne plače pod
                  višino, določeno s tem zneskom, je prepovedano. Najnižja izplačila mesečne plače
                  delavcev imajo v primeru likvidnostnih težav podjetja prioritetni vrstni red
                  izplačil". Dajem ta amandma na glasovanje. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandmaja k 9. členu. Prvi amandma predlaga poslanska skupina
                  SLD. Glasi se: 9. člen se črta. Drugi amandma predlaga Miloš Pavlica kot
                  predlagatelj zakona. Besedilo 9. člena se spremeni tako, da se glasi: "Delodajalci
                  pri katerih plače zaposlenih po določbah 3., 4. in 6. člena tega zakona ne
                  dosegajo ravni izhodiščnih plač, določenih v kolektivnih pogodbah dejavnosti,
                  lahko izplačujejo plače največ do ravni izhodiščnih plač, določenih v teh
                  pogodbah".</p>
               <p>Kaj želite? Prosim, proceduralno? Izvolite, nisem slišal, se opravičujem.</p>
            </sp>
            <sp xml:id="SDZ1-Redna-31-1995-05-23.sp48">
               <speaker>MARIJAN POLJŠAK:</speaker>
               <p>Vseeno kakšna je debata, proceduralna, taka ali drugačna. Glejte, mi smo sprejeli
                  sedaj novi 8.a člen. Počasi se lepo poglobite v to. Izplačevanje - najnižja
                  izplačila mesečne plače pod višino, določeno s tem zneskom, je prepovedano. Hop,
                  cak. Kar smo sprejeli... Kar poglejte, drugače jaz zahtevam tolmačenje. Naj nekdo
                  drug tolmači zadevo drugače. 9. člen je v kontradikciji s tem, kar smo sprejeli
                  kot novi 8.a člen. 9. člen je itak v kontradikciji z 8. členom. Ta zakon, je
                  zakon, ki govori o najnižji plači. Katera je najnižja plača? Ne, 50 smo sprejeli.
                  Ne, 50 nismo sprejeli. V redu, no saj ni važno. Glejte, važno je tisto bistvo, kar
                  jaz govorim. Gospa Vika Potočnik, lahko bi se poglobila malo, ne vem, kateri so
                  vaši volilci. Izgleda, da jih ne brigajo te zadeve. Ampak, glejte, mi smo sprejeli
                  najprej številko najnižjo plačo. Potem 9. člen pa pravi, 9. člen, normalno
                  poglejmo ga. Pravi, da je lahko še nižja plača. Kar lepo, če ne, zahtevam tukaj
                  razlago. In naj strokovni ali kdorkoli. Gospod Pavlica se je že prijavil, on bo
                  tudi razložil. Normalno, brez amandmaja 8.a, ki smo ga sprejeli. Amandma k 8.
                  členu za nov 8.a člen smo sprejeli. Ta 9. člen, pustimo to na strani. 9. člen
                  pravi, da ni plača najnižja 45.000, da je lahko še nižja. Naj pridejo sem
                  strokovnjaki in naj povedo. Če ne, preberite še enkrat 9. člen. Veste, kaj pravi
                  ta? Delodajalci, katerih plače po določbah 3., 4. in 6. člena tega zakona ne
                  dosegajo ravni izhodiščnih plač, določenih v kolektivnih pogodbah dejavnosti,
                  lahko izplačujejo plače največ do ravni izhodiščnih plač, določenih v teh
                  pogodbah. Kakšne so te izhodiščne plače v določenih pogodbah? Manj kot 45? Mislim,
                  nekdo se z nekom dela tudi norca.</p>
               <p>Ampak sedaj, ko smo sprejeli 8.a člen, ne moremo sprejeti 9. člena brez amandmaja
                  ali kakorkoli. Prosim, da se najprej proceduralno zadeva vsebinsko razčisti. 9.
                  člen nima nobenega pravega pomena več. Prosim, besedo imajo strokovnjaki.</p>
            </sp>
            <sp xml:id="SDZ1-Redna-31-1995-05-23.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Verzolak, gospod Pavlica. Prosim, kolegice
                  in kolegi malo več posluha.</p>
            </sp>
            <sp xml:id="SDZ1-Redna-31-1995-05-23.sp50">
               <speaker>IVAN VERZOLAK:</speaker>
               <p>Tudi jaz sem o tem razmišljal in dejansko moj amandma k 9. členu je, da se 9. člen
                  črta. Mislim, da je zelo umesten in pravilen in da ga je treba sprejeti. To je v
                  skladu s tem, kar smo že prej sprejeli o najnižji plači. Hvala.</p>
            </sp>
            <sp xml:id="SDZ1-Redna-31-1995-05-23.sp51">
               <speaker>PODPREDSEDNIK MIROSLAV MOZETIČ:</speaker>
               <p>To je vaše stališče. Hvala lepa. Gospod Pavlica.</p>
            </sp>
            <sp xml:id="SDZ1-Redna-31-1995-05-23.sp52">
               <speaker>MILOŠ PAVLICA:</speaker>
               <p>Hvala lepa. Amandma, ki sem ga sam vložil, je redakcijske narave, ker je zadnjič
                  pri pregledu amandmajev prišlo do nekaterih čisto tipkovnih napak. Pri tem 9.
                  členu je bilo treba redakcijsko pravzaprav 9. člen popraviti. Zato sem vložil ta
                  amandma in je zgolj redakcijski, tisti, ki sem ga sam vložil.</p>
               <p>Kar se pa tiče črtanje 9. člena, sam ta člen razumem, da odpušča limite pri masi.
                  Zakon sam sankcionira maso osebnih dohodkov in tisti, ki do zdaj niso dosegali
                  nivoja kolektivnih pogodb po masi osebnih dohodkov, seveda  tudi preko določb tega
                  zakona lahko pridejo na ta nivo. Tako da mislim, da je ta člen bil po nekem namenu
                  v samem socialnem sporazumu vgrajen v zakon in sam ga tako razumem. Razumem ga
                  pravzaprav v plus, ne pa v minus zaposlenih, skratka, da sprošča maso.</p>
            </sp>
            <sp xml:id="SDZ1-Redna-31-1995-05-23.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Vlade ima besedo. Prosim res, kolegice in kolegi, da
                  poslušate!</p>
            </sp>
            <sp xml:id="SDZ1-Redna-31-1995-05-23.sp54">
               <speaker>NATAŠA BELOPAVLOVIČ:</speaker>
               <p>Hvala. Saj delno je bilo že pojasnjeno. Mislim, da gre tu resnično za
                  nerazumevanje tega člena. S črtanjem tega člena bi naredili pravzaprav tisto
                  škodo, ki mislim, da je nihče od vas s to obrazložitvijo kot ste jo pač
                  predlagali, ne želi narediti. Gre za to, da ta člen omogoča izplačilo plač do
                  ravni kolektivnih pogodb tudi tam, kjer dejansko masa tega ne bi omogočala. Mi
                  imamo podjetja, ki bodo izhajala, ker ima zakon sidro tudi na lansko maso, kjer bi
                  masa izplačanih lanskih plač  ne omogočala niti valorizacije v skladu s tem
                  zakonom niti izplačila plač v skladu s 3. in 4. členom in ne glede na to jim
                  omogočamo, da zdaj te plače rastejo, čeprav so bile lansko leto nižje, rastejo, se
                  povečujejo do plač, določenih s kolektivnimi pogodbami. Torej podjetja, kjer so
                  lani izplačevali manjše plače od kolektivnih pogodb, izhajajo iz lanske mase. To
                  bi pomenilo, da pravzaprav ne morejo niti do kolektivnih pogodb zdaj z
                  valorizacijo priti, lahko pridejo tudi, če sicer ne izpolnjujejo vseh ostalih
                  kriterijev, lahko izplačujejo višje plače do kolektivne pogodbe. Nikakor pa to ne
                  posega v najnižje izplačilo. Najnižje izplačilo 45 tisoč kot je je bilo
                  izglasovano, je nekaj drugega in pod tega ni mogoče iti. Skratka gre za dve
                  različni stvari. Eno je izplačilo iz mase pa do kolektivnih pogodb izhodiščnih
                  plač, drugo pa je izplačilo 45, ki je absolutno sidro, pod katerega nihče zaposlen
                  s polnim delovnim časom ne more zdaj več biti plačan po sprejemu tega zakona. To
                  je v zvezi z amandmajem gospoda Verzolaka. Dejansko je treba vedeti, da gre za
                  nerazumevanje te problematike za dve različni stvari. Moram reči še to, da so se
                  tudi socialni partnerji dogovorili za ta člen, za to izjemo, ki je ugodnejša za
                  delavce v takih podjetjih, kjer so pač lani bile nižje plače in mislim, da če bi
                  ta člen črtali, pomeni, da bi črtali eno od pomembnih določil iz dogovora, ugodnih
                  določil, še enkrat ponavljam. Drugo je pa amandma gospoda Pavlice, ki je resnično
                  redakcijski in kaže sprejeti, ker je prišlo pravzaprav do napake pri zadnjih
                  amandmajih. Ne gre za delodajalce, katerih plače dosegajo to, ampak za
                  delodajalce, pri katerih plače zaposlenih dosegajo in mislim, da je to treba res
                  upoštevati. Hvala.</p>
            </sp>
            <sp xml:id="SDZ1-Redna-31-1995-05-23.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-31-1995-05-23.sp56">
               <speaker>MARIJAN POLJŠAK:</speaker>
               <p>Ja, meni predstavnik Vlade lahko odgovori tako ali drugače, lahko mu verjamem ali
                  pa ne oziroma, jaz sem postavil vprašanje in prosim, ali zahtevam ali dam na
                  glasovanje ali kakorkoli, proceduralno. Zahtevam jasen odgovor. Če se v tem
                  Državnem zboru sprejme 9. člen, ali to pomeni, da bodo lahko najnižje plače nižje
                  od 45, kot določa 8. člen? In ta odgovor, prosim, da mi da, ali neki strokovnjak,
                  tisti, ki se bomo jutri tudi videli. Človek, ki se ne zamenja. Tisti, ki da eno
                  izjavo, ta izjava je napisana in potem prideš čez en mesec in rečeš, ali čez dva
                  meseca: ti, poslušaj, kaj si rekel, to ne drži. Se pravi, jaz zahtevam, ali pa, da
                  glasujemo o tem. O tem naj se izjavi ali Sekretariat za pravne zadeve in pove, kaj
                  pomeni ta dikcija 9. člena, ali pa strokovnjaki, ki delajo v Odboru za družino in
                  socialne zadeve. Jaz zahtevam, da eden od naših, ne eden od politike, eden od
                  naših strokovnjakov iz Državnega zbora odgovori jasno, kaj pomeni ta dikcija 9.
                  člena. Ali to pomeni, da so lahko plače še nižje od 45?</p>
            </sp>
            <sp xml:id="SDZ1-Redna-31-1995-05-23.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Verzolak.</p>
            </sp>
            <sp xml:id="SDZ1-Redna-31-1995-05-23.sp58">
               <speaker>IVAN VERZOLAK:</speaker>
               <p>Glede na ta rahli zaplet, v končni fazi ne vem, ali bo sploh prišel na glasovanje,
                  v glavnem jaz zahtevam, da se o tem mojem amandmaju glasuje.</p>
            </sp>
            <sp xml:id="SDZ1-Redna-31-1995-05-23.sp59">
               <speaker>PODPREDSEDNIK MIROSLAV MOZETIČ:</speaker>
               <p>Bomo glasovali, brez skrbi. Želi še kdo besedo? Prosim, gospod Poljšak? Kaj
                  zahtevate? To predlagajte, ne zahtevajte. Predlagajte nekaj.</p>
            </sp>
            <sp xml:id="SDZ1-Redna-31-1995-05-23.sp60">
               <speaker>MARIJAN POLJŠAK:</speaker>
               <p>Jaz predlagam, ali predlagam - moram zdaj citirati poslovnik, meni ni treba
                  citirati poslovnika. Jaz predlagam in vi proceduralno veste, ali lahko to sami
                  odločite, ali pa dajte Državnemu zboru na glasovanje zato, da se tukaj pred tem
                  mikrofonom pojavi strokovna, nevtralna strokovna oseba Državnega zbora ali iz
                  sekretariata ali iz komisije, ki bo dala točno izjavo in obrazložitev, kaj pomeni
                  dikcija 9. člena. Jaz zahtevam, da se obrazloži, ali dikcija 9. člena pomeni, da
                  so lahko plače še nižje od 45.000? Strokovno, ker, dobro, Pavlica je lahko
                  pristranski, on je vlagatelj.</p>
            </sp>
            <sp xml:id="SDZ1-Redna-31-1995-05-23.sp61">
               <speaker>PODPREDSEDNIK MIROSLAV MOZETIČ:</speaker>
               <p>Nevtralna strokovna oseba. Gospod Baškovič.</p>
            </sp>
            <sp xml:id="SDZ1-Redna-31-1995-05-23.sp62">
               <speaker>MILAN BAŠKOVIČ:</speaker>
               <p>Hvala lepa. Ne vem, če sem lahko strokovno nevtralna oseba, ampak ker sem iz
                  sekretariata kot tak bil nekako zdaj direktno pozvan, tako sem vsaj razumel, je pa
                  pri tem predstavnica Vlade razložila smisel te določbe. Nisem smatral za potrebno,
                  da bi še jaz nastopal, ker prav gotovo predstavnica dobro pozna te povezave teh
                  določb. Jaz jih iz prakse ne poznam. Bi pa vas opozoril na 5. točko dogovora o
                  politiki plač, to je ta, ki je bil med socialnimi partnerji sklenjen in ima ravno
                  to konstrukcijo kot zakon. Najprej ima teh 45.000 tolarjev bruto kot najnižjo
                  plačo, na koncu ima pa to, kar sedaj tudi zakon povzema, to izjemo glede
                  izhodiščnih plač in je razumeti seveda, da gre za tiste izhodiščne plače, ki so po
                  kolektivnih pogodbah itd. Se pravi, ki so, če razumem predstavnico Vlade višje, so
                  lahko višje. To je izjema v prid delavcem, ne pa v škodo. Če to predpostavljam, da
                  je res in jaz nimam razloga, da ne bi verjel, potem seveda menim, da je to v
                  zakonu koristno in prav da je, da ne bi bilo potem kakšnih sporov, zlasti glede na
                  to, kar je bilo dodano z 8.a členom, da se to sankcionirano izplačilo oziroma se
                  prepoveduje izplačilo, nižje kot 45.000 tolarjev. Tako, da je dvakrat pokrito.
                  Minimum je pokrit, prepovedano je pod to iti. Potem je pa še ta določba, ki pa ni
                  v nasprotju s tem, če je res tako, da je to lahko samo objektivno nekaj več. Manj
                  pa itak ne more biti po tem 8.a členu. Hvala lepa.</p>
            </sp>
            <sp xml:id="SDZ1-Redna-31-1995-05-23.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade, prosim.</p>
            </sp>
            <sp xml:id="SDZ1-Redna-31-1995-05-23.sp64">
               <speaker>NATAŠA BELOPAVLOVIČ:</speaker>
               <p>Hvala. Jaz bi resnično želela, da so stvari čiste in da se razčistijo. Ne vem, če
                  sem pooblaščena tako govoriti, kot ste rekli. Nisem niti nevtralna po vašem
                  mnenju, ne vem koliko dvomite ali pa upoštevate strokovnost, pa še zamenljivi smo
                  državni sekretarji. Ampak ne glede na to, glejte, govorimo o plačah po tarifnih
                  razredih, po tarifnih skupinah. Mi imamo devet različnih plač in ta člen se nanaša
                  v bistvu na vse plače. Ni nujno in velikokrat res, tiste iz prve tarifne skupine
                  lahko ne dosegajo tega, ampak dejstvo je, da pod 45.000 si upam trditi z vso
                  odgovornostjo, ne more po tem zakonu nihče priti s polnim delovnim časom, ki dela.
                  Lahko pa so potem seveda tiste, ki so že tako nekaj višje ali pa v nekaterih
                  podjetjih tudi v prvem tarifnem razredu lahko višje. Tam se pa lahko seveda zgodi,
                  da ne bi mogle biti izplačane oziroma valorizirane nad tem zneskom zaradi tega,
                  ker je bila pač masa lansko leto drugačna. Mislim, da vas predvsem zanima, ali je
                  možno, da bi nekdo dobil manj kot 45 tisoč. Ni možno. To lahko s polno
                  odgovornostjo v imenu predlagatelja amandmaja, ki je bil v drugi obravnavi
                  sprejet, zagotavljam.</p>
               <p>Moti nas nekaj drugega, da 8.a člen, ki je bil sicer že izglasovan, ni v nobenem
                  nasprotju s tem, je pa v nasprotju z veljavnim zakonom o Agenciji, kjer smo pač
                  predvideli drugačen vrstni red plačila. Ampak, to je pa sedaj napaka in mislim
                  vrstni red dveh različnih zakonov. To pa ni več predmet niti glasovanja. Žal bo to
                  napako treba nekako potem popraviti.</p>
            </sp>
            <sp xml:id="SDZ1-Redna-31-1995-05-23.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje. Najprej dajem na glasovanje amandma poslanske skupine
                  SLD, ki se glasi: 9. člen se črta.</p>
               <p>Obrazložitev glasu, gospod Verzolak.</p>
            </sp>
            <sp xml:id="SDZ1-Redna-31-1995-05-23.sp66">
               <speaker>IVAN VERZOLAK:</speaker>
               <p>Hvala za besedo. Jaz bi samo obrazložil, zakaj bom glasoval za. Enostavno zaradi
                  tega, da se 9. člen črta, ker po mojem še vedno to pomeni, dikcija 9. člena
                  dejansko omogoča, da je najnižja plača nižja od tiste, ki jo omogoča predlog
                  zakona o 8. členu in prosim, da podprete.</p>
            </sp>
            <sp xml:id="SDZ1-Redna-31-1995-05-23.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Prehajamo
                  na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(39
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma predlagatelja Miloša Pavlice. Besedilo 9. člena se
                  spremeni tako, da se glasi: "Delodajalci, pri katerih plače zaposlenih po določbah
                  3., 4. in 6. člena tega zakona ne dosegajo ravni izhodiščnih plač, določenih v
                  kolektivnih pogodbah dejavnosti, lahko izplačujejo plače največ do ravni
                  izhodiščnih plač, določenih v teh pogodbah". Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma k 13. členu, ki se glasi: besedilo člena se spremeni,
                  tako da se glasi: "Nadzor nad izvajanjem tega zakona v zvezi z izplačevanjem plač
                  in drugih prejemkov zaposlenih opravlja Inšpektorat za delo". Predlagatelj tega
                  amandmaja je poslanska skupina Socialdemokratske stranke. Želi kdo besedo?
                  Predstavnica Vlade, prosim.</p>
            </sp>
            <sp xml:id="SDZ1-Redna-31-1995-05-23.sp68">
               <speaker>NATAŠA BELOPAVLOVIČ:</speaker>
               <p>Hvala lepa. Mislim, da je treba vzeti v obzir, da ima inšpekcija svoje naloge
                  oziroma tudi svoje možnosti preverjanja stvari. Inšpekcija hodi v organizacijo, do
                  organizacije v skladu s svojimi pristojnostmi po zakonu o inšpekciji dela. Pač
                  lahko preverja izplačevanje tudi plač. Moram pa reči, da take kontrole, kot jo
                  lahko agencija izvaja nad izplačilom plač, inšpekcija za delo nikakor ne more. Gre
                  v bistvu za take trenutne kontrole, ene, druge, tretje organizacije, agencija pa
                  dobiva vsa izplačila mesečno vseh plač na mizo. To se pravi, v bistvu edino v
                  agenciji je možno preverjati vsak mesec vse plače zaradi tega, ker se preko njih
                  tudi izplačujejo oziroma gre preko njih vsa kontrola. To se pravi inšpekcija in
                  nadzor preko inšpekcije bi bil izjemno slab nadzor lahko oziroma samo tu in tam se
                  da te stvari kontrolirati, nima pa vseh plač na mizi in je nemogoče vse plače v
                  Sloveniji kontrolirati vsak mesec preko Inšpekcije za delo. Preko agencije, pa
                  jasno, je to mogoče.</p>
            </sp>
            <sp xml:id="SDZ1-Redna-31-1995-05-23.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Amandma je umaknjen.</p>
               <p>V obravnavo dajem amandma k 14. členu, ki se glasi: v 14. členu se črta zadnji
                  odstavek, ki se spremeni v nov 15. člen v naslednjem besedilu: "Z denarno kaznijo
                  najmanj 100 tisoč tolarjev se kaznuje odgovorna oseba v državnem organu, če
                  izplača višje plače od plač, določenih v skladu s tretjim in četrtim odstavkom 3.
                  člena in drugim odstavkom 4. člena tega zakona." Sedanji 15. člen postane 16.
                  člen. Predlagatelj amandmaja je gospod Miloš Pavlica. Ali želi kdo besedo?
                     <stage>(Nihče.)</stage> Zato dajem ta amandma na glasovanje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>S tem smo zaključili z amandmaji. Sprašujem Sekretariat za zakonodajo, če ima
                  kakšne pripombe glede medsebojne skladnosti zakona? Gospod Baškovič ima
                  besedo.</p>
            </sp>
            <sp xml:id="SDZ1-Redna-31-1995-05-23.sp70">
               <speaker>MILAN BAŠKOVIČ:</speaker>
               <p>Hvala. Mi ne vidimo tukaj kakšnih nekonsistentnosti, ki bi bile posledica
                  medsebojnega nasprotovanja določb. Težave bodo verjetno z realizacijo 8.a člena,
                  ampak to ni stvar konsistence zakona, ampak njegove preciznosti. Bi pa rad
                  opozoril na 9. člen. Tukaj je brez potrebe prišlo do težav, ker je stvar popolnoma
                  lahko pojasniti. V pregledu amandmajev, ki so bili sprejeti v prejšnjem poteku
                  seje, je bil netočno prepisan amandma Vlade. Namreč amandma Vlade se je glasil:
                  "Delodajalci, pri katerih plače zaposlenih po določbah itd. ne dosegajo..." Se
                  pravi, pri katerih plače zaposlenih. To je razumljivo in logično. Ko je bil pa
                  pisan pregled amandmajev, se je pa to poenostavilo, izgubilo in piše:
                  "Delodajalci, katerih plače po določbah..." Jasno, delodajalci in njihove plače so
                  nekaj čisto drugega. Gre samo za to, da bi delodajalci in bi dali noter: "pri
                  katerih plače zaposlenih." Mislim, da je to čista redakcija, ki jo normalno lahko
                  tudi sedaj opravimo, ker smo glasovali po tistem nepotrebnem 9. členu, ker je v
                  osnovi bil pravilno zadnjič izglasovan, bi moral biti po predlogu, kot je bilo
                  pravilno podano s strani Vlade in bi rad dosegel samo dogovor, da v to redakcijo
                  sedaj dodamo: "delodajalci pri zaposlenih delavcih", da to normalno napišemo tako,
                  kot je bilo logično že ves čas. Tista pomota zadnjič je brez potrebe povzročila
                  tako zmedo oziroma danes ponovno. Samo za to redakcijo bi prosil za pristanek, ker
                  drugače bo pa zakon nelogičen v tej točki v 9. členu, če bi ostalo brez tega
                  popravka. To je res lahko samo popravek glede na to, da je bil pregled amandmajev
                  v tej točki nekoliko napačen. Hvala.</p>
            </sp>
            <sp xml:id="SDZ1-Redna-31-1995-05-23.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Pregelj.</p>
            </sp>
            <sp xml:id="SDZ1-Redna-31-1995-05-23.sp72">
               <speaker>ŽARKO PREGELJ:</speaker>
               <p>Spoštovani! Ob koncu druge obravnave v okviru hitrega postopka sem vprašal, kaj je
                  z določbo 15. člena. Namreč ta določba je dokaj nenavadna. Stoji to, da zakon
                  začne veljati naslednji dan po objavi v Uradnem listu Republike Slovenije in velja
                  za čas veljavnosti dogovora in socialnega sporazuma. Prenehanje veljavnosti
                  socialnega sporazuma in dogovora ugotovi Ekonomsko socialni svet v skladu z 8.
                  točko socialnega sporazuma in 12. točko dogovora. Vse lepo in prav, toda zakone
                  sprejema Državni zbor in tudi razveljavlja jih Državni zbor. Običajno določen akt
                  neha veljati takrat, kadar ga zbor razveljavi z novim aktom po principu klin s
                  klinom, zakon z zakonom. Zdaj sprašujem Sekretariat za zakonodajo in  prosim zelo
                  natančen odgovor, ali je to v skladu z zakonodajnim sistemom, da zdaj nek drug
                  organ, ki nima zakonodajne moči, razveljavi zakon.</p>
            </sp>
            <sp xml:id="SDZ1-Redna-31-1995-05-23.sp73">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, zdaj v tem trenutku, v tem delu postopka, v katerem smo, je to
                  izven procedure. Prosim? Ni četrta po obravnavi, zdaj je vprašanje medsebojne
                  skladnosti. Opozorilo je bilo samo, da se pri 9. členu delodajalci, katerih in
                  pred katerih, kar je vsebinsko jasno, bi se morala dodati besedica "pri", torej
                  "delodajalci, pri katerih". Predlagano je bilo, da se to uredi kot redakcijski
                  popravek, tako da ne delamo to preko uskladitvenega amandmaja, ker gre dejansko za
                  redakcijo. Kdo nasprotuje temu, da se to popravi kot redakcijski popravek, da se
                  pred objavo zakona doda besedica "pri", torej "delodajalci, pri katerih". Kdo
                  nasprotuje temu? Gospod Pregelj, izvolite.</p>
            </sp>
            <sp xml:id="SDZ1-Redna-31-1995-05-23.sp74">
               <speaker>ŽARKO PREGELJ:</speaker>
               <p>Spoštovani! Protestiram, ker je bilo ignorirano moje vprašanje. Jaz sem to
                  vprašanje postavil pravočasno ob koncu druge obravnave v okviru hitrega postopka.
                  Sekretariat je dolžan dati odgovor. V kolikor ga ne želi oziroma meni, da ni
                  potreben, potem zahtevam, da o tem odloča Državni zbor, kajti vprašanje je bilo
                  postavljeno pravočasno. Moja vloga tukaj ni, da si izmišljam nov amandma, če je
                  tak člen, kot je zdaj predlagan, v redu. Zahteval sem pač pravno mnenje in v
                  obrazložitvi sekretariata jaz tega ne zasledim. Zato menim, da je prav, da se na
                  mojo zahtevo odgovori. Če pa predstavnik sekretariata ne želi odgovoriti, potem
                  zahtevam, da o tem odloča Državni zbor.</p>
            </sp>
            <sp xml:id="SDZ1-Redna-31-1995-05-23.sp75">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, za to ste imeli čas, ampak zdaj ni več časa. ...<stage>(Pregelj iz
                     klopi: ...prosim, dajte na glasovanje zahtevo!)</stage>... Ne bom dal.
                  Sprašujem še enkrat kaj je v zvezi s tem, kar sem vprašal glede redakcije, da se
                  redakcijsko popravi 9. člen, da se doda besedica "pri" pred besedo "kateri".  Kdo
                  temu nasprotuje? Nihče temu ne nasprotuje.</p>
               <p>Gospod Pregelj, prosim, da se umirite. Če ste zamudili, ste pač zamudili.</p>
               <p>Na glasovanje dajem predlog zakona v celoti. Gospod Podobnik, kaj imate?
                  Proceduralno. Izvolite.</p>
            </sp>
            <sp xml:id="SDZ1-Redna-31-1995-05-23.sp76">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Poslanski kolega gospod
                  Pregelj je po koncu druge obravnave dal korektno vprašanje in ga je danes ponovil.
                  Mi smo bili prepričani, da bo Sekretariat v svojem mnenju to napisal in odgovoril.
                  Zato prosim predsedujočega, da seveda to vprašanje, ki je bilo zelo korektno,
                  upošteva, torej, da sekretariat odgovori. Če tega odgovora ne bo, bo poslanska
                  skupina zahtevala odmor. Hvala lepa.</p>
            </sp>
            <sp xml:id="SDZ1-Redna-31-1995-05-23.sp77">
               <speaker>PODPREDSEDNIK MIROSLAV MOZETIČ:</speaker>
               <p>Torej, jaz nisem nič rekel, da vprašanje ni bilo korektno, ampak da je bilo pač
                  lahko postavljeno pravočasno, na njega sekretariat ni odgovoril in zahteva za to,
                  da zbor o tem odloča, bi morala biti postavljena prej. Zdaj smo v fazi 198. člena,
                  tretjega odstavka, kjer se sekretariat vpraša, če je kakšen problem glede
                  medsebojne neskladnosti, ki je nastal po sprejemanju amandmajev in nič
                  drugega.</p>
               <p>Prehajamo na glasovanje o predlogu zakona v celoti. Želi kdo obrazložiti svoj
                  glas? Gospod Jug.</p>
            </sp>
            <sp xml:id="SDZ1-Redna-31-1995-05-23.sp78">
               <speaker>MAG. JANEZ JUG:</speaker>
               <p>Kolegi poslanci! Vprašal bi se pri tej obrazložitvi, ali misli naš parlament
                  prevzeti nase pristojnosti in odgovornost Vlade, to je kooperacije nosilcev
                  družbene in ekonomske moči? Če to misli in verjetno tako kaže, pri temu delu mene
                  ne bo zraven in bom pri vsakemu glasu proti. Kar se tiče zakona pa mislim, da bi
                  ta oziroma sprejetje tega zakona, bo pomenilo zaostrovanje pogajalskih pozicij med
                  delodajalci in sindikati, odpiralo pa bo tudi določena moralna vprašanja in
                  vzbujalo tudi lažne spodbude. Zato bom jaz glasoval proti temu zakonu.</p>
            </sp>
            <sp xml:id="SDZ1-Redna-31-1995-05-23.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp xml:id="SDZ1-Redna-31-1995-05-23.sp80">
               <speaker>IVO HVALICA:</speaker>
               <p>Hvala lepa. Spoštovani! Socialdemokrati bomo glasovali proti zakonu. Ne moremo
                  sprejeti tako nizke najnižje plače. Ponavljam. Tako sramotno nizke najnižje plače.
                  45.000 bruto, to je okrog 35.000 ali še manj tisoč tolarjev neto, to ni dostojno.
                  Tisti, ki bo glasoval za, bo pač tudi prevzel nase odgovornost za takšno sramotno
                  potezo leta 1995. Hvala lepa.</p>
            </sp>
            <sp xml:id="SDZ1-Redna-31-1995-05-23.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-31-1995-05-23.sp82">
               <speaker>ANTON PERŠAK:</speaker>
               <p>Spoštovane poslanke in poslanci! Moram povedati, da tudi ne morem glasovati za ta
                  zakon, in sicer iz dveh ali pa treh razlogov. Prvi razlog je ta, ker v večjem delu
                  tega zakona ta zakon pravzaprav narekuje spoštovanje nekega dogovora, ki so ga
                  nekateri partnerji sklenili in mislim, da je s tem pravzaprav dana tudi nezaupnica
                  tem, ki so se dogovarjali. Jaz vem, da ta zakon ureja tudi nekatere stvari, ki jih
                  ni bilo mogoče v dogovoru efektivno urediti, ampak jih je dogovor samo naložil
                  enemu od partnerjev, da jih uredi z zakonom in v tistem delu bi seveda bilo
                  pričakovati, da bi Vlada predlagala, recimo, spremembe ali zakona o poslancih ali
                  kaj podobnega, ne pa, da je tako, kot v tem 1. členu. Zakon pravi, eksplicitno
                  pravi, da je to zakon, ki zagotavlja izvajanje sporazuma oziroma dogovora o
                  politiki plač. Tako da je to precej dvomljivo, moram reči, ta zakon pomeni precej
                  dvomljivo izjavo ali pa stališče tudi o tem, koliko smo se v tej deželi sposobni
                  med sabo dogovarjati in držati dogovorov.</p>
               <p>Drugo pa mislim, da ne glede na vse to, kar se je prej zgodilo, ima gospod Pregelj
                  prav glede zadnjega člena, ne glede na to, da se sekretariat do tega ni želel
                  opredeliti. V tem členu namreč piše, da ekonomsko socialni svet, ki ni noben forum
                  s kakršnimikoli pooblastili, ni noben organ, ugotovi prenehanje veljavnosti
                  zakona. Zakoni pač prenehajo veljati s tem, da se sprejme drug zakon, ali pa če so
                  eventualno, pa tudi to je neobičajno, če bi bili terminirani. Ne pa da kar nek
                  organ, ki sploh ni organ, ki nima nobenega takega pooblastila, pač na podlagi
                  nekih dejstev, ki naj bi bila ugotovljiva, to je odstopa od dogovora določenih
                  partnerjev ugotovi, da zakon več ne velja. S tem se pravzaprav lahko odpre tudi
                  pot, da se bo na nekem drugem naslednjem zakonu pooblastil spet nek drug forum, ki
                  bo ugotovil, kdaj bo zakon nehal veljati in se pravzaprav Državni zbor odpoveduje
                  svoji funkciji. Zato, kot pravim, ne moremo glasovati za ta zakon, seveda pa tudi,
                  moram reči, vsaj zaradi enega dela diskusije, ki je na nek način tukaj potekala.
                  Hvala.</p>
            </sp>
            <sp xml:id="SDZ1-Redna-31-1995-05-23.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-31-1995-05-23.sp84">
               <speaker>JANEZ KOPAČ:</speaker>
               <p>Hvala lepa za besedo. Glasoval bom za ta zakon in rad bi povedal zakaj. Najprej,
                  dogovor o izvajanju politike plač je najnižje plače dvignil s 30 na 45 tisoč
                  tolarjev bruto. Če stvar ni uzakonjena, torej sankcionirana z zakonom, gre seveda
                  samo za "gentelman agreement", ki se ga bo nekje spoštovalo, nekje pa ne. Torej
                  vsako, ki bo glasoval proti temu zakonu, bo glasoval zato, da bodo tisti najslabše
                  delavci še naprej ostali v bedi. In vsakdo, ki glasuje proti temu zakonu oziroma
                  proti uzakonitvi dogovora o izvajanju politike plač, deluje proti interesom
                  najslabše plačanih zaposlenih in seveda zastopa neke ideje, ki razširjajo te
                  socialne razlike, ki so postale velike v naši državi, še bolj kot pa bi lahko
                  glede na en sporazumen dogovor bile.</p>
               <p>Drugo, zakon je potreben ne samo zaradi izvajanja ob predpostavki, da imamo
                  dogovor, ki se ga vsi držijo, bi potem pa nekateri rekli, potem pa ne rabimo
                  zakona. Ni res, dogovor o izvajanju politike plač vsebuje tudi določbe o
                  usklajevanju oziroma o načinu usklajevanja določenih plač, ki so sicer določene z
                  drugimi zakoni, na primer plače poslancev. Če zakona nimamo, seveda tudi naših
                  plač ni moč omejiti, ker jih sicer določa drugi zakon. Zato vsakdo, ki skrbi za
                  nek svoj organ in mu je to v prednostnem interesu, bo glasoval proti temu zakonu,
                  ker bo s tem glasoval za svojo korist. Zakon torej je potreben. Ne samo zaradi
                  nespoštovanja džentelmenskega dogovora, ampak tudi zaradi tega, ker pri nas
                  obstaja nek pravni red, po katerem se seveda stvari, ki niso zakonsko spremenjene,
                  so pa sicer že z nekim drugim zakonom določene, ne morejo potem drugače
                  izvrševati. Zakon, kljub temu, da je bila najvišja plača skupaj s stimulacijami in
                  bonitetami omejena na 700 tisoč tolarjev bruto, kar je bil neke vrste poseg v
                  dogovor socialnih partnerjev, priznava oziroma legalizira nekaj, kar so se
                  dogovorili izven parlamenta. Zato se mi zdi pomemben tudi s simboličnega vidika.
                  Najprej zato, ker je ta socialni sporazum, kot je omenil že večkrat gospod
                  Pavlica, velika redkost v Evropi, in Slovenija je kot država s trezno in zrelo
                  politiko vseh treh socialnih partnerjev to hvala Bogu uspela doseči. Torej,
                  pomembno je, da to priznamo tudi kot parlament.</p>
               <p>In drugo, zdi se mi pomembno, da smo prvič, odkar pomnim v tem mandatu, urejanje
                  neke zadeve prepustili neki instituciji, ki ji lahko rečemo, da je blizu civilni
                  družbi. Skratka ven iz parlamenta. In menim, da je v sodobni demokratični družbi
                  to zelo pomembno, kajti tako in tako se naš parlament vtika v različne stvari, za
                  katere po mojem mnenju nima moralne pravice se vtikati, legalno pa seveda ima.
                  Parlament konec koncev lahko odloča o vsem. Vendar včasih naš parlament ne pozna
                  omejitev. Tokrat s sankcioniranjem dogovora treh socialnih partnerjev, se mi zdi,
                  da delamo dobro potezo, ko smo prepustili način določanja, ali pa način vodenja
                  neke ekonomske politike nekomu izven te sfere, ki je seveda strankarsko obarvana.
                  Zato menim, da je to velik, lahko rečem civilizacijski korak in menim, da je
                  seveda prav, da ga ta parlament ratificira na nek način, torej z glasovanjem za
                  zakon. In jaz seveda bom glasoval za zakon.</p>
            </sp>
            <sp xml:id="SDZ1-Redna-31-1995-05-23.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-31-1995-05-23.sp86">
               <speaker>VITODRAG PUKL:</speaker>
               <p>Hvala za besedo gospod podpredsednik. Spoštovane kolegice, spoštovani kolegi! Po
                  stališču naše stranke bom seveda glasoval proti sprejetju tega zakona, vendar sem
                  prišel za to govornico zato, da bi predlagal dodatni sklep k temu zakonu, če bo
                  sprejet seveda. In sicer, da se nalaga Vladi, da v najkrajšem času predloži zakon
                  o ustanovitvi delavske zbornice. Namreč, pri nas dejansko ni tripartitnega odnosa
                  med državo, delodajalci in delojemalci. Delodajalce sindikati očitno zastopajo na
                  način, ki je državotvoren po mnenju pač sedanje gospodarske teorije, da je treba z
                  znižanjem plač doseči gospodarsko rast oziroma z zadržanjem plač doseči
                  gospodarsko rast. Ne morem soditi o tem, ker nisem ekonomist, vem pa iz izkušenj
                  in s primerjav, da gre za dva načina. Lahko se to doseže z racionalizacijo, z
                  večjimi prispevki od davkov najvišjih dohodkov z rednimi plačevanji od dobička
                  oziroma dohodka podjetij s tem, da se najnižje plače seveda vračunajo, kot jih ima
                  cela Zapadna Evropa in je konkurenčna. Ne pristajam na tezo, da je to možno
                  storiti samo z zadržanjem in znižanjem najnižjih plač oziroma plač tistih, ki
                  fizično delajo in niso managerji in niso v državni upravi oziroma poslanci.</p>
               <p>Moj predlog je ta, da predlagamo Vladi sklep, da čimprej predloži zakon o
                  ustanovitvi delavske zbornice, ker šele takrat bodo delojemalci zastopani v svojih
                  interesih tako, kot so to zastopani v Zahodni Evropi. V tem zakonu bi se lahko
                  tudi izognili temu, da bi ta parlament razpravljal o socialnem partnerstvu in o
                  dosežkih, ki jih ti partnerji dosegajo, ko danes predstavljajo partnerje za
                  delojemalce sindikati, ki so med seboj pravzaprav skregani in katerim očitajo,
                  vsaj večinskemu sindikatu, da zastopa bolj interese managementa in pa gospodarske
                  teorije vladajoče koalicije, kot pa interese delojemalcev. Prosim, da bi tak sklep
                  sprejeli. Hvala.</p>
            </sp>
            <sp xml:id="SDZ1-Redna-31-1995-05-23.sp87">
               <speaker>PODPREDSEDNIK MIROSLAV MOZETIČ:</speaker>
               <p>Bojim se, da po poslovniku, ne vem, če lahko glasujemo, ampak prosim, da ga pisno
                  vsaj pripravite, ker zdaj smo v fazi obrazlaganja glasu pred glasovanjem o zakonu
                  v celoti. Gospa Lukačeva.</p>
            </sp>
            <sp xml:id="SDZ1-Redna-31-1995-05-23.sp88">
               <speaker>METKA KARNER-LUKAČ:</speaker>
               <p>Spoštovani zbor! Trenutno me stališče opozicijskih strank do tega zakona ne zanima
                  in odločam se popolnoma iz lastne presoje, ker področje izplačevanja plač kar
                  dobro poznam - od tistih najvišjih do tistih najnižjih. Nisem čisto zadovoljna s
                  tem zakonom in mislim, da tudi drugi poslanci ne morete biti v celoti zadovoljni.
                  Vem, da so v zakonu številne luknje, posebno tam so zelo odprta pota, kar se tiče
                  najvišjih plač in da jih vsak računovodja zna poiskati, vendar pa bo nekaj ta
                  zakon vseeno prinesel. Spomnimo se tistih 30 tisoč ljudi, ali pa morda še več - po
                  moji presoji jih je še več, ki niti 45 tisoč bruto plače ne prejemajo. Za te je pa
                  vredno glasovati, da bodo imeli zagotovljen vsaj ta minimum bruto 45 tisoč
                  tolarjev in zato bom glasovala za ta zakon, ob naslednji priložnosti bom pa z
                  velikim veseljem podprla kakšen boljši sporazum.</p>
            </sp>
            <sp xml:id="SDZ1-Redna-31-1995-05-23.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Pavlica.</p>
            </sp>
            <sp xml:id="SDZ1-Redna-31-1995-05-23.sp90">
               <speaker>MILOŠ PAVLICA:</speaker>
               <p>Hvala. Kljub temu, da niso bili sprejeti nekateri moji amandmaji, bom vseeno
                  glasoval za ta zakon. Mislim, da je zelo pomembno, da ta zakon sprejmemo, ker
                  vendarle pomeni to, kar je bilo tu že nekajkrat povedano - sankcioniranje vsaj 45
                  tisoč bruto. Če glasujemo proti temu, tudi to ne bo sankcionirano in bomo na
                  30.829,00 tolarjev bruto, kar bi bila pa še dodatna sramota in posebno tisti, ki
                  že tako in tako opozarjamo, da je najnižja plača resnično katastrofalno nizka, bi
                  seveda z nasprotovanjem temu zakonu še dodatno povzročili, da ljudje niti te
                  najnižje plače 45.000 SIT ne bi dobili. Zato bom ta zakon podprl, pa tudi zato,
                  ker vendarle pomeni neko podporo temu, kar so se socialni partnerji dogovorili in
                  sankcionira njihov dogovor. Hvala.</p>
            </sp>
            <sp xml:id="SDZ1-Redna-31-1995-05-23.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo obrazložiti svoj glas? <stage>(Nihče.)</stage> Na
                  glasovanje dajem predlog zakona v celoti. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog zakona sprejet.</p>
               <p>Gospod Pukl je predlagal predlog sklepa. Državni zbor nalaga Vladi, da čimprej
                  pripravi predlog zakona o ustanovitvi delavske zbornice kot zastopnice
                  delojemalcev.</p>
               <p>Želi kdo o tem predlogu razpravljati? Predstavnica Vlade. Prosim.</p>
            </sp>
            <sp xml:id="SDZ1-Redna-31-1995-05-23.sp92">
               <speaker>NATAŠA BELOPAVLOVIČ:</speaker>
               <p>Mislim, da bi kazalo pred glasovanjem o takem predlogu vseeno nekaj razmisliti o
                  temi oziroma o problematiki delavskih zbornic. Mi smo to problematiko delavskih
                  zbornic pred časom v ministrstvu tudi proučevali in raziskovali. Zakona po Evropi
                  na to temo ni. Tudi ni obveznega vključevanja v take delavske zbornice. Večinoma
                  ni obveznega vključevanja. Potrebno se je zavedati nekaj. Če je zakon, je smiseln
                  samo, če gre za neko obvezno vključitev in obvezno vključevanje v zbornice,
                  drugače zakon pravega smisla nima. Potrebno pa je vedeti tudi nekaj, da smo se mi
                  pred časom odločili za dosti evropsko solucijo, evropsko pot predstavnikov
                  delojemalcev, to so prav za sindikate. Pripravljen je bil tudi zakon o
                  reprezentativnosti sindikatov z vsemi kriteriji. Če se ocenjuje, da je kaj narobe
                  s tem zakonom, pa s kriteriji za reprezentativnost, potem je verjetno bolj
                  smiselno pogledati ta zakon in ga dograditi, ali pa popraviti. Dejstvo pa je, da
                  tudi, a - je ALO, to se pravi mednarodna organizacija dela, ki je pravzaprav vrh
                  tripartizma v svetu, upošteva sindikate kot tiste reprezentativne predstavnike
                  delojemalcev in tudi v kolikor bi mi neke delovske zbornice imeli in bi se vanje
                  delavci naj obvezno vključevali, bi imeli zaprto pot do ALO-ja, skratka do
                  mednarodne organizacije dela. Tako, da mi lahko dodatno proučimo ta predlog,
                  mislim pa, da sprejet sklep, da se Vladi naloži sprejem tega zakona, je lahko
                  nekoliko prehitro in preuranjeno.</p>
            </sp>
            <sp xml:id="SDZ1-Redna-31-1995-05-23.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukel.</p>
            </sp>
            <sp xml:id="SDZ1-Redna-31-1995-05-23.sp94">
               <speaker>VITODRAG PUKL:</speaker>
               <p>Hvala za besedo. Verjetno niste kolegice in kolegi seznanjeni s stanjem tega
                  odnosa delojemalcev in delodajalcev v Evropi in v svetu in je ta informacija, ki
                  ste jo sedaj slišali, nekoliko pomanjkljiva. Delavska zbornica namreč združuje vse
                  reprezentativne sindikate in nastopa kot enakovredni partner. Na eni strani
                  država, na drugi strani ta delavska zbornica, v kateri so reprezentativni
                  sindikati in pa seveda delodajalci. Pri nas takih instrumentov ni. Delodajalce
                  zastopa, mislim organ, ki pravzaprav nekako sicer sledi intencam delodajalcev,
                  ampak ni tisti pravi, verjetno se bo formiral.</p>
               <p>Država je država, tu seveda zastopstvo ni problematično, problematičnost pa z
                  zastopstvom razdrobljenih in med seboj skreganih sindikatov za zaščito delavcev.
                  In zato je potrebna ta delavska zbornica in seveda bomo mi z zakonom, pravzaprav
                  Vlada naj predlaga, mi z zakonom določili obseg, sestavo in pa pristojnost te
                  zbornice, najmanj kar je, ko bo to funkcionirala, ne bo Državni zbor sklepal o
                  vsakem socialnem sporazumu. Zato vztrajam pri tem, da pravzaprav predlagam, da ta
                  sklep sprejmete. Hvala.</p>
            </sp>
            <sp xml:id="SDZ1-Redna-31-1995-05-23.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kocijančič.</p>
            </sp>
            <sp xml:id="SDZ1-Redna-31-1995-05-23.sp96">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Menim, da je predlog kolege
                  Pukla zelo vprašljiv. Mi imamo v ustavi sistemsko urejeno to področje in sicer 76.
                  člen ustave pod naslovom sindikalna svoboda določa, da je ustanavljanje in
                  delovanje sindikatov ter včlanjevanje vanje svobodno. Z ustanovitvijo delavske
                  zbornice bi pravzaprav izigrali ta člen ustave. Mislim, da bi se na povsem
                  neprimeren način sistemsko opredelili drugače, kot nas obvezuje ustava in zato
                  nasprotujem temu sklepu.</p>
            </sp>
            <sp xml:id="SDZ1-Redna-31-1995-05-23.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem predlog sklepa na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da predlog sklepa ni sprejet.</p>
               <p>S tem to točko dnevnega reda zaključujem.</p>
               <p>4.b točka še ni pripravljena za obravnavo. Kar zadeva 10. točko, na katero bi
                  prešli, se je predlagatelj, gospod Jože Protner opravičil, pride ob 13. uri in je
                  prosil, da bi jo preložili do njegovega prihoda.</p>
               <p>Prehajamo na <title>11. TOČKO DNEVNEGA REDA - PREDLOG POSLANCA DIMITRIJA RUPLA ZA
                     SPREJEM OBVEZNE RAZLAGE DRUGEGA ODSTAVKA 12. ČLENA ZAKONA O NEZDRUŽLJIVOSTI
                     OPRAVLJANJA JAVNE FUNKCIJE S PRIDOBITNO DEJAVNOSTJO</title>.</p>
               <p>Predlog za sprejem obvezne razlage je zboru predložil poslanec Dimitrij Rupel.
                  Želi predlagatelj, sprašujem povsem formalno, besedo? <stage>(Ne želi.)</stage>
                  Predlog je obravnavala Komisija po zakonu o nezdružljivosti opravljanja javne
                  funkcije s pridobitno dejavnostjo kot matično delovno telo. Želi poročevalec
                  komisije besedo? <stage>(Ne želi.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne želi.)</stage> Želi besedo predstavnik
                  Vlade? <stage>(Ne želi.)</stage> Želijo besedo predstavniki poslanskih skupin?
                     <stage>(Ne želijo.)</stage> Želijo besedo poslanke in poslanci?
                     <stage>(Ne.)</stage></p>
               <p>Dajem v razpravo predlog sklepa, ki se glasi: "Državni zbor Republike Slovenije
                  predlog poslanca doktorja Dimitrija Rupla za sprejem obvezne razlage drugega
                  odstavka 12. člena zakona o nezdružljivosti opravljanja javne funkcije s
                  pridobitno dejavnostjo zavrne." Želi kdo o tem predlogu razpravljati? Nihče, zato
                  dajem ta predlog na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je predlog sklepa sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>12. TOČKO DNEVNEGA REDA - OBRAVNAVO POD A: POROČILO O
                     IZVAJANJU PROGRAMA DELA DARS D.D. ZA LETO 1994. B: POROČILO O IZDVAJANJU
                     SREDSTEV IN NAMENSKI PORABI SREDSTEV PO ZAKONU O ZAGOTOVITVI NAMENSKIH SREDSTEV
                     ZA GRADNJO AVTOCESTNEGA OMREŽJA V REPUBLIKI SLOVENIJI OD 1.1.1994 DO
                     31.12.1994</title> in <title>C: PREDLOG SOGLASJA K PROGRAMU DELA DRUŽBE ZA
                     AVTOCESTE V REPUBLIKI SLOVENIJI ZA LETO 1995</title>.</p>
               <p>Gradivo je V obravnavo zboru posredovala Vlada Republike Slovenije. Želi
                  predstavnik Vlade besedo? <stage>(Ne želi.)</stage> Gradivo sta obravnavala Odbor
                  za infrastrukturo in okolje in Odbor za nadzor proračuna in drugih javnih financ
                  kot matični delovni telesi in zboru pisno poročali. Prosim poročevalca odborov, če
                  želita besedo. Gospod Pregelj za Odbor za infrastrukturo in okolje.</p>
            </sp>
            <sp xml:id="SDZ1-Redna-31-1995-05-23.sp98">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je obravnaval poročilo Družbe za
                  avtoceste Republike Slovenije za leto 1994 in poročilo oziroma program izgradnje
                  avtocestnega sistema v Republiki Sloveniji za leto 1995. Obe poročili sta
                  vsebinsko medsebojno povezani oziroma uspešnost gradnje avtocestnega sistema v
                  letu 1994 narekuje tudi program gradnje v letu 1995. Odbor je obravnaval celovito
                  problematiko gradnje posameznih odsekov, tako kot jih predvideva do sedaj sprejeti
                  nacionalni program. Kot veste, še ni sprejet do konca in je še v proceduri, tako
                  da v bistvu določa program gradnje letni program Družbe za avtoceste vsako leto
                  posebej. Odbor se je seznanil s posameznimi podatki in v razpravi je bila izražena
                  skrb zaradi dokaj neugodne realizacije na posameznih odsekih.</p>
               <p>Dovolite mi, da na kratko povzamem osnovne podatke. Gradijo  se avtocestni odseki
                  Šentilj - Pesnica in koncem leta 1994 je bila realizacija 26%. Na odseku Hoče -
                  Arja vas, kjer gre za dograditev Slovenike, je bila takratna realizacija 11%, to
                  je mišljena skupna realizacija. Potem na odseku Arja vas - Vransko, kjer se je
                  šele pripravljalo celotni odsek za gradnjo, je bila realizacija 16%, Vransko -
                  Blagovica zgolj 0,2%, Zadobrova - Tomačevo 15% realizacija, na odseku Malence -
                  Šentjakob 8% realizacija, na odseku Čebulovica - Divača 54% realizacija, na odseku
                  Divača - Dane 15% realizacija in na odseku Dane - Fernetiči 1% realizacija.
                  Poudariti moram, da v večjem delu, predvsem tam, kjer gre za izrazito nizke
                  procente realizacije, gre zgolj za pripravljalna dela in v ta dela spadajo
                  pridobitve zemljišč, kot tudi priprava izvedbenih projektov in podobno. Tale
                  rezultat, ki se je pojavil pred nami že v prvem letu, je jasno že kar
                  zaskrbljujoč. Ocenjeno je bilo, da je celotna realizacija projekta kljub vsemu
                  prenizka, da dosega komajda polovično vsoto, da so bila celo planirana sredstva
                  realizirana zgolj 76% in da je od celotnega finančnega programa gradnje avtocest
                  bilo porabljenih komaj 6% sredstev. Zaradi tega je odbor posvetil kar precej časa
                  obravnavi vzrokov za tako stanje in je ugotovil, da je program sicer realiziran
                  nezadostno, da pa so razlogi za to objektivne narave in med te razloge objektivne
                  narave smo uvrstili predvsem pomanjkanje dokumentacije oziroma enostavno niso bile
                  še izdane lokacijske uredbe Vlade, torej za večino oziroma za del odsekov, ki so
                  izredno pomembni, to so predvsem odseki na delu cestnega programa med Ljubljano in
                  Celjem; praktično je prišlo do zaostanka vsaj pol leta, v realizaciji pa je že
                  skoraj eno leto, ker še niso rešeni idejni projekti, se pravi, cesta še ni
                  uvrščena v prostor, uredbe še ne veljajo, razen nekaj odsekov. Tam, kjer pa že
                  veljajo uredbe na primer Arja vas - Vransko ali pa ljubljanska vzhodna obvoznica,
                  kjer so pa nastopile težave pri pridobivanju nepremičnin, predvsem pri odkupu
                  zemljišč, in to je drugi tehten razlog zaradi zaostajanja gradnje avtocestnega
                  programa. Pri odkupu zemljišč smo ugotovili, da je zakonodaja, ki sedaj velja, to
                  je tako imenovana razlastitvena zakonodaja, zelo pomanjkljiva, da ni v celoti
                  usklajena z ustavo in deloma smo potem sprejeli sklep, da naj bi se to čimprej
                  uredilo. Odgovor na to je predlog Vlade o ureditvi določenih problemov v zvezi
                  izgradnje avtocest, se pravi ta zakon, ki ga imamo na isti seji v obravnavi.</p>
               <p>Tako je odbor sprejel kljub vsemu sklep, ki ga predlaga oziroma sklepe, ki jih
                  predlaga Državnemu zboru, tako je na osnovi 7. člena zakona o družbi za avtoceste
                  v Republiki Sloveniji in 5. člena zakona o zagotovitvi namenskih sredstev za
                  gradnjo avtocestnega omrežja se seznanil s tem poročilom in predlaga Državnemu
                  zboru, da ga sprejme. Ravno tako odbor predlaga Državnemu zboru, da ugotovi, da je
                  DARS korektno izvajal svoj program za leto 1994 kljub dejstvu, da programa v
                  znatnem delu ni realiziral zaradi nekaterih objektivnih okoliščin, in kot sem že
                  prej omenil, so te okoliščine sledeče: zamude pri pridobivanju gradbenih zemljišč
                  zaradi neučinkovitih razlastitvenih odškodninskih in denacionalizacijskih
                  postopkov; zamude pri pripravi prostorske in izvedbene dokumentacije in slabih
                  vremenskih terenskih razmer na nekaterih odsekih, predvsem na odseku Šentilj -
                  Pesnica in Šempeter - Selo.</p>
               <p>In kot tretji sklep predlaga odbor Državnemu zboru, da naloži Družbi za avtoceste
                  v Republiki Sloveniji, da pripravi in predloži Državnemu zboru tudi devetmesečno
                  poročilo o izvajanju programa dela Družbe za avtoceste v Republiki Sloveniji za
                  leto 1995, ki bo osnova za morebitno prevrednotenje nacionalnega programa in
                  programa dela družbe v letu 1995. Zavedamo se namreč oziroma smo se takrat pri
                  razpravi, da bo potrebno v letošnjem letu in verjetno v bistvenem delu tudi
                  prihodnje leto nadoknaditi zamudo, ki je nastala v letu 1994. V nasprotnem primeru
                  program, kot je bil zastavljen, ne bo možno realizirati do konca tega desetletja
                  in s tem tudi ne izpolniti nacionalnega programa gradnje avtocest. To je bilo v
                  zvezi s poročilom za leto 1994.</p>
               <p>Če dovolite, bi istočasno podal še poročilo odbora, ko je obravnaval program dela
                  Družbe za avtoceste v Republiki Sloveniji za leto 1995. Ta program obravnava
                  naslednje zadeve. Program dela o graditvi avtocest, ki jih bo organiziral in vodil
                  DARS. Gre za predhodna dela in pripravo projektno-tehnične dokumentacije, odkupe
                  zemljišč in nepremičnin in gradnjo avtocest. Tako gre za nadaljevanje gradnje
                  avtocestnih odsekov, ki so se pričeli že leta 1994. To so Šentilj - Pesnica, Arja
                  vas - Vransko, Malence - Šentjakob, Zadobrova - Tomačevo in Dane - Fernetiči.</p>
               <p>Ravno tako naj bi se nadaljevala gradnja oziroma odseki, ki se bodo dokončali v
                  letu 1995, sta Razdrto - Čebulovica in Čebulovica - Divača in začeli naj bi se
                  graditi novi avtocestni odseki, in sicer Vransko - Blagovica in Blagovica -
                  Šentjakob. Poleg tega program dela tudi opredeljuje strokovna dela tako
                  imenovanega inženirja, to je nadzora pri gradnji avtocest.</p>
               <p>Drugič, program dela vzdrževanja panožnih cest, ki bo organizirala in izvajala
                  DARS v tem letu.</p>
               <p>Tretjič, program prikazuje financiranje del v letu 1995.</p>
               <p>In četrtič, dinamiko graditve in virov sredstev v obdobju od 1994 do leta 1999.
                  Torej tudi prikazuje del v bistvu nacionalnega programa.</p>
               <p>Kot sem že prej omenil, smo tudi pri tej obravnavi člani odbora bili predvsem
                  soočeni z dejstvom sorazmerno majhnega procenta fizične in finančne realizacije
                  nacionalnega programa in zato smo se zavedali, da se mora uspešnost v letu 1995
                  bistveno povečati. Tako smo tudi v ta namen predlagali sledeče sklepe. Odbor
                  Državnega zbora predlaga Vladi, da do obravnave programa dela Družbe za avtoceste
                  v Republiki Sloveniji za leto 1995 pripravi tudi morebitne dopolnitve programa na
                  podlagi mnenja Sekretariata Državnega zbora za zakonodajo in pravne zadeve, ki bo
                  predloženo naknadno. To je bila pač rezerva, no kasneje je bilo mnenje
                  sekretariata dostavljeno, več ali manj Vlada ni izrazila nobenih potreb. Gre pa za
                  nekaj procesnih opozoril, na katere bi bilo prav, da opozori sekretariat sam.</p>
               <p>Odbor predlaga Vladi, da do obravnave programa dela Družbe za avtoceste za leto
                  1995 pripravi podroben pregled prinesenih nerealiziranih del iz programa dela
                  Družbe za avtoceste v Republiki Sloveniji za leto 1994 in za leto 1995. Torej, gre
                  za tisti del programa, ki v letu 1994 ni bil realiziran.</p>
               <p>Ravno tako predlaga odbor, da Državni zbor naloži Vladi, da pripravi predlog
                  rezervnega programa o realizaciji nacionalnega programa gradnje avtoceste za leto
                  1995, v kolikor bi načrtovana realizacija programa dela Družbe v Republiki
                  Sloveniji za leto 1995 zaradi objektivnih okoliščin kasnila. To pa pomeni sledeče.
                  Pomeni, da v kolikor bi, kljub prizadevanjem Vlade pri pripravi dodatne zakonodaje
                  za pospešitev postopkov pridobivanja nepremičnin in za pospešitev postopkov pri
                  izdelovanju ustreznih planskih in tudi izvedbenih dokumentov, nastopile take
                  okoliščine oziroma kakšne druge, da pripravi Vlada rezervni program in v ta
                  rezervni program naj bi vključila predvsem odseke med Selom in Ajdovščino, Divačo
                  in Kozino ter odsek med Arjo vasjo in Hočami. Ti odseki so ali strateško pomembni
                  ali pa tako pripravljeni, da se lahko kadarkoli in tudi s povečanim tempom gradnje
                  na njih nadaljuje. To velja predvsem za Sloveniko, ker kot veste, gre za gradnjo
                  na že pridobljenih zemljiščih in gre zgolj za izgradnjo posameznih objektov in za
                  izgradnjo trase. Ravno pri gradnji trase se lahko zadeve pospešijo. To je odbor
                  sprejel predvsem z namenom, da ne bi po nepotrebnem ostala neangažirana določena
                  finančna sredstva, čeprav po finančnem programu za leto 1995, v kolikor bi delo
                  steklo na vseh odsekih, kot sem jih prej navedel, bi verjetno finančna sredstva
                  bila polno angažirana.</p>
               <p>Žal, še enkrat moram poudariti, da se ravno na najbolj pomembnem odseku med
                  Blagovico in Vranskim, torej tako imenovani trojanski klanec oziroma Trojane
                  najbolj zapleta že pri pripravi lokacijske dokumentacije. In dejstvo, da gre za
                  najbolj zahteven odsek v celotnem programu, je pač narekovalo izredno skrb odbora,
                  ki se zaveda, da v kolikor se v letošnjem letu ne prične gradnja na tem odseku,
                  potem pomeni, da bo izvedba avtocestnega programa na najbolj vitalnem delu zelo
                  vprašljiva, mislim pravočasna izvedba.</p>
               <p>To je bilo na kratko poročilo o delu odbora. Poudaril bi, da je del podatkov, ki
                  jih imate v Poročevalcu, jasno že zastarel, kajti je že več, skorajda 5 mesecev od
                  takrat, ko so bili aktualni. Odbor je imel sicer na razpolago tudi že nove
                  številke, ki jih je izdal DARS za obravnavo oziroma za tiskovne konference in
                  predstavitev javnim medijem. Pogrešam uvodni nastop predstavnika Vlade, ki bi
                  lahko te številke aktualizirano predstavil. Hvala lepa.</p>
            </sp>
            <sp xml:id="SDZ1-Redna-31-1995-05-23.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi poročevalec Odbora za nadzor proračuna in drugih javnih financ
                  besedo? Gospa Lukačeva, prosim.</p>
            </sp>
            <sp xml:id="SDZ1-Redna-31-1995-05-23.sp100">
               <speaker>METKA KARNER-LUKAČ:</speaker>
               <p>Spoštovani zbor! Odbor za nadzor proračuna in drugih javnih financ je obravnaval
                  poročilo o izvajanju programa dela Družbe za izgradnjo avtocest v Republiki
                  Sloveniji za leto 1994, ki ga je predložila Vlada. Posebno pozornost je posvetil
                  drugemu delu poročila. To je poročilo, ki govori o izdvajanju sredstev in namenski
                  porabi sredstev po zakonu o zagotavljanju sredstev za gradnjo avtocestnega
                  omrežja. Vlada je dolžna štirikrat letno predložiti to poročilo Državnemu zboru po
                  5. členu tega zakona.</p>
               <p>Odbor je ugotovil, da je Vlada tokrat predložila skupno poročilo, moralo bi biti
                  deljeno, ker je to poročilo po dveh različnih zakonih in takšen sklep smo tudi
                  sprejeli.</p>
               <p>Nadalje je odbor ugotovil, da pravzaprav ni nekih posebnih elementov v tem
                  poročilu, na podlagi katerih bi lahko presojali o namenski in gospodarski porabi
                  teh sredstev, ampak da je v poročilu navedeno, kako so se predvsem ta sredstva
                  zbirala, koliko jih je prišlo, kakšni so presežki teh sredstev in kako se
                  pravzaprav razpolaga s temi presežki.  </p>
               <p>Veliko pozornosti so člani posvetili predvsem vprašanju, kako se ta sredstva
                  plemenitijo, zakaj ni realiziran program dela za leto 1994, ker vidimo, da je
                  izveden le na obsegu 57%.</p>
               <p>Potem, seznanili smo se tudi s tem, da se pravzaprav presežki nabirajo tako iz
                  bencinskega tolarja, s katerimi razpolaga  proračun in da se presežki nabirajo iz
                  naslova cestnin, s katerimi razpolaga Družba za avtoceste.</p>
               <p>Odbor se je seznanil, kako se plasirajo ti viški sredstev, da se plasirajo v
                  skladu s sklepi Vlade Republike Slovenije in pa skladno z zakonom. Nismo še imeli
                  poročila, kako se plasirajo ti presežki iz cestnin, s katerimi pa razpolaga
                  DARS.</p>
               <p>Kot vidite, je Vlada potem to poročilo dopolnila tako, da imamo sedaj tudi
                  podatke, kako so plasirana ta sredstva in kot Vlada tukaj piše, se plasirajo tako,
                  kakor sredstva proračuna in v skladu s sklepi Vlade.</p>
               <p>V tem smislu, kot sem vam povedala, je odbor sprejel tudi tri sklepe, katere
                  prosim, da podprete. Hvala lepa.</p>
            </sp>
            <sp xml:id="SDZ1-Redna-31-1995-05-23.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Besedo dajem predstavnikom poslanskih skupin.
                  Predlagam, da razpravo vodimo o vseh treh, torej o dveh poročilih in o programu
                  dela za leto 1995 skupaj. Potem jasno, odločali bomo pa o vsaki zadevi posebej. Če
                  nihče temu ne ugovarja, bi razpravo opravili o vseh zadevah skupaj in eno prijavo
                  za razpravo oziroma za predstavitev mnenja poslanske skupine imam od gospoda
                  Jožeta Leniča za poslansko skupino LDS.</p>
            </sp>
            <sp xml:id="SDZ1-Redna-31-1995-05-23.sp102">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje, hvala za besedo. Govorim v
                  imenu poslanske skupine in želel bi se opredeliti do nekaterih odprtih zadev.
                  Torej mi menimo, da je ključen dolgoročni strateški programski dokument, vsaj tako
                  naj bi bilo seveda, nacionalni program izgradnje avtocest. Krajši, tisti bolj
                  operativni, na krajši rok pa je letni program, kakršnega imamo danes tukaj pred
                  seboj. Ker smo nacionalni program, Državni zbor namreč, v svojem lastnem slogu kar
                  precej odebelili na eni od predhodnih sej, menimo, da je postala izvedba tega
                  programa v rokih, ki so v tem nacionalnem programu opredeljeni, močno vprašljiva.
                  To sem povedal zaradi tega, ker na drugi strani menimo tudi to, da je v teh
                  okoliščinah postal letni program DARS-a še toliko bolj zanimiv, saj izgleda, da se
                  bo v prihodnje glavna vloga, se pravi delanje tiste prave politike, sprejemanje
                  odločitev, preselila ravno k letnemu programu. Torej letni program bo verjetno
                  predstavljal neke vrste arbitražo o prioritetah izgradnje tega avtocestnega
                  sistema. Danes letni program in tudi poročilo o letu 1994 seveda obravnavamo
                  parcialno, vendar je ta pristop seveda lahko vprašljiv. Ko smo te zadeve
                  obravnavali v poslanski skupini, smo jih obravnavali v kontekstu tako nacionalnega
                  programa izgradnje avtocest, tako seveda ob kontekstu poročila o delu DARS-a za
                  leto 1994, poročilo o dinamiki porabe sredstev in tudi v kontekstu poročila o
                  stanju na magistralnem cestnem omrežju, kajti ves čas se je v naši razpravi
                  odvijala debata, ki je kazala na nujnost integralne razprave o problematiki
                  prometnega omrežja v Sloveniji, ne pa zgolj o avtocestah. In del seveda tega
                  konteksta predstavljajo tudi denarne zmožnosti, ali pa če hočete proračun za leto
                  1995. No, in na podlagi vseh teh dokumentov in izhajajoč iz te integralnosti
                  prometnega omrežja, katero sem že omenil, lahko ugotovimo, da obstaja sledeč
                  paradoks. Program izgradnje avtocestnega omrežja je predvsem zaostal za roki. Mi
                  se zavedamo, da predvsem iz objektivnih razlogov, katerim ne ugovarjamo, vendar
                  precej zaostaja za roki, in državni blagajni, če hočete zakladnici, ostajajo
                  precejšnji presežki. Kot smo slišali, je bilo realiziranih zgolj 57% planiranih
                  sredstev in ti presežki se ocenjujejo tam nekje med 5 in 7 milijard v letošnjem
                  letu. Je že res, seveda, da se s temi presežki financira oziroma likvidnostno se
                  na nek način uravnava proračun, se pravi da ti presežki v tem trenutku še najbolj
                  koristijo finančnemu ministru, vsekakor pa mnogo bolj njemu kot pa avtocestnemu
                  programu. No, se pravi, na eni strani imamo ta avtocestni program s temi, nekimi
                  določenimi presežki, na drugi strani pa je izrazito stanje na magistralnem omrežju
                  že takorekoč na robu katastrofe, če hočete. Torej, ta paradoks kaže na neko
                  neuravnoteženo politiko trošenja finančnih in tudi drugih virov pri izgradnji
                  prometnega omrežja kot celote. Enostavno je za nas težko na nek način strastno
                  zagovarjati prometno politiko, ki ne uspe prometno ustrezno povezati glavnih
                  slovenskih regij, pa naj bo to Koroška, Severna Primorska, Zasavje, na drugi
                  strani pa ne uspe ustrezno porabiti zbranega denarja za gradnjo avtocest. Se
                  pravi, nekje se kopičijo viški, na drugi strani imamo katastrofo, vse skupaj pa
                  predstavlja neki integralen prometni sistem.</p>
               <p>Kot sem že rekel, menimo, da trenutna situacija še najbolj koristi ravno ministru
                  za finance, ki presežke plasira v skladu s politiko zakladnice in mu enostavno ni
                  potrebno pridobivati drugega kapitala. To je sicer v redu, ampak za segment, o
                  katerem danes govorimo, morda niti ne najbolje.</p>
               <p>Želim poudariti in to je tudi mnenje poslanske skupine, da zgoraj na nek način
                  zapisana kritika ni kritika DARS-a. Mi se zavedamo vseh objektivnih okoliščin, na
                  katere je DARS naletel, zavedamo se problematike pridobivanja zemljišč, zavedamo
                  se problematike v kontekstu pridobivanja zemljišč, problematike denacionalizacije,
                  dednih postopkov, komasacij in tako naprej. Zavedamo se dolgotrajnih planskih
                  postopkov, ki tudi na nek način zavirajo hitro izgradnjo avtocest in nenazadnje se
                  zavedamo tudi določenih, bi rekel naravnih preprek, če hočete vremenskih razmer,
                  ki so ravno v letošnjem letu  onemogočile hitrejšo izgradnjo na določenih odsekih,
                  recimo, med Šentiljem in Pesnico. No, ampak kljub temu, da so ti vzroki objektivni
                  in da delo DARS-a ocenjujemo kot dobro, nas te zamude v rokih in ta relativno
                  velika nerealizacija programa presenečajo, kajti na objektivne okoliščine bi
                  morali tako izkušeni ljudje, kot v DARS-u so, računati in jih upoštevati v svojih
                  terminskih planih.</p>
               <p>Na nek način nas tudi preseneča zelo trmasto in kategorično vztrajanje na
                  planiranih rokih, kljub temu, da nam realizacija za leto 1994 jasno pokaže, da
                  bodo vsa dela iz programa 1994 in 1995 do konca leta 1995 zelo težko realizirana.
                  Boste videli na koncu v sklepih, ki jih bomo predlagali, mi še vedno to možnost
                  dopuščamo in bomo veseli, če se bo to zgodilo, vendar menimo, da v teh danih
                  okoliščinah in na podlagi teh podatkov, ki jih danes imamo, se bo to zelo težko
                  uresničilo. V tem letu bi morali praktično v sezoni porabiti več kot milijon
                  dolarjev dnevno, kar je pa seveda zelo težko verjeti, da se to lahko zgodi. Torej,
                  dovolite, da si tukaj na nek način retorično zastavim nekatera vprašanja oziroma
                  odprem dileme, ki se odpirajo pri analizi vseh treh obravnavanih poročil in še
                  nekaterih drugih. Torej, ena od dilem je, ali je možno pričakovati, da bo program
                  '95 resnično realiziran. Druga možna dilema je, ali je sploh smiselno avtoceste
                  graditi s takim tempom. Tukaj se seveda odpira problem financiranja premostitvenih
                  kreditov in tako naprej in pa predvsem se odpira problem absorbcijske sposobnosti
                  slovenske gradbene operative, kajti mi vemo, da predvsem v letu 1995, 1996 in tudi
                  1997 bi bili ti zneski, ki bi jih bilo potrebno po domače povedano porabiti, zelo
                  veliki in je vprašanje, če bi se slovenska gradbena operativa dejansko lahko
                  racionalno v teh okvirih vključila.</p>
               <p>Tretja dilema, ki se postavlja, je problem nacionalnega trošenja finančnih
                  presežkov. O teh zadevah smo že govorili. Četrta dilema je sprememba zakonodaje.
                  Prej sem govoril o nekih objektivnih problemih in nedvomno bo del zakonodaje
                  potrebno spremeniti in ravno na tej seji se bomo o teh zadevah tudi pogovarjali.
                  Naslednja dilema je, če bi se, recimo, odločili, da bi presežke iz avtocestnega
                  programa namenili magistralnemu omrežju, se postavlja vprašanje garancij za
                  vračanje teh sredstev na avtocestni program, ko bo to potrebno, kajti vsi vemo, da
                  je "cash plus" bilansiran, in da v nekih prihodnih letih bo to vračanje, če bi se
                  zgodil ta transfer, bi bilo to vračanje potrebno. In v primeru, da teh garancij
                  ni, obstoja velika nevarnost, da bi na ta način porušili projektni pristop, ki se
                  je ves čas gojil, in ki ga na nek način podpiramo pri tej izgradnji avtocestnega
                  sistema.</p>
               <p>Naslednja dilema je seveda, ali nam tako hiter tempo omogoča sprejemanje res
                  kvalitetne in domišljene prostorske dokumentacije. Tudi to je tisto, kar se
                  sprašujemo, če je v tako kratkih rokih to res možno kvalitetno narediti in seveda
                  sprašujemo se ali bo ta dokumentacija dejansko na tisti ravni, na kateri bi morala
                  biti. Mi se zavedamo, da odgovori na ta vprašanja niso enostavni, odgovori niso
                  enostavni, predvsem pa so večplastni oziroma niso enoznačni. Torej, kljub vsemu bi
                  želel poudariti, da je naša poslanska skupina ves čas podpirala avtocestni
                  program, in ga podpira še naprej, vendar kritike, ki so bile tukaj izrečene, so
                  bolj opozorilo, in kot sem rekel, da smo ves čas podpirali avtocestni program,
                  želimo tudi v naprej sodelovati predvsem pri reševanju problemov in pri nadaljnji
                  inplementaciji tega programa. Torej, mi bomo program za leto 1995 podprli, kljub
                  temu, da obstaja relativno velika doza skepse, da bo vsa zadeva izpeljana v rokih,
                  kot sem rekel. Podprli bomo tudi druge predlagane ukrepe, ki rešujejo določene
                  probleme, predvsem tiste, ki zavirajo dinamiko. Tukaj mislim predvsem na te
                  probleme pridobivanja nepremičnin, predvsem na ta zakon, ki ga imamo v obravnavi.
                  Seveda bomo pa tukaj v skladu z našimi temeljnimi izhodišči Liberalne demokracije
                  še posebej pazili, da bo na nek način uravnotežen odnos med posameznikom in tisto,
                  na drugi strani močno, če hočete, včasih tudi povampirjeno državo, ampak tega
                  problema se zavedamo in bomo v okviru svojih izhodišč, ki jih imamo, sodelovali in
                  poskušali najti določene rešitve.</p>
               <p>Podpiramo tudi sklep odbora, ki se nam zdi zelo smiseln, ki nalaga pripravo
                  9-mesečnega poročila. Menimo, da nam bo le to bolj celovito predstavilo dejansko
                  možnost izvedbe tega programa v rokih in šele na podlagi tega poročila bomo
                  sprejeli nekatere nadaljnje ukrepe, v kolikor bo to potrebno. Na koncu bi želel
                  povedati še to, da so za nas kljub temu, da tega danes ne obravnavamo, ampak kljub
                  vsemu, magistralno cestno omrežje in magistralne ceste vsaj tako, če ne še celo
                  bolj pomembne kot avtoceste in da resno razmišljamo, da bi ob morebitni, zelo
                  slabi, ali pa vsaj slabi realizaciji avtocestnega programa, ki se bo pokazala ob
                  tem 9-mesečnem poročilu, predlagali tudi določen transfer finančnih sredstev iz
                  enega v drug program, se pravi z avtocestnega segmenta v magistralno omrežje.
                  Seveda tega ne bomo naredili danes, ker na nek način še vedno upamo in zaupamo, da
                  bo šlo vse tako, kot mora iti, vendar časa ni več veliko. Tista naša zadnja
                  odločitev bo, kot sem rekel, ob sprejemanju tega 9-mesečnega poročila in v
                  primeru, da se tam izkaže, da ti roki dejansko so dejansko nerealni, bomo to
                  potezo tudi potegnili. Hvala.</p>
            </sp>
            <sp xml:id="SDZ1-Redna-31-1995-05-23.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še katera od poslanskih skupin predstaviti svoje stališče?
                     <stage>(Ne želi.)</stage> K razpravi se je prijavil Žarko Pregelj.</p>
            </sp>
            <sp xml:id="SDZ1-Redna-31-1995-05-23.sp104">
               <speaker>ŽARKO PREGELJ:</speaker>
               <p>Spoštovani! Dovolite mi, da poskušam pojasniti svoje videnje celotne problematike
                  izgradnje avtocestnega sistema v Republiki Sloveniji. Kot nam je vsem znano, smo
                  se pred nekaj leti še v prejšnjem sklicu Državnega zbora nekako plebiscitarno
                  odločili, da bomo pristopili k izgradnji tako imenovanega slovenskega avtocestnega
                  križa. Jasno, da takrat, ko je nastopila osamosvojitev Republike Slovenije, so se
                  spremenili tudi prometni tokovi in se je do takrat uveljavljeni avtocestni križ
                  nekoliko spremenil, toda v bistvu so zahteve po gradnji avtocestnih odsekov ostale
                  približno enake. Ugotovili smo takrat s spremembo starega zakona o modernizaciji
                  ceste med Novo Gorico in Šentiljem, da je potrebno ta, takrat že zelo star in
                  neuporaben zakon tako spremeniti, da bo jasno opredelil prioritetno izgradnjo
                  tiste avtoceste, ki ji lahko rečemo hrbtenica naše države, to je pa cesta od Kopra
                  oziroma Gorice preko Ljubljane, Celja, do Maribora in na drugi strani do Lendave.
                  Ta smer dejansko povezuje vsa večja urbana področja, hkrati pa skupaj z že
                  sorazmerno v veliki meri zgrajeno smerjo od Karavank do Bregane oziroma do Brežic
                  nekako določa celoten avtocestni sistem.</p>
               <p>Naslednja dela so bila storjena, ko se je že v tem sklicu Državnega zbora, takoj
                  na začetku pojavilo prometno ministrstvo z dokumentom, ki naj bi oblikoval
                  nekakšen program gradnje. Takrat se je namreč še razreševala dilema, ali bomo
                  pristopili izgradnji avtocestnega sistema na koncesijski način, ali na kakšen
                  drugačen, tak način, kot smo zdaj pristopili.</p>
               <p>No, to dilemo smo takrat razrešili in ugotovili, da je koncesija, ki jo da država
                  tujemu izvajalcu v resnici izguba domačih sredstev. Odločili smo se za zakon o
                  bencinskem tolarju, poskrbeli smo za osnovna finančna sredstva, pripravili vrsto
                  sporazumov in jih tudi ratificirali z evropskimi bankami, tako z Evropsko
                  investicijsko banko, kot z Evropsko razvojno banko in na ta način uspeli postaviti
                  osnovo celotnemu programu.</p>
               <p>V odboru smo takrat po dokaj napornih obravnavah uspeli iz tiste mase gradiva, ki
                  nam ga je takrat pripravilo ministrstvo, tudi izluščiti bistvo, torej tisti del,
                  ki smo mu potem rekli nacionalni program. Žal, potem se je priprava
                  nacionalnega</p>
               <p>programa zelo zavlekla, izkazalo se je, da je le potrebno nekoliko več strokovnih
                  proučevanj, hkrati pa, dovolite mi, to je moja opazka, se je tudi nekoliko
                  taktiziralo, pač vsakdo se je zavedal, da ko bo enkrat nacionalni program določen,
                  potem velja kot zakon in se ga je treba držati.</p>
               <p>Jasno je, da je v obdobjih, ko niso še znani vsi parametri, ko ni še poznan
                  celovit potek, ko niso še znani vsi stroški izgradnje, tak program težko
                  postaviti, zato si je Vlada pustila nekoliko bolj proste roke.</p>
               <p>Dileme, ki so se takrat vrstile, so vsem znane, mislim, da jih ni treba
                  obnavljati. Vsa prizadevanja so bila usmerjena v to, da bi čimprej prišli do zelo
                  jasnega in določenega programa in da bi se hkrati čimprej začel ta program
                  izvajati. Tako smo k sreči sprejeli  zakon o glavnem nosilcu izgradnje, to je o
                  Družbi za avtoceste Republike Slovenije in k sreči ima ta družba letne programe,
                  ki jih Državni zbor potrdi in k sreči - bom zdaj poudaril - ti letni programi so
                  nek nadomestek za Nacionalni program. Ta sreča je lahko tudi nesreča, če se bodo
                  ti letni progami začeli nenavadno spreminjati, če jih ne bo vodila rdeča nit, ki
                  jo mora določiti Nacionalni program in če bo na koncu omrežje zgrajeno tako, da bo
                  potrebno čez neke hribe skakati kot kobilice. Jasno je, da je ta bojazen še vedno
                  prisotna in ravno obravnava poročil za leto 1994, ki je v bistvu prvo leto
                  izgradnje tistega programa, ki smo ga opredelili v prvem branju in v drugem branju
                  kot nacionalni program, jasno je, da je to prvo leto izredno pomembno. Včasih
                  pravijo, da se po jutru dan pozna, Če bomo po prvem letu nacionalni program
                  spoznali, potem ga bomo zelo malo spoznali. Zavedati se moramo, da so določeni
                  začetki vedno težki, toda osebno menim, da je pri izgradnji avtocestnega sistema
                  preveč težav, da bi lahko mirno spali in da bi lahko Državni zbor ostal še naprej
                  križem rok.</p>
               <p>Odbor za infrastrukturo in okolje je v tem projektu zadolžen za nekakšen nadzor
                  izvajanja cestnega programa, hkrati pa tudi, dokler se ni to razmejilo z Odborom
                  za nadzor proračuna, je tudi nadzoroval porabo finančnih sredstev. Pojem nadzora
                  je  zelo širok. Osebno menim, da odbor uspe spremljati program, se pravi, uspe se
                  seznaniti z dejstvi, uspe tudi od časa do časa oblikovati sklep, ki nekako pomaga,
                  da se izvajanje pospeši, toda pravi nadzor še vedno ni možen. Kajti, premalo je
                  narejenega, da bi lahko čisto zares imeli kaj nadzorovati. No, sama situacija na
                  terenu, že zgrajeni oziroma odseki, ki so v gradnji so bili odboru znani, imeli
                  smo nekaj poučnih ekskurzij, verjetno bo treba še kakšno opraviti. Tako da s te
                  plati ni bilo zaznati nobenih pritožb, vsekakor se pa vse začne in konča pri
                  denarju. In tukaj menim, da je osnovni problem tega programa gradnje avtocest
                  denar v smislu kot je priskrbljen. Zavedati se moramo, da celoten projekt ni
                  pokrit. Seznanili smo se s celo vrsto različic finančnega programa za pokritje
                  projekta, od tega, da smo gledali simulacije, da se dela tako, kot se je začelo,
                  se pravi, da se program realizira v šestih letih do konca tega desetletja, potem
                  inačica, da se podaljša za eno leto, za dve leti. Določene študije so kazale, da
                  če bi nekako sprostili hitrost izvajanja programa za kakšno leto, dve, da
                  praktično ne bi potrebovali tujih finančnih sredstev oziroma da bi jih lahko
                  bistveno omejili. Ta problematika, vsaj finančno ni čisto razrešena. Verjetno, v
                  kolikor lahko dobimo ugodna posojila in zaenkrat so še nekako sprejemljiva, čeprav
                  jih v zelo majhni meri črpamo, potem je smiselno, da s programom hitimo in da za
                  premoščanje pač najemamo tuje kredite. V kolikor bi obrestne mere tako narasle, da
                  bi to pomenilo omejitev izvajanja osnovnega programa v kasnejših letih, potem
                  verjetno tako hitenje ni smiselno. Žal, moram poudariti, da smo člani odbora, ker
                  tukaj težko ločim svojo vlogo od te, ki jo opravljam v odboru, večkrat pred
                  dejstvi, pred pritiski iz posameznih okolij, tako tistih, iz katerih posamezen
                  poslanec izhaja, kot tistih, ki so nekako bolj aktivna, ki pošiljajo razne dopise,
                  ki se o problemu gradnje avtocest aktivno pogovarjajo, vključujejo v same
                  postopke; pač večkrat smo seznanjeni z dokajšnjimi pritiski, da bi se ta program
                  čimprej realiziral, po drugi strani se pa k izvajanju nacionalnega programa
                  oziroma letnega programa večkrat pojavijo tudi dokaj velika nasprotovanja, sploh
                  takrat, kadar je posamezno okolje zaradi gradnje nove avtoceste oškodovano.
                  Ugotoviti moram, da tako kot ni finančna konstrukcija popolnoma določena, da tudi
                  prostorsko oziroma programsko nacionalni program ni pripravljen. Že samo dejstvo,
                  da še ni sprejet v Državnem zboru, je dokaj obremenilno oziroma po svoje
                  "handicep" za celotno izgradnjo. Po drugi strani pa dejstvo, da v resnici manjka
                  še velik del finančnih sredstev in da se vedno, kakorkoli se obračamo, na koncu
                  izkaže, da je najbolj problematičen tisti odsek, ki je prišel nazadnje v
                  nacionalni program. Kot veste je odsek od Maribora do Lendave, tako imenovana
                  štajerska oziroma prekmurska avtocesta in kakorkoli poskušamo obrniti, kadar pride
                  do teh debat na odboru, se vedno konča v teh dejstvih. Del članov odbora je tudi
                  sposoben tri ure voditi razpravo in nezadovoljno voditi seje zato, ker ne uspejo
                  dobiti garancije, da je njihov avtocestni obseg finančno pokrit. Enako se zgodi na
                  primer na drugem koncu, na Primorskem, kjer sta ves čas v igri dva odseka, tako
                  vipavski, kot koprski in moram poudariti, da sem se kot predsednik odbora odločil,
                  da teh dveh odsekov ne bom več primerjal med seboj in to striktno počnem, kajti
                  zavedam se, da sta oba, vsak v svojem smislu strateško pomembna. Ne moremo pa mimo
                  dejstva, da je bila ravno zaradi nesprejetja nacionalnega programa, zaradi
                  neuskladitve posameznih pričetkov gradnje dana prioriteta tretjemu na primorskem
                  koncu, to je Trstu. Samo po sebi je to razumljivo. Trst je največje urbano
                  središče na tistem koncu slovenskega območja in sam po sebi narekuje dokajšen
                  promet. Hkrati pa se moramo zavedati, da je tudi obala, z vsemi tremi mesti zelo
                  pomembno urbano središče in predvsem dejstvo koprskega pristanišča je tako
                  pomembno, da je prioriteta, ki smo jo za izgradnjo avtoceste proti Fernetičem dali
                  Trstu, v resnici vprašljiva v nacionalno-gospodarskem smislu. Zato je nujno
                  potrebno vsa naslednja leta poskrbeti, da bo gradnja odseka proti Kopru dohitevala
                  gradnjo avtocestne smeri proti Trstu. To je možno narediti. Možno je zato, ker se
                  ti odseki lahko gradijo tudi v tistem času, ko se drugi odseki v Sloveniji ne
                  morejo. Gre predvsem za posebne podnebne razmere, ker so zime bistveno manj
                  obremenjujoč faktor pri gradnji in je lahko gradbena sezona bistveno daljša.
                  Zaradi tega je prišlo tudi do ideje, da bi ta zaostanek, ki je nastal na
                  primorskih odsekih, tako proti Gorici, kot proti Kopru, nadoknadili predvsem z
                  gradnjo v zimskih mesecih, ko je že sicer tako angažiranje bencinskega tolarja,
                  kakor tudi drugačne gradbene aktivnosti, torej uporaba gradbenih strojev pač na
                  drugih odsekih nemogoča, se lahko uporabi na tem odseku.</p>
               <p>V tem smislu se poizkuša nesprejeti nacionalni program nekako reševati v smislu
                  tudi že sprejetih drugih aktov, kot je na primer pomorska resolucija in podobno.
                  Toda to kljub vsemu ne reši osnovnega programa izgradnje avtocestnega sistema. In
                  osnovni problem, če dovolite, mislim, da mora zbor enkrat to jasno in glasno
                  izreči in tudi temu primerno ravnati, je izgradnja avtoceste med Ljubljano in
                  Mariborom. Če se to ne naredi do konca tega desetletja oziroma v nadaljnjih treh
                  letih, potem bo v tej državi marsikaj narobe, lahko zelo narobe, kajti gre za
                  fizično vzpostavitev države na prometnem sektorju oziroma na tistem segmentu, ki
                  ga promet predstavlja in kot veste, je prometna infrastruktura tista nujna
                  življenjska infrastruktura, na podlagi katere lahko določeno nacionalno
                  gospodarstvo obstaja, ali pa ga ni. To dejstvo je tako obremenjujoče, da so vsi
                  zaostanki na tem osnovnem odseku naravnost kriminalno veliki in zato toliko bolj
                  zaskrbljujoči. Zavedati se moramo, da so bili vsi odseki, ki so bili sedaj v
                  gradnji, in ki se končujejo, pripravljeni že davno. Vsaj pet let nazaj, če ne celo
                  deset, petnajst let. Da so se izvajali na podlagi davno pripravljalnih, tudi
                  izvedbenih načrtov in da bi nekateri sedaj od tega tudi verjetno bili dražji.
                  Tukaj mislim predvsem na znamenit odsek med Razdrtim in Čebulovico, kjer je šlo za
                  izredno nesrečna naključja. Že pri samih projektih se je izbralo napačno varianto,
                  ki je sicer na videz dobra, v resnici je pa bila zelo draga, je bilo pa takrat
                  moderno delati velikanske izkope, predelovati ogromno materiala in vsi so se bali
                  takrat tunelov. Danes, ko imamo drugačen koncept, ko je tudi gradnja tunelov
                  napredovala, bi jasno tak odsek naredili čisto drugače. Toda, še hujše dejstvo je
                  bilo, da ni bilo finančnega pokritja in je pri tem izostala izgradnja dveh
                  viaduktov, kar je v resnici zakasnilo odprtje tega odseka najmanj za dve leti in
                  dve leti je že propadala izgrajena infrastruktura v obliki cestne trase in drugih
                  objektov, tako da je tak pristop skrajno zaskrbljujoč in ga ta država ne sme več
                  ponoviti. Zaenkrat se je izkazalo, to moram poudariti da DARS take napake ne
                  ponavlja in da vsaj zaenkrat je garant, da se to ne zgodi več, toda pojavlja se
                  drug problem, ki sem ga že prej začel z opisovanjem neizgradnje tega osnovnega
                  odseka med Mariborom in Ljubljano, ko se v resnici pri premagovanju največje
                  ovire, to je trojanskega prehoda, preveč časa dobesedno igra s pripravo lokacijske
                  dokumentacije, da ne rečem celo, s pripravo osnovnih prostorskih planskih
                  dokumentov. Dejstvo, da se ni uspelo porabiti vseh sredstev, ki so pritekla na
                  podlagi zakona o bencinskem tolarju, lahko pripišemo tudi temu dejstvu, da tisti,
                  ki je bil dolžan pripraviti osnovne prostorske dokumente, ni naredil vsega, kar bi
                  lahko naredil. To lahko kot član in kot predsednik Odbora za infrastrukturo vedno
                  rečem in upravičeno. Zelo grdo se je že večkrat zaobšel zakon o spremembah zakona
                  o ... in drugih posegov v prostor, to je tako imenovani zakon o hitrih postopkih,
                  ko se je nerazumno dolgo v Vladi čakalo in ni prišlo v predhodno obravnavo na
                  matični odbor, to je Odbor za infrastrukturo in okolje, ki je vse pobude Vlade, ki
                  so bile v smeri strateške presoje izbire osnovnega koridorja, zelo hitro dal skozi
                  svojo proceduro, ki je, kot veste, ena najbolj obremenjenih v tem zboru. Zato ne
                  morem razumeti, da je Vlada zaradi tega, ker se ni znala, ni mogla, ni bila
                  sposobna, čeprav smo pravočasno zahtevali - tudi imamo podatke, da se je
                  Ministrstvo za okolje in prostor okrepilo, se pravi, da Vlada ni bila sposobna teh
                  postopkov spraviti skozi v zakonitem roku, to je v 6 mesecih. 6 mesecev je že
                  davno poteklo, odkar je odbor obravnaval pobudo Vlade v predhodni obravnavi o
                  izbiri osnovnega avtocestnega koridorja čez Trojane. Odgovor na svoje odločitve ni
                  prejel. Še vedno se delajo neke študije. Po podatkih, ki jih imamo iz poročil
                  DARS-a lahko ugotovimo, da se je zbrala ravno najtežja, najdražja varianta in tudi
                  tehnično najbolj vprašljiva in v takem trenutku, ko pridemo do te točke, zakaj
                  Vlada ne pride spet pred zbor in ga vpraša: "Ali ste pripravljeni toliko plačati?"
                  Namreč, tu gre za bistveno korektnost. Če se odsek, ki je dolg 16 kilometrov,
                  podraži za 120%, je treba priti pred zbor in še enkrat vprašati, ali načrtujemo
                  naprej, ali se spremeni osnovni potek. Namreč, z najnovejšo analizo je predvidena
                  predračunska vsota za ta odsek narasla s približno 118 milionov dolarjev na 228,
                  kar pomeni na koncu še bistveno več, ker bo potrebno še kaj dodatnega in tak
                  pristop je upravičen, v kolikor ni nobene druge možne tehnične rešitve. Ker pa so
                  rešitve in ker so bile tudi predstavljene, bi bilo prav, da bi Vlada prišla pred
                  zbor in povedala, zakaj se je tako odločila. Žal tega do sedaj še ni naredila.
                  Zato menim, da bomo poslanci težko prevzeli nase odgovornost, kot je bilo pred
                  nekaj dnevi v oddaji na glavnem TV dnevniku povedano, da je sedaj na nas
                  odločitev, ali se bo nacionalni program lahko izvajal ali ne, da bomo mi krivi, če
                  se bo začel ustavljati. Mišljen je bil tukaj jasno sprejem tistega zakona o
                  ureditvi določenih vprašanj, ki je sicer pomemben, ampak daleč od tega, da bi bil
                  bistven. Bistven problem za gradnjo je ravno ta segment nepripravljenosti osnovnih
                  planskih rešitev, kakor tudi nepripravljenost idejnih, strateških tudi izvedbenih
                  projektov. Toda, poglavje izvedbenih projektov je drugotnega pomena. Namreč,
                  projekti za izvedbo se pripravijo v tistem hipu, ko je lokacijska uredba izdana, v
                  določenem roku, ki</p>
               <p>se pokrije z rokom pridobivanja zemljišč, ko so tisti projekti običajno narejeni,
                  medtem ko ta strateška odločitev, ki je Vlada očitno ni bila sposobna pravočasno
                  sprejeti, niti ni želela priti pred zbor, kajti večkrat so ministri rekli, pa vi
                  ne boste projektirali. Kdo pa bo? Mi ne, ker to delajo strokovnjaki. Mi moramo
                  izbirati. Izbirati moramo med enakovrednimi projekti. No, ta neodločenost Vlade
                  kaže na nekaj. Kaže na to, da avtocestni program nima idejnega očeta. Nič drugega
                  kot to. Mi se zavedamo, zelo dobro, da vsi veliki projekti, ki so se v tej deželi
                  gradili v preteklosti in ki se bodo vedno tudi gradili, so imeli vedno nekoga, ki
                  je stal za projektom z vso svojo osebnostjo, z vso svojo avtoriteto tako strokovno
                  kot človeško. Žal kot kaže, na tem segmentu Vlada nima pravega človeka. Če ga ima
                  na segmentu izvajanja programa, mislim, da je predsednik DARS-a dovolj močna
                  avtoriteta, prav gotovo ni takega človeka na segmentu načrtovanja. In to je eden
                  od temeljnih problemov izgradnje avtocestnega sistema in tudi letni program DARS-a
                  je dobesedno vkleščen v ta dejstva, da ne more biti neobjektiven, niti realizacija
                  ne bo uspešna, če se ta problem v kratkem ne reši.</p>
               <p>Dovolite mi, da dodam še eno razmišljanje, ki je nekoliko bolj pragmatično in
                  izhaja predvsem iz dejstev te uspešnosti gradnje avtocestnega sistema v tem letu,
                  ki je za nami. Kot sem že prej omenil, se je večji del tega programa uresničil na
                  podlagi že davno sprejetih planskih rešitev in že davno sprejetih tudi tehničnih
                  in narisanih projektov. Sedanji odseki, ki se bodo začeli graditi oziroma bi se že
                  morali graditi v lanski jeseni in nadaljevati v letošnjem letu, so tisti prvi
                  odseki, ki se gradijo na podlagi uredb, ki jih je izdala Vlada po novi zakonodaji
                  o hitrih postopkih, kakor tudi tistih uredb, ki bodo pač sledile in jih bodo
                  projektne organizacije pripravile čisto na novo. Gre za bistveni pravi začetek
                  izgradnje avtocestnega sistema. Šele ko se bodo ti projekti začeli realizirati,
                  bomo lahko ugotovili, ali je ta vladna ekipa skupaj z DAR-som sposobna ta program
                  speljati ali ne? Do sedaj je bila zgolj enercija. In ta enercija je delovala tam
                  dobro, kjer so bile kolikor toliko znosne razmere. Tako vidimo, da je bilo to
                  predvsem na Krasu na odseku med Čebulovico in Divačo. Dokaj dobro tudi med Divačo
                  in Danami oziroma Sežano. Malo manj uspešno je v Vipavski dolini. Tam so res bile
                  po sredi tudi vremenske težave. Gre za drugačno vrsto terena. V primeru dežja se
                  gradnja takoj za nekaj dni ustavi, če gre pa za daljše deževje gre pa za toliko
                  hujše. Podobno je v Pesniški dolini. Torej, podobne situacije lahko pričakujemo v
                  vseh dolinah, kjer bo šlo za podoben teren. Tudi ko bo rešen ta projektni del,
                  bodo še vedno težave pri izvajanju samega programa. Zdaj pridemo do drugega
                  dejstva, ki je bilo danes že omenjeno, do problema slovenske gradbene operative.
                  Pred časom so se na poslance obrnili z izredno natančno pripravljenim elaboratom,
                  v katerem ugotavljajo, da so taki pogoji, pod katerimi so sicer prostovoljno
                  podpisali pristop h gradnji in tudi zaradi ugodnih pogojev, ki so jih postavili,
                  zmagali na natečajih, in ti izvajalci ugotavljajo, da so taki pogoji za njih
                  uničujoči.</p>
               <p>Zdaj koliko je res in koliko ne, je stvar še nadaljnje razprave oziroma
                  ugotavljanja posameznih dejstev, verjetno pa je resnično nekaj. DARS je uspel z
                  izrednim pressingom tako speljati javne natečaje, da je zbijal dokaj uspešno ceno
                  povprečnega kilometra avtoceste. Na to so pristali tako domači izvajalci, ker so
                  bili pred dejstvom, ali dobijo delo ali ga ne dobijo, kar pomeni, ali bodo ali ne
                  bodo, kakor tudi nekateri tuji, ki so pač morali biti konkurenčni in so dali
                  verjetno prenizke cene oziroma so si obetali, da bodo to nekako kompenzirali s
                  kakšnimi drugimi izboljšavami ali uvozom materialov ali s posebnimi kamnolomi in
                  tako naprej. Vsega tega ni bilo. DARS je tukaj ostal dovolj trden, to mu moramo
                  šteti v dobro, situacija je taka. Izvajalci so pod dokaj hudim pritiskom, tako
                  časovnim kot tudi pod pritiskom kvalitete izgradnje, po drugi strani cena ni taka
                  kot so jo bili vajeni v preteklosti. S to ceno se sicer da živeti, ne da pa se nič
                  novega dodatnega ustvariti, najmanj kar je, pa se ne da vrniti starih dolgov. To
                  je verjetno problem slovenske operative, kateremu pa bo kljub temu morala država
                  prisluhniti, kajti gre le za program stoletja in cestna gradbena operativa je
                  tista, ki lahko ohrani velik del teh sredstev doma in jih celo še enkrat, dvakrat,
                  trikrat, tudi sedemkrat lahko oplodi s tem, ko opravlja delo z domačimi delavci, z
                  domačo opremo in domačimi materiali kolikor je to možno. Zato je ta problem pri
                  izgradnji cestnega projekta tudi pomemben, ni obroben in menim, da bi se mu moralo
                  tudi pri letnih programih dati neko določeno pozornost, čeprav osebno menim, da je
                  ključna rešitev tega problema pri strateški opredelitvi države do razpisovanja
                  natečajev v takih primerih.</p>
               <p>Osebno menim, da za tiste odseke, kjer so angažirana tuja sredstva, in to so vsi
                  tisti odseki, ki so po mednarodnih normah, po kriterijih svetovnih bank
                  rentabilni, ki imajo "fisibility" študijo in imajo dovolj veliko donosnost, tukaj
                  je seveda mišljena celotna donosnost za določeno gospodarstvo, da na takih odsekih
                  morajo biti mednarodni razpisi in morajo sodelovati tudi tuja podjetja. Toda na
                  odsekih, ki jih bomo gradili zgolj z bencinskim tolarjem, pa bi verjetno kazalo,
                  da država ugotovi, koliko je naša operativa sposobna to sama izvajati, da tudi
                  operativa jasno pove, ali je ali ni sposobna ta tempo vzdržati in da na tistih
                  odsekih dobijo delo naša podjetja. Tak sistem se da postaviti, če se želi. Če se
                  pa ne želi, če je zgolj edino merilo tista navidezna nižja cena, ki bi jo mogoče
                  DARS uspel doseči, kasneje pa se izkaže, da bo z obrestmi in morebitnimi
                  zakasnitvami zaradi takih ali drugačnih prihodnjih proračunskih situacij, se
                  pravi, da se potem še toliko več plača, da ne pride do tistega, da se zaposli
                  domača delovna sila in tako naprej, potem menim, da bo ta projekt izgradnje
                  avtocest v resnici neuspešen.</p>
               <p>Ob tem, ko sem poizkušal opozoriti na probleme slovenske gradbene operative, sem v
                  bistvu hotel opozoriti tudi na problem izgradnje, ki se lahko v tej točki ustavi.
                  Zavedamo se, da so izvajalci kaznovani, če zamudijo rok izgradnje posameznega
                  objekta in te kazni so bile kar precej visoke. Menda se v milijonih tolarjev
                  plačujejo za dan zamude. Jasno je, da izvajalci pričakujejo tudi vzpodbudo, torej,
                  da bodo uspeli, če bodo prej nekaj naredili, biti za to nagrajeni. Uravnoteženje
                  med nagrado in kaznijo mora biti stimulativno, vsekakor mora biti kazen dosti
                  hujša, kot je lahko nagrada, toda tudi nagrada mora biti taka, da se splača. Da se
                  splača izvajalcu hiteti in zato žrtvovati tudi nočne ure svojih delavcev. Jasno,
                  da takrat mora bolje plačati in mora biti izvajalec nekako nagrajen. Tako da tudi
                  o tem problemu bi moral DARS verjetno razmisliti in v letnih programih vsaj
                  načeloma dati neke osnovne usmeritve.</p>
               <p>Kljub vsemu pa ostaja odprto vprašanje nadaljnjih korakov, ki jih mora Vlada
                  narediti, ne DARS. Vlada je tista, ki mora postaviti zadeve tako, da bo nacionalni
                  program možno uresničiti. Glede na to, da se objektivno pojavljajo pomisleki, ali
                  ga je možno ali ne v takem obsegu uresničiti in da bodo ti pomisleki takoj
                  razrešeni, ko bo teh nadaljnjih pet let mimo in če se bo šlo tako naprej, lahko da
                  ne bo nacionalni program še vedno sprejet, potem jasno tak pristop za Vlado ni
                  posebej obremenjujoč. Če se pa enkrat v zboru odločimo, toda tokrat smo odvisni od
                  Vlade, ker nam mora tretje branje nacionalnega programa predložiti, in ta
                  nacionalni program sprejmemo, potem bo za Vlado to zelo obvezujoč dokument in ga
                  bo vsaka Vlada, ki bo tej sledila, morala izvajati.</p>
               <p>V kolikor ga ne bo zmogla, ga bo morala spreminjati in to ne z letnimi programi
                  DARS-a ampak s spremembo nacionalnega programa. In tukaj, glejte, pridemo do jedra
                  problema, o katerem sem veliko razmišljal in sem prišel do sklepov, da je potrebno
                  zaradi korektnosti, zaradi poštenosti, zaradi varčnosti, zaradi pravil dobrega
                  gospodarja državljanom in državljankam povedati resnico in pripraviti tako
                  imenovani rezervni program. Neki minimalen program, ki ga bo stoodstotno možno
                  uresničiti v nadaljnih petih letih in ki bo hkrati razrešil ta osnovni problem
                  povezave dveh glavnih urbanih področij v tej državi, to je ljubljanskega področja
                  z mariborsko-štajerskim in prekmurskim in ki bo hkrati tudi enakomerno razvil
                  avtocestno infrastrukturo na ostalih območjih naše države. Ne smemo zanemariti, da
                  je tudi področje Dolenjske, ki trenutno ni na prednostni smeri lahko zelo prav
                  hitro prednostno, saj bo, kot kaže, ta prometna smer ostala prometna že samo
                  zaradi dejstva, da sta pač na tej smeri povezani spet dve izredno veliki urbani
                  področji, kot sta področje Ljubljane in področje Zagreba. Tako, mislim, da smo
                  prišli do trenutka, ko bi morali Državnemu zboru jasno reči, kaj je minimalni
                  program, kaj je optimalni in kaj je maksimalni. Maksimalni je seveda lahko
                  neskončno velik, toda pomemben je minimalni. In ta minimalni program bi moral biti
                  sledeč. Do leta 2000 dokončati osnovno povezavo med Ljubljano in Celjem, dokončati
                  Sloveniko, dokončati vsaj v večjem delu v delu, ki je najbolj obremenjen, smer
                  proti Kopru, smer proti Trstu verjetno bo narejena, ker bi bilo hudo, če bi se tam
                  karkoli ustavilo. Ravno tako bo potrebno razrešiti Vipavsko dolino na najbolj
                  obremenjenem delu oziroma tistem, ki je največja ovira, to so obvoznice mest in
                  hkrati premagovanje te takoimenovanih rebrnic. Ravno tako bo potrebno urediti
                  nekaj odsekov v smeri proti Novemu mestu in verjetno tudi v smeri proti Gorenjski.
                  Gre za tisti odsek med zahodno obvoznico in gorenjsko avtocesto. Jasno je, da je
                  to v resnici že spet tisti program, ki smo ga takrat sprejeli do leta 1999 in za
                  katerega finančna sredstva sploh niso pokrita. Zato menim, da bi morala Vlada
                  realno povedati, pod kakšnimi pogoji je zmožna ta program realizirati in pod
                  kakšnimi pogoji ga ni zmožna. In ko bi jasno vedeli pogoje, ki lahko ustavijo
                  izvedbo tega osnovnega projekta, jaz mu pravim optimalnega, potem je treba imeti
                  še vedno tisti minimalni, ki bo izboljšal sedanjo stanje. Minimalni projekt je pa
                  tisti, ki sedanjim magistralnim smerem doda vsaj polovico bodoče avtocestne smeri.
                  To ni ponavljanje sindroma Slovenike, mislim da so zadnji dogodki ponoven dokaz,
                  da takih cest ne smemo več delati, ampak gre za to, da se sedanje prometne smeri,
                  ki so običajno sestavljene iz magistralne ceste, ki je hkrati magistralka,
                  regionalka in lokalka, da se te smeri podvojijo vsaj še z eno cesto enakovredne
                  kapacitete, to se pravi enako sposobno cesto. To pomeni, da bo treba jasno pred
                  Državnim zborom povedati, če se bo rešitev čez Trojane izvajala v taki rešitvi,
                  kot jo zdaj Vlada pripravlja, ali to pomeni, da se bo gradilo prvih 5 let zgolj
                  polovico avtoceste. To se pravi, da se bo izdelalo zgolj polovico tunelov,
                  polovico viaduktov itn. Kajti, zavedati se moramo, da je tudi tehnično tak projekt
                  s še sprejemljivimi finančnimi obremenitvami možno zgraditi prej kot v 5 letih. Po
                  optimističnih gradbeniških napovedih celo se to dela 7 let. Kajti vrtanje predorov
                  običajno zahteva svoj čas. Gre za poteke neposredno pod naselji in predori
                  potekajo v izredno slabih zemljinah, potrebno je uporabiti najboljšo tehnologijo,
                  ki sicer obstaja v Evropi, nekaj tudi sami imamo, toda to zahteva svoj čas, ali pa
                  ogromno denarja. Namreč, če se hoče predor, ki je dolg skoraj 3 kilometre, zvrtati
                  prej, kot smo uspeli zvrtati tiste 3, 4 kilometre pod Karavankami, potem je treba
                  to delati z več stroji in z več delovišči. Jasno je, da je to toliko dražje, kot
                  če se dela z enim samim strojem dalj časa. Tukaj gre za medsebojno povezane
                  funkcije in na to mora Vlada pošteno odgovorit in mora tako predlagati Nacionalni
                  program, da bo odraz realnega stanja in ne nekih nerealnih utopičnih želja.</p>
               <p>Drug problem je, ki lahko nastopi, kaj s cesto od Maribora do Lendave? Če na
                  odboru omenimo ta odsek, je zagotovljena dolžina seje vsaj še za nadaljnje tri
                  ure. Gre za odsek, ki je postal pomemben zaradi novih razmer v tem delu sveta, ki
                  tudi po ureditvi razmer v bivši Jugoslaviji bo soj pomen ohranil, analize kažejo
                  na to in celo povečeval prometno obremenitev. Gre za smer, ki v resnici lahko
                  poveže države, ki imajo zdaj približno vse enak status. Gre za Slovenijo,
                  Madžarsko, Slovaško, Češko in Poljsko. To so države, ki trkajo na vrata Evrope in
                  tvorijo nekakšen lok - jaz mu pravim srednjeevropski lok - in ta naša smer je
                  lahko del avtocestnih povezav teh držav. V tem smislu ima ta smer tudi strateški
                  pomen, tako za Luko Koper, kot za celotno slovensko gospodarstvo, saj se moramo
                  zavedati, da velik del narodnega dohodka ustvarimo ravno na podlagi prometa,
                  prometnih špedicij in podobnih dejavnosti.</p>
               <p>Zato je tiha odločitev Vlade, to moram povedati, da na tem odseku ne dela
                  intenzivno, da se sicer variante pripravljajo, toda  v resnici zelo počasi -
                  namreč, to je najboljša taktika pridobivanja časa, da se odpirajo problemi v
                  posameznih okoljih, ki niso bila še nikoli soočena z dejstvom, da bodo nekoč ob
                  avtocesti in da se zelo malo dela na reševanju teh problemov; jasno mi povejo, da
                  se ta cesta ne bo začela graditi leta 1998, ker enostavno ne bo pripravljena.
                  Mogoče kakšen manjši odsek. Gre za odločitev, ki jo prometni strokovnjaki zavestno
                  izražajo, češ, saj ta smer ni upravičena v izgradnji kot avtocesta, saj nima
                  dovolj prometa. Jasno je, da trenutno mogoče res nima tega osnovnega pogoja, to je
                  vsaj 10 do 15 tisoč vozil na dan, toda ima pa prav gotovo perspektivo tiste poti,
                  ki jo pač uporablja mednarodni tovorni promet in tista magistralna cesta v naši
                  državi, ki ima stalen, kontinuiran tovorni promet, ki je stalno obremenjena s 500
                  do 1000 tovornjaki na dan, tista cesta ni varna cesta. Tista cesta pomeni stalno
                  past, tista cesta je že v naprej obsojena na toliko in toliko prometnih nesreč in
                  jih je prav gotovo toliko in toliko smrtnih. Zato menim, da je treba tudi ta vidik
                  upoštevati in zelo jasno in pošteno povedati, kako se bo ta štajersko prekmurska
                  avtocesta sploh naredila.</p>
               <p>Osebno predlagam, da je Vlada tukaj korektna in da predlaga fazno izgradnjo in da
                  se naredi najprej tisti odsek, ki je najbolj potreben, to je približno med
                  Lenartom in Beltinci in da se to tudi vnese v nacionalni program. Kasneje, z
                  določitvijo mejne točke prehoda avtoceste s sosednjo Madžarsko, bo možno tudi ta
                  celoten krak ustrezno dograditi. Vsekakor pa je tukaj potrebno igrati z odprtimi
                  kartami in tudi temu primerno opredeliti posamezne programe. Pri izvajanju oziroma
                  branju letnega programa večkrat naletimo na dejstvo, da se določene aktivnosti,
                  predvsem s strani Ministrstva za okolje in prostor, deloma pa tudi s strani
                  DARS-a, vodijo tudi na tistih odsekih, ki niso predvideni v nacionalnem programu
                  do leta 1999 oziroma niso finančno pokriti. Gre za odseke, ki naj bi se gradili po
                  letu 2000, do leta 2005. Ti odseki, jasno, če se jih obravnava, tudi zahtevajo
                  svoj čas. Prav je, da se jih obravnava, toda ne bi smeli zaradi tega drobiti
                  strokovne sile, ki so, kot veste, pri nas dokaj skromne. Zavedati se moramo, da
                  imamo za uspešno projektiranje avtocest zelo malo dovolj renomiranih
                  strokovnjakov. Imamo veliko nadebudnih, veliko mladih, veliko takih, ki se želijo
                  uveljaviti, toda imamo zelo malo takih, ki so že uveljavljeni, priznani in ki so
                  sposobni prevzeti celotno odgovornost. S tem želim dopolniti tudi moje predhodno
                  izvajanje, da očitno Vlada na področju Ministrstva za okolje in prostor nima
                  človeka, ki bi uspel prevzeti del odgovornosti in uspel pripeljati ta voz
                  naprej.</p>
               <p>Gradnja cest, kot veste, je izredno zahteven projekt in država ga običajno ne
                  gradi samo 10 let, kot to poizkušamo mi delati, ampak ga gradi več časa. Ko se je
                  pred 100 leti in več gradila južna železnica, je bil pač na tem ozemlju izvajan
                  podoben projekt, enkrat sem to že poudaril. Takrat je železnico gradilo cesarstvo,
                  zdaj ga pa gradi zelo majhna država, ki se komajda uveljavlja in to je toliko bolj
                  pomembno in temu dejstvu ne smemo zapreti perspektive oziroma se moramo zavedati,
                  da je potrebno v tej luči obravnavati celotno problematiko in zahtevati od Vlade,
                  da pripravi tak program, ki ga bo možno realizirati vsako leto posebej in v celoti
                  tako, kot je v nacionalnem programu zastavljen.</p>
               <p>Za konec, dovolite mi, da še razmislim v smeri, kaj se bo zgodilo, če bi se
                  nacionalni program letos ne uspel uresničiti tako, kot je predviden. Moram uvodoma
                  poudariti, da pogrešam dokumente Vlade, ki bi nekako določili program dela družbe,
                  ki se prenaša iz leta 1994 v leto 1995, kakor tudi tisti program, ki bi ga lahko
                  Vlada že predložila in bi služil kot dopolnilo letošnjemu programu za leto 1995 in
                  bi bil nekakšna rezerva v primeru, da se na odsekih, ki so planirani za izgradnjo
                  v tem letu, karkoli zalomi. Mi se moramo zavedati, da kljub vsemu se pa izvaja
                  program kot celota in da je za Vlado in za Družbo za izgradnjo avtocest veliko
                  bolj pozitivno, če lahko na koncu leta poroča: res, nisem uspela narediti odseka
                  med, na primer čez Trojane, sem pa uspela narediti, kaj jaz vem, do konca
                  Sloveniko, ali pa smo uspeli pripraviti vse za gradnjo, ne vem, črnokalskega
                  klanca in podobno. Osebno menim, da je tak pristop, ki zahteva bistveno večjo
                  elastičnost predvsem določenih služb, veliko primernejši in nikakor ne morem
                  pristajati na pristop izgovorov, češ, bile so objektivne težave take in take. Bodo
                  vedno, pri takem projektu, če ne bi bilo težav, ne bi bilo projekta. Zato menim,
                  da je potrebno dokončno razrešiti prostorske dileme in začeti dejansko izvajati ta
                  najbolj občutljiv del programa, sicer bo perspektiva lahko zelo črna in ta
                  perspektiva, poglejte, je lahko taka, da se bomo še zaradi, bom rekel dokaj
                  fundamentalističnega pristopa k izgradnji avtocest še nekaj let vozili oziroma
                  stali v kolonah pred Domžalami, ker se med tem časom Vladi ne bo zdelo smiselno
                  porabiti sredstev Evropske banke za obnovo in razvoj in dograditi štiripasovnico
                  med križiščem za Trzin in Črnučami.</p>
               <p>Drug tak pristop, ki ni sprejemljiv, je na primer, da zaradi tega, ker bo izbrana
                  najtežja in najdražja varianta čez Trojane, bomo še dolgo vozili v kolonah čez te
                  klance, še dolgo bodo nastajali prometni zamaški in še dolgo bodo ljudje
                  nezadovoljni in nastale občutne izgube tako za gospodarstvo, kot za
                  posameznike.</p>
               <p>Mi se moramo zavedati, da promet, ki se ne odvija dovolj hitro, povzroča škodo in
                  je ta škoda v nacionalnem gospodarstvu lahko zelo velika. Za škodo, ki se pomnoži
                  skupaj s prometnimi nesrečami, so lahko v našem okvirju sredstva na leto v višini
                  celo 40 milijard. Pomislite, kaj bi lahko naredil državni proračun za 40 milijard.
                  To je proračun več ministrstev. Običajno imajo najboljša ministrstva proračun
                  največ okrog 20 milijard. Tukaj pa govorimo samo o škodi iz prometnih nesreč, ki v
                  veliki meri nastajajo zaradi nepropustnosti naših cest o 40 milijardni škodi. Zato
                  menim, da je ta odgovornost, ki jo imamo poslanci danes pred seboj, toliko večja.
                  Zato menim, da je prav, da sicer opravimo to formalnost in rečemo, pa bodi program
                  Darsa za leto 1995, toda zraven dajmo dodati zahteve, naj se enkrat dokončno v
                  roku tega leta, optimistično moram pač reči v roku tega leta, ker sem se tega pač
                  že navadil, še enkrat poudarim, v roku tega leta sprejme nacionalni program.
                  Takrat bomo imeli postavljen vsaj svetilnik in bomo vedeli, kam pluti, sicer se
                  bomo vsako leto šli pač te igrice, skrite miši, odvisno pač od tega, ali bo leto
                  predvolilno ali bo obvolilno ali bo povolilno, enostavno bomo temu prilagajali
                  uspešnost. Vsak, ki bo videl iz svojega konca, država kot celota bo pa izgubljena.
                  In mislim, da če je kakšna odgovornost nas poslancev, potem je ta, da si tega ne
                  dovolimo, da ne dovolimo, da bi zaradi neresnosti posameznikov, ki se ne zavedajo
                  velikosti tega projekta, velikosti tega problema v resnici bila država oškodovana,
                  da bi bili oškodovani državljani in državljanke, da bi nastajale nove žrtve in
                  tako naprej.</p>
               <p>Opravičujem se vam, če sem bil nekoliko daljši. Če želite, o teh problemih bi
                  lahko govorili zelo dolgo. Opažam tudi nejevoljo ob vsakem nekoliko daljšem
                  nastopu. Žal vas moram opozoriti, da je za temi dokumenti bistveno več
                  porabljenega časa, kot ste nekateri bili pripravljeni sploh pomisliti, da je pri
                  obravnavi teh problemov vloženo ogromno dela in obžalujem, da nekateri niste niti
                  toliko pripravljeni, da bi vsaj kulturno poslušali. Dobro. Sicer razumem, da ste
                  mnenja, da sem želel zavlačevati. Nisem imel tega namena, tudi ga nimam. To je
                  eden od projektov, za katerim stojim z vso svojo odgovornostjo in tudi sem ga
                  pripravljen tako izvrševati, da bo projekt po najboljši poti šel naprej. Žal  ne
                  morem mimo resnice in sem  se čutil dolžnega, da to, kolikor se da, na primeren in
                  še sprejemljiv način tukaj povem. Hvala lepa.</p>
            </sp>
            <sp xml:id="SDZ1-Redna-31-1995-05-23.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-31-1995-05-23.sp106">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovani! Ne bom šel nazaj v tista
                  leta, ko so južno železnico gradili, uporabil bom pa samo vlak. In 1970. leta
                  oziroma 1969. leta je v Sloveniji odpeljal vlak avtocestnega programa in potem so
                  se do 1993. leta dogajale, bi rekel, kar samo letne preverbe delovanja tega vlaka.
                  Namreč, naložili so drva, če rečemo star vlak in so odpeljali par metrov, tako da
                  so rekli, da zadeva funkcionira. Izvajalci, ki danes delajo s polno paro in so
                  zagnali ta vlak lansko leto s polno paro, so samo preverjali in so se dokazovali s
                  projekti drugje  v tujini in tako naprej. Enkrat na toliko let se pač zgodi, da
                  lahko izvajalci delajo bližje domu, to so gradbinci, nizkogradbeniki in mislim, da
                  imajo priliko, da se zopet izkažejo doma in da imajo tudi, bi rekel pravico, da se
                  kdaj tudi doma izkažejo, čeprav bi lahko program ta vlak, ki je odpeljal 1969.
                  leta, prišel že do svojega cilja do danes, vendarle ker nismo skupaj s tistimi, ki
                  so 1993. leta postavili smel program, zato sem pa šel v 1969. leto, ker je bil
                  tudi takrat postavljen smel program in so v štirih letih naredili čez 50
                  kilometrov avtocesto, se pravi, da se je dalo, da se da delati ceste. In to danes
                  vidimo tudi sami, namreč podpisanih pogodb je, če se ne motim, za čez sto
                  kilometrov, 120 kilometrov avtocest do danes. In dela se na velikem delu, vse tam,
                  kjer so pripravljeni dokumenti. Mi smo sprejeli praktično nacionalni program
                  izgradnje avtocest. Predlog je bil 1993. leta, da bomo to zgradili do 1999. leta.
                  Zadevo smo pač tu v parlamentu nekoliko razširili, čeprav sam zakon, ki je bil
                  sprejet že v  1970. letih, pravi, da se poveže meje, to se pravi cestni in
                  slovenski avtocestni križ od meje do meje, se pravi od vzhodne do zahodne meje, od
                  severne do južne meje. In to ostaja v tem programu. Sprejeli smo tudi
                  financiranje, saj bi rekel za začetek oziroma za več kot polovico, odločili smo se
                  za bencinski tolar, dobili smo zagotovila Mednarodne banke za razvoj in Evropske
                  investicijske banke, da če bomo igrali na njihov način, da rečem, in to čimprej
                  naredili, da bomo 1997. leta lahko dobili še nadaljnje ugodne kredite, da bomo
                  nekako, bom rekel vsaj tričetrt tega programa, ki je povečan, zgradili. Naprej pa
                  seveda, ima Vlada še in ministrstvo svoje dolžnosti, kako bo do denarja prišlo.
                  Vendarle, če ne bomo gradili na tak, bi rekel skoncentriran način, s hitrim
                  tempom, ne bomo prišli do ugodnih kreditov 1997. leta, zadeva nam bo razvodenela
                  in spet bomo mogoče s tistim vlakom, ki je počasi šel iz leta v leto, prišli, ne
                  vem kdaj, do konca tega programa, ki je bil že v daljnih časih, 70-ih letih
                  zaustavljen, da mogoče 2020. Vendar sam trdim, ki dnevno uporabljam določen del
                  ceste in imam izkušnje zadnji dve leti, da se promet zgošča na teh cestah in da je
                  potrebno vse narediti, kar je v naši moči kot parlament in v moči Vlade in
                  ministrstev, ki se s tem ukvarjajo, da do leta 1999 realiziramo, kar se da od tega
                  povečanega nacionalnega programa, ali pa tistega pravega nacionalnega programa
                  avtocest.</p>
               <p>Mi gradimo, ali pa izvajamo, ali pa pripravljamo nacionalni program kot v več
                  primerih, tudi pri tem primeru avtocestnega programa "per partes" iz leta v leto.
                  Dobimo ponudbo in iz leta v leto jo potrjujemo, se jezimo, mislimo, da so včasih
                  neobjektivni razlogi za zastoje itd. Če gledamo samo poročilo za leto 1974, bi
                  človek rekel: "Joj, tega programa smo se lotili, pa mislim, da nismo realno
                  ocenili zadeve." Vendarle, bil sem, imel sem priložnost in tisti, ki imate
                  priložnost videti, kako se zadeva trenutno vrti, kako se gradi pospešeno, ampak
                  moram povedati, da še ne v največjem tempu. Še vedno imajo gradbinci določeno
                  rezervo, tisto, ki so jo navajeni uporabljati. Še ne povsod delajo v sobotah in
                  nedeljah. Nisem zagovornik tega, vendar to so vse rezerve, ki se lahko uporabijo v
                  primeru tistih problemov, recimo, nepravočasno pridobljenih dokumentov,
                  nepravočasno pridobljenih zemljišč, predvsem pa slabega vremena, ki se pač
                  pojavlja v določenih letih in to gradbinci dobro poznajo in tu imajo še rezervo.
                  Namreč, dve trditvi bi postavil, da se denar v letu 1995, in to je program iz leta
                  1994, racionalno uporablja. Zakaj? Zaradi tega, kar je bilo danes že rečeno:
                  "Izvajalci, naša gradbena operativa joka in stoka, ker pravi, da so jih stisnili
                  in da ne morejo živeti." Medtem kar pravi DARS, da je moral tako in tako postaviti
                  in tam, kjer pravijo izvajalci, je nekje verjetno srednja pot, da verjetno ni
                  najlepše postlano našim gradbincem, vendarle bodo preživeli z malo sreče v
                  vremenu, ker pri vremenu se stroški izgradnje povečajo in ko ti enkrat podpišeš na
                  ključ, pač tu lahko presežeš določene probleme. Druga trditev tega programa pa je,
                  da se da še zgraditi in da lahko tudi naši gradbinci zgradijo in obdržijo tempo
                  tega, seveda, če se bodo uredila finančna sredstva in vsi ostali postopki. Namreč,
                  opozarjajo. Že nekajkrat sem dobil opozorilo: "Vplivajte, nekaj naredite, da bomo
                  lahko z zemeljskimi deli šli naprej. Mi bomo že začeli ustavljati našo
                  mehanizacijo." To je njihova trditev. Se pravi, sposobnost je še in mislim, da je
                  treba na tem delati, ne se spraševati zdaj, ali bi ali ne bi, ali smo sposobni,
                  ali nismo sposobni do leta 1999. Mi s tem tempom, ki smo ga začeli, ki ga je
                  operativa, vsi skupaj, tudi Državni zbor - tudi danes zjutraj je že Odbor za
                  infrastrukturo določil neke zadeve in jih bo predložil verjetno jutri, če ne
                  danes, Državnemu zboru, da bo po hitrem postopku omogočil določene postopke, ki
                  zavirajo to izgradnjo. Mi smo šli v ta nacionalni program in to je pravilno, na
                  demokratični osnovi. Demokratična osnova pa je tisto, ko se pogovarjamo o
                  umestitvi v prostor tega programa. Trdim, da je program postavljen tako, da služi
                  državljanom te države, in to v primeru, ko se približuje urbanim središčem in
                  mestom. Nekateri so zagovarjali drugače. Nekateri so zagovarjali, da morajo iti
                  ven, proč od urbanih središč, da pač zunanje, bi rekel slaba zemlja, gričevje
                  itn., hribi, lažje ekološko prenesejo to zadevo. Mislim, da smo to zadevo tudi s
                  tega stališča obravnavali in tudi s tega stališča moramo povedati, da so se
                  postopki zavlekli in da normalna ministrstva, ki so bila zadolžena in tudi DARS za
                  pridobivanje dokumentov, niso mogla tega narediti, ker če smo mi tri mesece, dva
                  meseca, en mesec obravnavali in ocenjevali razne variante, levo, desno, gor, dol,
                  mislim, da je popolnoma pravilno v tej družbi in to pač moramo vzeti v zakup.
                  Mogoče se v začetku tega nismo zavedali, ker če bi se tega zavedali, bi verjetno
                  to zadevo raztegnili in tega do leta 2000 ne bi naredili. Moramo pa jo narediti
                  čimprej, ker so zadeve na naših cestah nevzdržne in je to eden od tistih pogojev,
                  eden od tistih posegov, ko bomo dejansko zmanjšali žrtve na naših cestah, obenem
                  tudi nekaj prihranili in na ta način tudi lahko to zadevo zgradili do konca. Se
                  pravi, ne smemo se zdaj ustavljati, kaj bomo pa zdaj, ampak mislim, da moramo
                  narediti vse, tudi ta Državni zbor, kolikor je v naši moči, seveda pa ne izpustiti
                  vseh tistih postopkov, o katerih je bilo danes že rečeno, da kontroliramo
                  izvajalce na vseh nivojih, ali se res racionalno uporablja denar, ki ga plačujemo
                  vsi kot davkoplačevalci. Pravim, če govorim o programu 1994. leta DARS-a - ja, saj
                  je še par minut - DARS-a 1994, da me je bilo v začetku malo strah, ampak zadeva je
                  stekla lansko jesen. Skozi zimo se je tudi delalo precej in mislim, da smo v takem
                  zagonu zdaj, da za program 1995. leta, razen mogoče na nekaterih odsekih, ki so
                  bili že omenjeni, ki so sicer vitalnega pomena, povezava, recimo, centra Slovenije
                  z drugim centrom, s tretjim centrom Slovenije, to je naš štajerski del, da bodo
                  pač tam verjetno tudi ljudje, ki so za to pristojni, pospešili zadeve, da se bodo
                  zmenili, dogovorili, skozi postopke šli, pridobili zemljo, pa tudi odločili, kje
                  je najbolj racionalna, nazadnje, pa jaz ne vem, če bo mogoče celo politična
                  odločitev tukaj, katera je najbolj racionalna smer. Ko bomo vse izvedli, ko bomo
                  vse argumente dobili na mizo, verjetno se bomo pač odločili o tem, kot smo se že o
                  nekaterih drugih odsekih.</p>
               <p>Ne glede na to pa mislim, da je smiselno, da se denar racionalno porablja, da se
                  nekatere odseke, ki so bolj, bi rekel manj problematični, kot smo že govorili, v
                  Državnem zboru tudi že ob obravnavi nacionalnega programa, tudi na Odboru za
                  infrastrukturo, pripravijo pospešeno, da je tam rezerva za tiste dele, kjer se,
                  recimo, ne da, ali zaradi vremena, ali zaradi nekih konfliktov, ki bodo trenutno
                  mogoče za dalj časa zadevo ustavili. Ne verjamem, da bo do tega prišlo. Verjamem,
                  da bodo ti rezervni poligoni, kot se reče, odseki samo v rezervi za vsak slučaj,
                  ker tako, kot vidim, kot zadeva letos teče, da mogoče za dva meseca zamika, moram
                  spomniti vse tiste in sebe, da je bilo rečeno 1996. leta, bo trenutno zmanjkalo
                  sredstev, bo treba premostitvene kredite. Gre mogoče za tri ali štiri mesece,
                  prišli bomo v 1997. leto, pa se bomo spraševali, kje je tisti denar in mislim, da
                  mora ta Vlada in ministrstvo tu tudi narediti več, da bodo pač zagotovili sredstva
                  oziroma zadovoljilo tiste, ki se bojijo, kako bomo finančno spravili to zadevo
                  skozi. Če tako gledam, mislim, da lahko rečemo, da ta program, kolikor ga poznam
                  in sprejmem skozi Odbor za infrastrukturo in z informacijami od izvajalcev mislim,
                  da ga lahko potrdimo, in da gremo smelo naprej, ne pa boječe, ali bomo ali ne
                  bomo. Pač, če se bo nekje pač ustavilo, bomo takrat razmišljali o tem, da se je
                  ustavilo in kako bomo zadevo rešili in za tisto se ponavadi tudi rešitev hitreje
                  najde. Najlepše bi bilo ta program narediti tako, tako kot delajo na zahodu.
                  Namreč, celo traso zabiti, kot se reče. Danes, če bi to imeli, bi lahko na celem
                  tem sistemu, na tem križu slovenske avtoceste gradili objekte in to bi bilo potem
                  nekako tudi uravnoteženo. Ker objekte se ponavadi gradi več časa, kot sama trasa,
                  največkrat se to dogaja. In bi lahko naprej gradili, tudi financiranje bi lahko
                  bilo bolj enakomerno, vendar ker mi delamo bolj "per partes", kot sem prej rekel v
                  začetku, se pač moramo sprijazniti s tem, da en dan je nekaj več sredstev, drug
                  dan jih bo manj, konec koncev pa mislim, da če podpremo ta program, mislim, da
                  bomo drugo leto na program še bolj optimistično gledali, in da do 1999 leta pač
                  bomo to, kar smo si zastavili 1993 leta oziroma, kar so si že davnega leta 1969,
                  1970 zastavili, da bomo to realizirali. Hvala lepa.</p>
            </sp>
            <sp xml:id="SDZ1-Redna-31-1995-05-23.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prepričan sem, da je gospod Geržina sedaj izkoristil tudi rezervo.</p>
               <p>Prekinjam na tem delu to točko dnevnega reda. Jutri nadaljujemo ob 10. uri. Gospod
                  Partljič.</p>
            </sp>
            <sp xml:id="SDZ1-Redna-31-1995-05-23.sp108">
               <speaker>TONE PARTLJIČ:</speaker>
               <p>Se opravičujem. Ravno to sem hotel predlagati, da bi morda prekinili sejo in
                  zagotovili sklepčnost, ker je zbor nesklepčen, in da bi gospod Pregelj in Geržina
                  ponovila svoje razprave, morda v petih stavkih, ampak vidim, da sedaj ni več
                  potrebno. <stage>(Smeh.)</stage></p>
            </sp>
            <sp xml:id="SDZ1-Redna-31-1995-05-23.sp109">
               <speaker>PODPREDSEDNIK MIROSLAV MOZETIČ:</speaker>
               <p>Prav, bomo dali jutri na glasovanje. Jutri opozarjam na to, da vas spomnim, jutri
                  začenjamo ob 10. uri. Prosim za točnost, ker nas bo takrat obiskal in nagovoril
                  predsednik avstrijskega parlamenta gospod Fischer.</p>
            </sp>
            <stage type="time">(SEJA JE BILA PREKINJENA 23. MAJA 1995 OB 13.58 URI IN</stage>
         </div>
      </body>
   </text>
</TEI>