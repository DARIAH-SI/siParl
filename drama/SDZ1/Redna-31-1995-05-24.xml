<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">2AEE0E5C0B2D82FCC1257832004838E2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=2AEE0E5C0B2D82FCC1257832004838E2</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 24. MAJA 1995 OB 10.07 URI.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Spoštovani parlamentarci, spoštovane kolegice poslanke, kolegi poslanci! Dovolite, da v imenu vseh pozdravim naše goste v Državnem zboru. Na obisku v Sloveniji je parlamentarna delegacija avstrijskega parlamenta, na čelu s predsednikom, njegovo ekscelenco dr. Heinzem Fischerjem.</p>
                  <p>V veliko zadovoljstvo mi je gospod predsednik, da vas lahko pozdravim v našem parlamentu. Republika Avstrija je Sloveniji izkazala priznanje in podporo takrat, ko je Slovenija to najbolj potrebovala, to je, ko smo se osamosvajali. Upam in želim, da bomo take podpore deležni tudi v prihodnje, saj vključevanje Slovenije v integracijske tokove Evrope pomeni za nas nov izziv in hkrati velike nove obveznosti. Posebej je ta podpora in pomoč dobrodošla sedaj, ko je Avstrija postala članica Evropske unije.</p>
                  <p>Da končam. Naši dobri prijateljski in sosedski odnosi, zgodovina, kulturna povezanost in želja po miru nas nedvomno trdno povezujejo in zato ste gospod predsednik v našem parlamentu v Sloveniji zmeraj dobrodošel gost in verjamem, da boste tudi v prihodnje.</p>
                  <p>Prosim, da spregovorite Državnemu zboru.</p>
               </sp>
               <sp>
                  <speaker>DR.HEINZ FISCHER:</speaker>
                  <p>Spoštovani gospod predsednik, dame in gospodje! Za avstrijsko parlamentarno delegacijo je posebna čast, da ste me povabili. Rad bi se vam zahvalil tudi za vaše prijazne besede, ki ste jih pravkar povedali, in sicer povabili, da spregovorim pred slovenskim Državnim zborom in prav prisrčno bi se vam želel zahvaliti za to.</p>
                  <p>To priložnost bi rad izkoristil, da spregovorim o tem, kar mi leži na srcu, da povem to, kar je treba povedati o avstrijsko-slovenskih odnosih in da bi izrazil v kratkih besedah tudi informacije ter omenil skupne probleme.</p>
                  <p>Naši narodi lahko gledajo na skupno zgodovino, komplicirano zgodovino z mnogimi stičnimi točkami. V tej zgodovini so se izoblikovali mnogi elementi skupne srednjeevropske dediščine.</p>
                  <p>Zgodovina v obdobju od konca prve svetovne vojne do razpada Federativne Republike Jugoslavije je bila še zlasti zapletena. Oba naroda je prizadel pekel druge svetovne vojne. In dokler bodo živeli ljudje, ki so jih dogodki tega časa razrvali vse do dna njihove duše, bo razprava o krivdi, o zapletenosti, o žrtvah, storilcih itd. ostala ambivalentna in težavna. Kajti, če se danes še vedno govori o nekdanjih sovražnikih, bi želel tukaj povsem jasno povedati naslednje. Iz nekdanjih sovražnikov so na srečo nastali partnerji in prijatelji. Kajti celotna evropska sprava ne bi bila možna, če bi si Nemci in Francozi, Slovenci in Korošci, Italijani in Južni Tirolci itd. še vedno stali nasproti kot večno včerajšnji nekdanji sovražniki, ne pa kot že zdavnaj spravljeni Evropejci.</p>
                  <p>Gospod predsednik, dame in gospodje! V tej pomladi 1995 smo praznovali mnoge obletnice. Spominjali smo se dogodkov izpred 50 let. V Avstriji je bil to 27. april 1995, ko smo praznovali 50 obletnico rojstva naše druge republike.</p>
                  <p>Pred 50. leti smo premagali fašizem. Vojna je bila končana, toda poti evropske zgodovine so ostale ovinkaste. Ostale so zapletene in za mnoge ljudi v Evropi je zgodovina in usoda še vedno imela na zalogi nesvobodo, strah, trpljenje in diktaturo. Zato velja še posebej spoštovati in priznati, da je Slovenija v težavni fazi zgodovine sprejela odločitev za demokracijo, samostojnost in neodvisnost in ta cilj ji je uspelo tudi doseči s čvrstostjo in vztrajnostjo 25. junija 1991, torej pred nekaj manj kot štirimi leti.</p>
                  <p>Ljudje v Avstriji so sledili temu razvoju z veliko pozornostjo. Danes imamo za sosedo demokratično, v Evropo usmerjeno Slovenijo in to priložnost bi želel izkoristiti zato, da vam čestitam za vašo neodvisnost, in da izrazim tudi avstrijski interes za nadaljnjo izgradnjo prijateljskih in dobro sosedskih odnosov.</p>
                  <p>Dame in gospodje! Kar se tiče Avstrije, današnje Avstrije kot take, se naše gospodarstvo v glavnem razvija zadovoljujoče. Imam sicer pripravljenih celo vrsto številk, ampak ne bi vas želel utrujati z njimi.</p>
                  <p>Politični sistem, ki je v zadnjih letih postal veliko bolj pester in veliko bolj živahen v Avstriji, klasični avstrijski tristrankarski sistem, kjer sta prevladovali dve tradicionalni veliki stranki, ki sta na sebe združili in združevali več kot 90% glasov volivcev in majhne tretje stranke so časi sedaj, ki predstavljajo preteklost.</p>
                  <p>Od 1986 leta imamo v parlamentu tudi zeleno parlamentarno frakcijo in kratek čas imamo tudi liberalne poslance. Iz rezultatov volitev v Nacionalrat, ki so potekale 9. oktobra 1994, imamo danes situacijo, ko imamo koalicijo dveh strank, to sta Social demokratska stranka in Avstrijska ljudska stranka, ki v sebi združujeta 117 poslanskih glasov od skupno 183 glasov oziroma članov parlamenta.</p>
                  <p>Že pred tem, 12. junija 1994, so Avstrijke in Avstrijci na referendumu prižgali zeleno luč za članstvo Avstrije v Evropski uniji in 1. januarja 1995, je Avstrija dejansko postala članica Unije.</p>
                  <p>Seveda se je s tem tudi veliko spremenilo, toda nekaj bi želel povsem jasno izpostaviti. Avstrija je tudi po tem, ko je postala članica Evropske Unije, ostala Avstrija. In nimamo namena, da bi opustili naše identitete in v prihodnosti tudi nimamo nikakršnih namenov, da bi jo spreminjali.</p>
                  <p>Na poti v Evropsko unijo smo zbrali veliko zanimivih izkušenj in zelo radi smo pripravljeni te izkušnje našim slovenskim prijateljem in tudi slovenskemu parlamentu.</p>
                  <p>Avstrijska prošnja za članstvo v Evropski Uniji je bila deponirana v Bruslju že 17. julija 1989 leta in leta, ki so sledila, smo uporabili za zelo skrbne priprave. Prilagajanje avstrijske zakonodaje zakonodaji v Evropski Uniji je pri tem igralo izredno pomembno vlogo. 1989 smo tudi začeli prilagajati avstrijske predpise, kolikor je bilo le mogoče, zakonodaji Evropske unije, torej izoblikovati konformno z Evropsko unijo. Pri vsaki predlogi Vlade je bilo potrebno vključiti tudi razlage, ki so omenjale, v kakšnem obsegu je ta predlog konformen za Evropsko unijo oziroma, kaj je potrebno storiti, da bi izoblikovali predlog, ki bi bil konformen.</p>
                  <p>Z zveznim zakonom smo ustanovili tudi poseben svet za integracijska vprašanja. Temu svetu predseduje zvezni kancler. Sedež in tudi pravico glasu imajo v njem tako pristojni člani Vlade, kot tudi predstavniki parlamentarnih frakcij, zveznih dežel in interesnih predstavništev, naloga pa je bila usklajevanje različnih mnenj in interesov.</p>
                  <p>Storili smo tudi pomembne korake na multilateralnem področju, se pa ne bi tukaj spuščal v podrobnosti. Že prej sem omenjal, da je s članstvom Avstrije v Evropski uniji postalo veliko stvari drugačnih. To ne velja le za različne učinke na področju svobode tržišča delovne sile, na področju prometa s kapitalom ali investicij in tako dalje, pač pa velja to tudi za varovanje zunanjih meja Evropske unije, ali pa tudi za avstrijsko carinsko politiko.</p>
                  <p>Iz včerajšnjih pogovorov tudi vem, da vas zanima, kako je bilo s sodelovanjem avstrijskega parlamenta pri formiranosti avstrijske pozicije v Evropski uniji. Sprejeli smo posebna ustavna določila in zakonsko ureditev, ki predvideva, da sodeluje pri tem tudi parlament in to se mi zdi, da je zelo uspešna oblika, zdi se mi zelo prav in tudi zelo koristno.</p>
                  <p>Pogosto, dame in gospodje, me vprašajo tudi po posledicah pristopa uniji na politiko, zunanjo politiko Avstrije. In rad bi povedal še nekaj besed o tem.</p>
                  <p>Že vnaprej bi rad poudaril, da so ostali temeljni principi naše zunanje politike nespremenjeni. Še vedno menimo, da se moramo truditi za odnose z vsemi sosednjimi državami in to je eden naših temeljnih principov. Razen tega stojimo tudi na principu, da je potrebno reševati konflikte v Evropi s pogajanji in ne z uporabo sile. Ne želim pa zamolčati, da je v zadnjih letih in tudi mesecih prišlo do zelo intenzivnih razprav na temo državne pogodbe in nevtralnosti. Kar se tiče avstrijske državne pogodbe, je vprašanje, ali naj bi se Avstrija dejansko kot zadnja država v Evropi še držala obveznosti, ki izhajajo iz pogodbe, ki je bila sklenjena v povojnem obdobju s štirimi aliranimi silami, in sicer potem, ko je prišlo do ponovne združitve Nemčije in to v obdobju, ko je tudi že potekel pakt med Finsko in Rusijo o prijateljstvu in pomoči.</p>
                  <p>Na kratko bi želel v zvezi s tem vprašanjem omeniti, da smo sicer mnenja, da avstrijska državna pogodba danes nima več teže kot jo je imela pred desetimi ali dvajsetimi leti, da pa obstajajo posamezna določila, ki so praktično izgubila pomen, obstajajo pa tudi mnenja, da Avstrija ne sme govoriti o pogodbi kot o nečem zastarelem in Avstrija nima namena, da bi postavila iniciative, ki bi spremenile  določbe pogodbe kot na primer je 7. člen o pravicah manjšin v Avstriji ali pa ki bi spremenilo zahtevo, da se ne sme Avstrija priključiti Nemčiji. Ti predpisi ostajajo v polni veljavi in to je temelj za avstrijsko Vlado.</p>
                  <p>Kar se tiče nevtralnosti, je tudi prišlo do vprašanja, ali ni nevtralnost tipičen proizvod iz obdobja hladne vojne in ali ni s koncem hladne vojne in odkar je razpadel Varšavski pakt, ta nevtralnost tudi izgubila ta smisel.</p>
                  <p>Zagotovo bi preseglo okvir tega predavanja, če bi želel omeniti vse faze in fashiete te razprave. Ampak obstaja dejstvo, da danes večina v parlamentu in tudi zvezna vlada, stoji na stališču, da je avstrijska nevtralnost še vedno veljavna in to je v obliki zveznega ustavnega zakona. Avstrija je tudi kot nevtralna država pristopila k Evropski uniji in želi ostati tudi nevtralna, dokler ne bo nastal nov evropski sistem varnosti, ki bo ustrezal avstrijskim interesom in evropskim interesom vsaj v tolikšnem obsegu, kot je ustrezala že štiri desetletja uspešna in tudi mednarodno priznana avstrijska nevtralnost.</p>
                  <p>Gospod predsednik, dame in gospodje! O temah, s katerimi se te dni zelo intenzivno ukvarjamo, spada tudi izdelava avstrijskega stališča za konferenco vlad Evropske unije v letu 1996. S tem bi vam želel skicirati naslednjo avstrijsko pozicijo. Zavzemamo se za nadaljnji razvoj Evropske unije, ki naj presega samo nadaljevanje maastrichtskega sporazuma. Evropa mora postati bližja svojim občanom. To pomeni, da mora unija postati bolj demokratična, bolj transparentna in življenjska. Seveda pa to zahteva različne ukrepe, na primer tudi krepitev pravic evropskega parlamenta, evropskega sveta in komisije.</p>
                  <p>Če so želeni še dodatni razvojni cilji, potem so potrebni odločni koraki. Mi smo jasno za to, da pride še do sprememb in smo mnenja, da se ne bi smeli zaustaviti pri samo dvanajstih članicah oziroma petnajstih članicah, če je nekaj takega mišljeno, potem je potrebno spremeniti in tudi nadalje razvijati sedanjo organizacijo in funkcioniranje Unije.    </p>
                  <p>Mnogo se tudi razpravlja o razširitvi in o poglabljanju. Naše stališče je, da Slovenija, Madžarska, Češka republika, Poljska ali Slovaška prav tako spadajo k Evropi kot na primer Finska, Irska ali Avstrija. Smo sicer mnenja, da je potrebno pristopanje drugih držav članic Evropski uniji v interesu vseh udeležencev pripraviti zelo temeljito in zato ne bo šlo že v naslednjem, ali pa v dveh letih. Po drugi strani pa smo tudi mnenja, da tega članstva ni mogoče kar tako zavlačevati in da mora biti vse pripravljeno za nove članice do konca tega desetletja.</p>
                  <p>Gospod predsednik, tega dela svojih izvajanj ne bi želel zaključiti, ne da bi spregovoril v slovenskem parlamentu tudi o vseh skrbeh, ki so povezane z obratovanjem jedrskih elektrarn v Srednji Evropi in da bi si pridobil tudi razumevanje za naše stališče v slovenskem parlamentu. Verjemite mi prosim, da se nikakor ne želimo vmešavati v notranje zadeve sosednje države in zelo dobro se zavedamo nujnosti varne in sigurne energetske oskrbe, saj je tudi Avstrija v sedemdesetih letih že pripravljala svojo lastno jedrsko elektrarno, nato pa je večina prebivalstva na referendumu prepovedala pričetek obratovanja te jedrske elektrarne. Pravo spremembo pa ni povzročil izid tega referenduma, pač pa je pomenila velik obrat nesreča v Černobilu in prav ta nesreča nam je zelo jasno pokazala, da so takšne nesreče v jedrskih elektrarnah zadeva, ki zajema zelo široko območje in to ni le notranja zadeva posamezne države. Ta majhen ostanek tveganja je pa nesprejemljiv, sicer je izredno majhen, ampak obstoja pri vsaki jedrski elektrarni in to tveganje bi želeli odvrniti ne le od Ljubljane in Dunaja, pa tudi od Maribora in Gradca. Lahko vam tudi zagotovim, da nastopamo z enakimi stališči in enakimi poudarki tudi, ko se pogovarjamo z odgovornimi v Pragi ali Bratislavi ali Budimpešti, v Bernu, Bonnu, pa tudi v Münchnu. In, lahko vam rečem, da sem zelo srečen, da smo včeraj popoldne v naših pogovorih ponovno imeli nove ideje, da bi lahko pristojni organi v obeh državah z vključevanjem energetskih naših podjetij konstruktivno prispevali k razreševanju te problematike.</p>
                  <p>Gospod predsednik, dame in gospodje, dovolite, da v zadnjih stavkih spregovorim o Avstriji današnjega časa. Naša država je težave, pa tudi mnoge, lahko bi rekli, zelo jasno začrtane dele poti v današnji čas pustila že za sabo in lahko rečemo, da danes čvrsto stoji v evropskem vsakdanu. Imamo sodobno književnost, imamo zanimivo gledališče, sodobno in tudi provokantno umetnost, obstojajo zelo živahne politične razprave in  v teh razpravah je morda manj stabilnosti in več negotovosti kot smo je poznali pred dvajsetimi leti. Po drugi strani pa imamo tudi, če gledamo globalno, zadovoljiv gospodarski razvoj, ki ustvarja povsem drugačne in boljše okvirne pogoje, kot smo jih poznali v obdobju med obema vojnama. Imamo pa tudi preizkušeno ustavo in lahko rečem, da se je zelo dobro obnesla. Ta ustava bo v oktobru letošnjega leta praznovala svoj 75. rojstni dan. Moja skupna ocena je torej kljub vsem problemom, krizam in napetostim pozitivna in usmerjena v prihodnost. In o vseh teh temah in problemih si želimo intenzivno izmenjavanje naših stališč in mnenj s sosedi in prijatelji. Torej, bi naj bila naša skupna značilnost, da bi poudarjali to, kar je skupnega, da bi si še bolj čvrsto segli v roke, tako v dejanskem kot v prenešenem smislu in ta stisk roke bi naj vseboval tudi obljubo, da bomo izredno skrbno pazili na demokracijo in na mir, in sicer v interesu naše skupne bodočnosti, za katero tudi skupaj nosimo odgovornost. Ta cilj in ideal lahko povzamemo z besedami velikega slovenskega pesnika Franceta Prešerna, ki je v svoji Zdravljici dejal: "Po rojaku prost bo vsak, ne vrag, le sosed bo mejak". Lepa hvala, gospod predsednik.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Vaša ekselenca, dovolite da se na koncu še enkrat zahvalim za obisk v parlamentu in za ta nagovor, seveda za vse dobre želje. Lahko mi verjamete, da je odkrita predstavitev stališč politike, političnih strank v Avstriji in vsega, kar ste govorili, naletela na odprta ušesa poslancev in poslank v Državnem zboru. Sam menim, da je ravno odkrita beseda in odkrito izražen interes tudi temelj za dobro sosedstvo in za urejanje odnosov. Prepričan sem, da se bomo še srečevali. Zdaj pa vam seveda želim v preostalih dveh dnevih prijetno bivanje v Ljubljani in v Sloveniji in seveda v imenu vseh nas skorajšnje snidenje. Hvala lepa.</p>
               </sp>
               <stage>(Seja je bila prekinjena ob 10.50 uri in se je nadaljevala ob 11.04 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice in kolegi! Prosim, da zasedete svoja mesta v dvorani, da pričnemo nadaljevanje seje.</p>
                  <p>Spoštovane kolegice in kolegi poslanci, gospe in gospodje! Pričenjam nadaljevanje 31. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Lev Kreft, Rafael Kužnik, mag. Jože Protner do 12. ure, Breda Pečan, Ivan Oman, Ciril Pucko, Lojze Peterle in Andrej Lenarčič. Vse preostale pa prosim, da ugotovimo prisotnost v dvorani. Ugotovimo sklepčnost! (42 prisotnih.) Ponovno ugotavljamo prisotnost v dvorani. Ugotovimo sklepčnost! Kolegice in kolegi! Ugotovimo sklepčnost! Tudi za kolege v zadnji vrsti velja, da ugotavljamo prisotnost in prosim, da potrdijo svojo prisotnost v dvorani. Ugotovimo sklepčnost! (42 prisotnih.) Še zadnjič bomo ugotavljali prisotnost v dvorani. Še vedno ugotavljamo prisotnost v dvorani. Ugotovimo sklepčnost! (46 prisotnih.)</p>
                  <p>Ugotavljam, da je zbor sklepčen in lahko odloča.</p>
                  <p>Na sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 31. seje bomo pričeli z včeraj prekinjeno 12. točko dnevnega reda, to je poročilo o izvajanju programa dela DARS d.d. za leto 1994. Poročilo o izvajanju sredstev in namenskih sredstev za gradnjo avtocestnega omrežja v Republiki Sloveniji od 1.1.1994 do 31.12.1994 in predlogom za soglasje k programu dela družbe za avtocesto v Republiki Sloveniji za leto 1995. Zbor bo nato prešel na obravnavo 4.b točke dnevnega reda, to je na predlog zakona o ureditvi določenih olajšav v zvezi z graditvijo avtocest v Republiki Sloveniji po hitrem postopku. Sejo bomo potem nadaljevali z 10. točko dnevnega reda, to je s predlogom poslanca mag. Jožeta Protnerja, mag. Marjana Šetinca in Branka Janca za sprejem obvezne razlage seznama podjetij 57. člena zakona o zadrugah, 4. točka b razdelka vinske kleti ter po dnevnem redu dalje.</p>
                  <p>Torej, prehajamo na <title>12. TOČKO DNEVNEGA REDA - POROČILO O IZVAJANJU PROGRAMA DELA DARS d.d. ZA LETO 1994</title>.</p>
                  <p>K besedi se je javil gospod Jože Jagodnik. Prosim pa, če je možno, da so razprave čimbolj racionalne. Proceduralno imete gospod Šiftar. Ja. Prosim gospod Jagodnik.  </p>
               </sp>
               <sp>
                  <speaker>JOŽE JAGODNIK:</speaker>
                  <p>Hvala, gospod predsedujoči. Glede na dolgost razprav, ki so bile včeraj, sem to primerno skrajšal in upam, da bom lahko upošteval tudi vaš nasvet.</p>
                  <p>Ko je govor o avtocestah, mi nehote hodi pred očmi označba čudež. Mi smo na vsak način dežela čudežev, če že ne čudežev, pa čudežna dežela, če ne čudežna, pa vsaj čudna. Toliko avtocest, kot jih sedaj gradimo, še v naši zgodovini nismo. Toliko denarja, kot imamo ta trenutek za avtoceste, še nikoli v zgodovini nismo imeli, tudi toliko presežkov, kot jih imamo na tem sektorju, še nismo imeli. Pa še en absurd. Tako slabe ceste, magistralne in regionalne, ki jih imamo v primerjavi z razkošjem, ki si ga bomo privoščili na avtocestnem programu, še tudi nismo imeli.</p>
                  <p>Med temi poročili, s katerimi se v glavnem strinjam, je zapisan stavek gospoda Črnivca - vodje nadzornega sveta, da je realizacija avtocestnega programa v okviru pričakovanj. Gospod Črnivec je s tem hotel povedati, kot sem ga nekajkrat razumel na naših sejah Odbora za infrastrukturo, da so bila pričakovanja stroke natančno taka in odmik od teh pričakovanj je natančno tak, kot smo ga sedaj deležni. Zaskrbljuje seveda podatek, da smo uresničili 6% od predvidenega avtocestnega programa do leta 1999, toda ta odstotek je vendarle potrebno gledati v drugi primerjavi, namreč v tisti, s kakšnimi štartnimi osnovami smo začeli in koliko je v bistvu bilo možno v prvih dveh letih uresničevanja pravzaprav spraviti pod streho in objektivne okoliščine so take, da več kot to se ni dalo in zato se pridružujem tistim, ki menijo, da je družba za avtoceste, skupaj z ministrstvom storila tisto, kar je bilo v tem trenutku najbolj možno in tudi korektno. Ugotavljamo pa vsi, da nam manjka zakonodaja s področja pridobivanja zemljišč. Upamo, da bomo to nadomestili z zakonom, ki je sedaj v proceduri, da nam manjka tudi zakonodaja na nekaterih drugih področjih. Posebej bodimo pozorni pri zaposlovanju tujcev pri projektiranju na primer, ali pa zamude pri pridobivanju zemljišč. Mi smo rekli A, ko smo sprejeli cestni tolar, in ko smo sprejeli zakon o DARS-u, nismo pa rekli B, kar bi morali, ko nam ostaja seveda pred vrati nerealiziran nacionalni program gradnje avtocest. Pa mislim, da bi morali za tem B reči še kakšno črko več, da bomo spravili pod streho tisto, kar smo se namenili. Vseeno pogrešam, kajti gre za projekt, vreden 1,5 milijarde dolarjev, pogrešam nekakšno večjo kooperativnost med vsemi, ki so zainteresirani za ta projekt in zainteresirani smo seveda vsi Slovenci, zainteresirana bi morala biti Vlada in zainteresiran mora biti na vsakem koraku tudi naš parlament.</p>
                  <p>Tukaj pa vendarle vidim, da so še razkoraki med posameznimi ministrstvi in zato pričakujem od vseh odgovornih, da bodo po domače aktivistično, se opravičujem izrazu, strnili vrste in naredili pomemben, opazen premik naprej. Za primer naj navedem primer Estonije. V prvih dveh letih je Estonija investirala v svojo cestno in železniško infrastrukturo dve milijardi tolarjev. To sta bili dve nepovratni milijardi, ki so jih zbrale zahodnoevropske, predvsem pa nordijske države. Ta naš projekt se lahko primerja po obsegu z estonskim, razlika je le ta, da bomo mi več kot 3/4 tega denarja zbrali doma, na naš poseben način, toda gre za dva projekta, ki sta morda v teh deželah iz prehoda v en in drug sistem vendarle po svoje primerljiva. Ne govorim o tehniki, govorim po višini vlaganj.</p>
                  <p>V teh obeh poročilih obeh odborov, ki sta se s tem ukvarjala, pogrešam vendarle poročilo, ki je bilo omenjeno, namreč poročilo slovenskih bank, kako se porablja razpoložljiv prosti denar. Komisija, ki jo vodi gospa Lukačeva je dala na volj odgovornim mesec dni. Sedaj je preteklo že več kot mesec in pol, pa tega poročila žal še vedno nimamo. Prav zanima me, katere so tiste slovenske banke, ki vrtijo ta denar v imenu državne zakladnice. Ali so to banke, ki so v lasti države ali so to kakšne druge banke? Kakšen vpliv imajo te banke? Ali je možno tudi iz teh bank v obliki nekakšnega konzorcija pridobiti dodatna manjkajoča sredstva za pokrivanje tistega dela avtocestnega programa, ki tega pokritja še nima! To je ena zadeva. Druga zadeva je.</p>
                  <p>Zanima me seveda, kako kooperativno je naše glavno mesto Ljubljana pri tem, ko je bilo dolžno ponuditi svoj del finančne konstrukcije pri gradnji vzhodne obvoznice. Tudi tega odgovora zaenkrat še nimamo.</p>
                  <p>Naslednja stvar, ki me poleg vsega, kar je bilo izrečeno, še posebej zanima, je ustrezna pozornost slovenski gradbeni operativi. Ta se seveda nedvoumno mora usposobiti za odprto konkurenčno tekmo na odprtem trgu, kamor štejem tudi Slovenski trg. Nikakršnega razloga ni za zaščito te gradbene operative, toda vendarle moramo vedeti, da je ta gradbena operativa naša konkurenčna prednost, na kateri velja graditi. Med gradbeno operativo in med ministrstvom pa prihaja skoraj da konstantno do nekakšnih napetosti, ki bi jih morali znati pravilno razrešiti. Mislim, da ta trenutek stvari niso dobre v škodo tega velikanskega projekta. Morda bi mogel kdo upogniti kakšno glavo in bi se dalo tudi na tem sektorju najti kakšno bližnjico.</p>
                  <p>Gospe in gospodje, nekaj teh zadev smo slišali včeraj. Še enkrat bi opozoril na razkorak, ki vlada na avtocestnem programu in ki vlada na področju, ki mu rečemo rekonstrukcija in obnova cest. Tu mislim, da ni povezave oziroma da bi se morala Vlada pozabavati s problemom, kajti če temu dodamo še dogajanje na naših cestah v zadnjih dneh, 12 mrtvih v 30 urah, ta strahotna poročila, ki jih spremljamo dan za dnem in pa dejstvo, da nam magistralno in regionalno omrežje na posameznih segmentih pravzaprav propada, da imamo tukaj sila slabe pokazatelje, bi moralo spodbuditi Vlado, da se ukvarja tudi s tem problemom.</p>
                  <p>Zato ob poročilih in ob sklepih, ki jih podpiram o delovanju DARS-a za leto 1994 in 1995, vendarle predlagam še dodatni sklep v naslednji razmislek.</p>
                  <p>Namreč: "Vlada Republike Slovenije naj v najkrajšem možnem času sprejme ukrepe za dolgoročni program razvoja prometa, vključujoč najsodobnejše rešitve s poudarkom na kombiniranem prometu, z delitvijo prometa med cesto in železnico, s cenovno politiko, okolje-varstvenimi učinki in splošnim pomenom cestnega gospodarstva za narodno gospodarstvo Slovenije. Zdaj imamo še en od teh absurdov, ki označuje dejstvo, da smo dejansko čudna država na tem področju, namreč ta promet, ki se vali po naših cestah, je tudi posledica cenovnih neskladij. Imamo prazne železnice, pa jih podpiramo kar s precejšnimi milijardami. Na naslednji seji Državnega zbora bomo to naredili. Imamo relativno prazne vlake in nenavadno natrpane ceste. Če se sprašujemo po vzrokih, odkod ta morija na naših cestah, je morda eden od vzrokov tudi ta. Nisem slišal, da bi v Vladi kaj posebej bili plat zvona, zadovoljijo se z enim, drugim nastopom v javnosti, bodisi ministra enega ali drugega in to je tudi vse, prevalijo na parlament, češ, v parlamentu stoji ta zakon, stoji oni zakon, predvsem zakon o varnosti cestnega prometa. Mislim, da je skrajni čas za ukrepanje in da je skrajni čas, da Vlada, še pred sprejetjem proračuna, posveti tudi posebno pozornost programu vzdrževanja in obnove obstoječe cestne infrastrukture. Časa za umik glede na načrt, ki si ga je Slovenija zadala na področju gradnje avtocest, torej ni.</p>
                  <p>Če bomo še naprej v zasedi čakali na naslednje spodrsljaje tega ali onega sektorja, potem se odmikamo od načrtovanja, potem bomo se morali res vprašati, ali je bilo to načrtovanje sploh realno. Ceste nikakor niso projekt enega ministrstva ali pa ene stranke, čeprav bi si nekateri to želeli. Ceste so projekt vse Slovenije in so projekt desetletja in temu primeru mobilizacijo, v narekovaju rečeno, bi morali vzpostaviti tudi mi v Državnem zboru. Naš cilj bi moral biti sprejem nacionalnega programa in zavezati izvršno oblast, da se obnaša do tega projekta skrajno odgovorno, kajti sicer bomo kar naprej soočeni s stanjem, kakršnega imamo, imamo pa katastrofalno stanje na cestah, ne glede na to, da se nam obetajo svetle perspektive v štiripasovnicah od Kopra do Lendave. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospe Pozsonec.</p>
               </sp>
               <sp>
                  <speaker>MARIA POZSONEC:</speaker>
                  <p>Spoštovani! Tudi jaz sem želela opozoriti na katastrofalno stanje na cesti proti vzhodni meji. Vlada in ta parlament morata dati odgovor na vprašanje, in sicer včeraj je bil čakalni čas v Dolgi vasi na mejnem prehodu 60 ur. Mislim, da je ta podatek dovolj zgovoren, in mrtvi na cestah, katerih število je pretreslo celotno slovensko javnost, so na tej cesti proti Štajerski. Mislim, da so ta dejstva dovolj zgovorna in bomo sokrivi za nesreče in bomo krivi tudi za to, da mednarodni tovorni promet obide Koper. Kaj če bi bilo enkrat obratno in bi začeli graditi tam, kjer je problem največji, torej v Prekmurju, ki povzroča ozko grlo in tudi v nadaljnjem gospodarskem razvoju negativne spremembe za celotno Slovenijo. Dokler pa nimamo pogojev, torej nimamo infrastrukture, se ne bi  bilo treba igrati s to državo na račun varnosti sodržavljanov in na račun kvalitete življenja v določenih krajih in v določenih pokrajinah. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospodu Šiftarju.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Spoštovani! Ne vem, govoriti skoraj o preteklosti, to je o prejšnjem letu, nima smisla, kajti takega izpada, fizičnega izpada v realizaciji, kot smo ga bili deležni, verjetno niso pričakovali največji pesimisti. Še najmanj pa tisti, ki bolj ali manj delujemo v Odboru za infrastrukturo in vsakodnevno, ali pa vsaj tedensko poslušamo od predstavnikov Vlade in DARS-a, kako vse super poteka, kako je vse pod kontrolo, kako se vse dogaja, kakor mora biti. Lahko vam povem, da po tisti otroški domislici: operacija uspela, pacient umrl. Če pogledate nazaj, pri tej realizaciji je to nekaj takega. Čeravno je tudi ta situacija, se pravi lanska, na tem področju, na področju povezave med italijansko in madžarsko mejo, to je v tej tako imenovani slovenski hrbtenici porazna, si ves čas dopuščam in si lažem in dopuščam, da mi natikajo roza očala, da vseeno ta projekt vidim bolj svetel, bolj zanimiv, kot je v resnici. V resnici ni niti črno-bel, ampak je črn. Posebej še to, če gledam, če izhajam iz tega, da sem doma na področju severo-vzhodne Slovenije, da izhajam iz Prekmurja, se pravi tistega dela te naše strateške povezave, ki bo po dinamičnem planu na koncu tega in ta konec, ta konec po tej logiki, kako se pripravlja, kako dela DARS in kako to zraven gleda Vlada, verjetno ne bo okrog 2000. leta, ampak se bojim, da bo številka bistveno večja na zadnjih dveh mestih. Morate me razumeti, da je to z mojega konca čisto tako. Lahko bi povedal tudi to - pristojni za realizacijo tega, se pravi, to sta Vlada in DARS, ne da niso sposobni realizirati fizične proizvodnje oziroma fizično uskladiti tega globalnega, sicer resno težkega problema. Niso sposobni niti uskladiti papirjev, dokumentov, ki so objavljeni v eni številki Poročevalca. Poglejte si, spoštovani kolegi, Poročevalec številka 51/94. Tu notri imamo praktično vse te tri točke, ki so združene pod a, b in c. Tu so takšni disproporci, da vas stisne, kakšna so si nasprotovanja. Samo poglejte, na strani 7 je tabela 1/2 - odseki, ki se začnejo graditi po letu 1994. Tu imate pod številko 11 in 12 Maribor - Lenart se začne junija 1996. Lenart - Beltinci naj bi se začelo celo maja 1996. Hvala bogu, da je tako. Upam, da nas bog tudi posluša. Rad bi vam pa povedal, da tisti, ki malo spremljate - jaz zadnje čase spremljam in malo vem, kako gre z dokumentacijo, tu pa imate na 20. strani, ko govorimo predhodna dela, priprava projektno tehnične dokumentacije - vzemimo odsek Sogetinci - Beltinci, pobuda Ministrstva za promet in zveze za pričetek postopka, podana v septembru 1994. Vemo, da je to bilo realizirano komaj konec januarja 1995. Do aprila 1995 bo končan izbor variant. Sicer imam v sobi obešen koledar, upam, da je dober. Nad njim piše maj in v maju še ni čisto nič napravljenega v tej smeri. Besedne obljube so. Osnutek lokacijskega načrta bo pripravljen do decembra 1995. Kot sem se pozanimal - nisem strokovnjak za to področje, to več ni mogoče napraviti.</p>
                  <p>Potem predlog uredbe o lokacijskem načrtu za obravnavo v Vladi bo potrebno pripraviti do avgusta 1996. Predlog uredbe o lokacijskem načrtu za pripravo Vladi bo potrebno pripraviti do avgusta 1996, ampak lopato bomo zasadili maja 1996. Zdaj mi pa povejte - nimamo nič, nimamo nobenega papirja, da začnemo graditi. Potem dejansko lahko poslušamo tisto, kar pravi gospa Pozsonec: "Dajte, začnite v Lendavi graditi, če ste sposobni brez papirjev, papirje pa napravimo pozneje." Tu ves čas piše, da vam ne bom našteval: ko bodo variante obdelane. Variante bi morale biti obdelane. Na tej trasi variante sploh niso obdelane. Če se karkoli osebno sprašujem, je vedno govora o tem, da še ni usklajen prehod z Madžarsko. Ljudje božji, prehod z Madžarsko v tem trenutku niti ni pomemben. Vse to moramo mi še pripraviti in do takrat se dogovorimo vse. Do Beltincev je trasa fiksna ne glede na to, kje bomo prečkali madžarsko mejo.</p>
                  <p>Imam še eno vprašanje. Ko smo sprejeli ljubljansko severno obvoznico in je Vlada dala odredbo o lokacijskem načrtu, ko smo to podpisali, je bila takoj napravljena tudi predpogodba, dan avans - izvajalska pogodba je bila s SCT. Dan je bil celo delni avans, pa tudi po 6 mesecih se še ni začelo. Rad bi odgovor DARS-a ali ministrstva, kako to, da smo denar že dali in obenem, ali lahko pričakujemo to isto, da se bo zgodilo na trasi med Mariborom in madžarsko mejo ne glede na zamudo. Če nam minister ali pa predstavniki DARS-a to obljubijo, potem je to ena od zelo dobrih stvari.</p>
                  <p>Rad bi se še dotaknil, tu je zelo na kratko napisano, odsek Slovenska Bistrica - Hajdina in Ormož. Zanima me, kaj je s tem in med vrsticami v odboru in po hodnikih in kuloarjih se ves čas govori, da bi rada, tako Vlada, kakor tudi DARS spravil ven iz financiranja avtocestnega programa. Zato smo sprejeli zakonodajo, zato smo se dogovorili vsi poslanci in vsa zainteresirana javnost v severovzhodni Sloveniji in mislim, da ta ideja, ki se je porodila v neki vroči buči, ne more biti nikakor realizirana, da do tega ne sme priti. Ta cesta med Slovensko Bistrico je prav tako pomembna in s tem rešuje problem cele slovenske avtoceste na našem področju, da niti pod razno ne sme priti pod vprašaj, kako se bo financirala. Financira se iz sredstev DARS-a, financira se iz avtocestnega programa, ker če vemo, v kakšni stiski smo z denarjem v proračunu, potem iz tega projekta ne bo nič. Strah pa me je, nočem se dotikati proračuna, ampak med tistimi predlogi, nekateri so za proračun za leto 1995 pisali amandmaje na to temo. Ali so dobili napačne podatke, ali jim ni znan način financiranja? To sploh ne gre sem. To se financira iz DARS-a, to se financira za avtoceste in tu ni nobene dileme več.</p>
                  <p>Rad bi pa, recimo, povedal še to, kar se je moj kolega Jagodnik dotaknil, o tem je na širše govoril, pa jaz ne bi delal ta razkorak med avtocestami in drugimi cestami, se pravi državnimi cestami na enem nivoju, pa potem še cestami nižjega reda. Na tem področju čutimo, če izvzamemo avtoceste, čutimo akutno pomanjkanje finančnih sredstev. Vendar pa so posebej zdaj, v tem trenutku ogroženi tisti deli, kjer bi naj potekala ta slovenska hrbtenica. Naše ceste v Prekmurju in v celem severovzhodnem delu Slovenije so slabe. Vse ceste v Sloveniji so slabe, da ne bo spet kdo rekel, da gledam samo en del, ampak če pogledate, recimo, malo v proračun, kako so finančna sredstva razdeljena, gredo v druge kraje, to je tja, kjer avtoceste bodoče naj ne bi bilo. Za mene je to logično, za mene je to razumljivo in tudi odgovori, ki jih dajejo pristojni ljudje, da bo zdaj pač manj denarja, ker bo avtocesta rešila nekatere akutne probleme, recimo, to je nekaj obvoznic skozi mesta in vasi na tej trasi. Dejstvo je pa, na koncu se nam lahko zgodi to, da državne ceste ne bodo sanirane, da bodo državne ceste razpadle, da pa tudi avtocesta ne bi bila zgrajena v predvidenem času, potem bo pa ta del Slovenije resno neko slepo črevo.</p>
                  <p>Še bi rad neko stvar povedal, kar se tiče avtoceste. Ves čas poslušam, marsikdo tudi od mojih kolegov ali pa celo prijateljev mi govori, da je ta cesta politična. Da je posebej ta odsek avtoceste med Mariborom in madžarsko mejo političen. Jaz nič ne pravim, v prvi fazi je moral biti političen, da smo sploh šli na to, da smo neke raziskave, kar se tiče finančne in drugačne upravičenosti ugotovili. Mi smo rekli, da z državami Višegrajske skupine želimo sodelovati. Kako naj sodelujemo z njimi, če nimamo nobenega mejnega prehoda, nobene normalne ceste, niti železniške povezave z njimi. Kaj si potem predstavljate nekateri kot sodelovanje? Z druge strani vedno poslušam, da ta trasa, kar se avtoceste tiče, ni fizibilna. Ja, pa ne vem, ves čas dobivam takšne pa drugačne papirje na klop, največ kot član Odbora za infrastrukturo in razen na potezi Murska Sobota, nekje madžarska meja, je fizibilnost zadovoljiva po merilih mednarodnih bank. Ja, pa ne vem potem, kakšno fizibilnost pa potem čakate, spoštovani kolegi vi, če ta fizibilnost ni zadosti.</p>
                  <p>Še ena stvar je. Prej je gospa Pozsonec rekla, da je bila čakalna doba 60 ur. Ko sem to slišal, sem mislil, da je to neka "patka", da je prišlo do lapsusa tistega, ki je pač v poročilih govoril in sem še enkrat poslušal in dejansko, tisti, ki ste gledali dnevnik, ste videli, da je bila čakalna doba 60 ur. Resda zaradi neke specifične situacije, ki je nastala, ampak vedno nastajajo specifične situacije. Ne nazadnje so to kamioni, ki gredo čez ta dolgovaški prehod. Tu je toliko osebnih prevozov, se pravi osebnih avtomobilov in drugih, ki gredo čez druge mejne prehode. In z ene strani govorite, da ni prometa. Ja, kako pridejo potem vsi ti kamioni? Po zraku, ali ne vem kaj? Pa ne da se, ni take skakalnice v Mariboru, pa da bi skočili v Dolgo vas, pa tam pristajali, ljudje božji! To gre vse skozi Prekmurje, skozi vsa ta mesta, o katerih sem že večkrat govoril, Lenart center, Gornja Radgona center, Radenska, toplice, se pravi center, Murska Sobota skozi najdaljšo ulico, Cankarjevo ulico, se pravi, da ne govorim Beltince in vse ostale in v Lendavi pride na edino resno ulico, ki jo zatrpa, pa potem v Dolgo vas. In ne govorite, da tega ni in ne zatiskajmo si oči. Odgovori Vlade so ignorantski in rad bi samo eno, da nam vsaj v tem trenutku in Vlada in DARS natočita čistega vina. Dobro, če so vse zaplanirali, če je prišlo zaradi našega pritiska do nerealnih rokov, naj povedo, da do 1999 ni realno napraviti, da mora to biti 2001, ampak da zabetoniramo te stvari in ne da čakamo, da napravimo zdaj neki politični pik, tisti, volitve so drugo leto, pride novi parlament in spremenimo. Na koncu ne glede na vse to naše vpitje, to je dejansko vpitje iz obupa, ostanem brez vseh cest in to avtocest in vseh ostalih državnih cest.</p>
                  <p>Oprostite, če je bilo malo bolj zmedeno, hotel sem krajšati. Ker če bi si vzel čas pa da to celo problematiko razložim, potem bi lahko mogoče celo mojega kolego Ivo Hvalico prehitel.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Tudi jaz ugotavljam, da je bila vaša operacija daljša kot pet minut. Prosim, da so v okviru petih minut. Gospod Černelič ima besedo.</p>
               </sp>
               <sp>
                  <speaker>FRANC ČERNELIČ:</speaker>
                  <p>Hvala lepa, gospod predsedujoči. Poslanke in poslanci, sam dejansko podpiram poročilo, saj poročilo kaže samo stanje tako kot je. Mislim celo, da so premalo poudarjeni vzroki zamud, termini in pa seveda tisti, ki so krivi za te zamude in tem vzrokom bi bilo treba dati več pozornosti. Verjetno bi veliko manj besed letelo na DARS, ali kam drugam. Nikakor ne morem razumeti glede na to, da ste marsikateri poslanci postavljali vprašanje racionalne rabe denarja, da niste dali, niste podprli tiste možnosti, ki je popolnoma jasna in legalna, da se začne graditi "Dolenjka", ki ima vse dokumente in bi s tem normalno in racionalno uporabili denar, ne bi ga vrteli v bankah, ne bi zgubjal vrednost. Najboljša kvaliteta in najbolj kvalitetno izrabljen denar je v bistvu opravljena investicija, ki je tako ali tako v nekem obdobju načrtovana. Tu pa gre seveda za vprašanje samemu sebi, ali smo racionalni ali nismo racionalni. Ali hočemo biti racionalni za Slovenijo, ali hočemo biti racionalni samo za en košček, en del? Tu se seveda ne strinjam z razpravljavci.</p>
                  <p>Ugotavljam tudi, da razpravljavci kritizirajo izvajalca v takem smislu kot če bi si želel hišo in bi kritiziral izvajalca, zakaj mi je ne naredi, ko sem mu vendar omogočil denar, a hkrati mu nisem določil parcele, nisem mu omogočil odkupa parcele. Kako potem? Potem vprašam najprej sebe, ali sem dal osnovne pogoje, da se lahko taka stvar naredi. In šele ko te osnovne pogoje zagotovim, potem lahko rečem, prosim, v roku izvedi in naredi hišo. Mislim, da je iz poročila povsem jasno, da so sicer res z zamudo, ampak da so vendar vsi predvideni odseki dejansko v gradnji, da so na vseh področjih pogodbe sklenjene. Res z zamudo,  ampak to zamudo je treba prišteti tudi še kam drugam in ne samo DARS-u. Torej absolutno se strinjam z nesmiselnim obračanjem denarja v proračunu in nesmiselnim obračanjem denarja preko bank. Ampak naredimo kaj! Če ne bo steklo v letošnjem letu, naredimo kaj, da ga bomo porabili tam, kjer je legalno to mogoče in racionalno mogoče. Promet na Dolenjki tako ali tako nenehno narašča. Sami bomo prisiljeni v tem mandatu, ali poslanci, ki bodo v naslednjem mandatu, se s tem problemom soočiti.</p>
                  <p>Gospod Šiftar, jaz vas razumem, tako kot da bi rekli jaz sem glavni in okoli mene ni nikogar več in seveda drugih enostavno ni, moje je Pomurje in tako naprej. Jaz od vsega začetka simpatiziram s Pomurjem. V začetku sem rekel, da naredite kaj, da boste zagotovili osnovne prostorske in ostale pogoje. Vendar očitno glede na vaše razprave ta simpatija pri meni pada. Pa ne zaradi Pomurcev, ampak zaradi vaše razprave. Kritizerstvo in ne akcija po moje ne vodi nikamor. Torej naredimo vsi skupaj več za vse smeri za celotno Slovenijo, da se bo dejansko lahko denar racionalno porabil in ocenimo, kaj je mogoče od tega trenutka naprej narediti na osnovi teh poročil, ne kritizerstvo za nazaj. Ocenimo, kaj je mogoče narediti. Predvsem je treba vsekakor pohiteti in sprejeti tudi zakon, ki je predviden in ki bo omogočal hitrejše pridobivanje zemljišč. Jaz upam, da tam ne boste imeli nekih zavirajočih tez in pa zavirajočih elementov. To moramo sprejeti, pa še kaj drugega, tudi na osnovi oziroma na prostorskem planiranju. Želim tako, kot sem na začetku mandata rekel, želim, da vzhod-zahod izkoristi priliko, ki je ta trenutek v svetovnem ali pa vsaj balkanskem kotlu, da se seveda naredi maksimalno in največ v prid Slovenije zaradi situacije, vendar ne čakajte, da se situacija obrne in da bomo seveda tudi Dolenjci še bolj vroče in še bolj zagnano iskali rešitev v tej smeri na osnovi povečanega prometa. Še enkrat ponavljam pa, bodimo racionalni v rabi sredstev in če ugotavljamo, da je dejansko višek sredstev, jaz mislim, da ga ni, potem ga usmerimo na tiste odseke, kjer je možno graditi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika, gospod Šiftar.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Sicer mi je žal, če zaradi enega človeka lahko pade simpatija do cele regije, tako da... z druge strani pa si mislim, jebemti, kakšna teža, da lahko celo regijo pelješ, ali v dobri ali v slabi smeri. To, ko je šel gor gospod Černelič, sem vedel, kaj bo njegov osnovni moto, vsi drugi so bili malo bolj arhaično, ali takšni ali drugačni okraski in je to, denar ne v banke, ne ne vem kam, ne ga dati finančnemu ministru, ampak ga plasirati tja, kjer je dokumentacija. Vsi vemo, da na tej trasi dokumentacija je. Nikakor ne nasprotujem trasi, to sem že velikokrat povedal tudi izza tega pulta. Ne nasprotujem, ampak mi smo sprejeli zakon, mi smo finančna sredstva točno tako plasirali. Ne nazadnje, čisto, če sem praktičen. Če pa damo vsem ta sredstva, ki so zdaj nekje posojena, tudi mogoče po neugodni obrestni meri, vsaj kolikor toliko ohranjajo vrednost in so tu. Če jih pa damo tja, pa jih potem nimamo za tisto, kar smo sprejeli mi v zakonu in kršimo zakon. Ne nazadnje smo mi tu zakonodajno telo in če bomo delali to, potem prosim, ne vem, če smo sploh potrebni. Zdaj tisto o Prekmurju, ali glavno ali ne glavno. To, koliko je Prekmurje glavno, prosim lepo, ste vabljeni, pa boste videli, kakšne so naše in državne ceste, kakšne so naše občinske ceste. Občinske so še najboljše, ker smo jih s samoprispevkom gradili. Kakšne so državne ceste itd., kako so zatrpani naši mejni prehodi, pa boste videli, kdo je glavni. Revčki smo, zaradi tega jaz tudi ves čas hodim ven, pa govorim. Cesta M 10, ki je edina resna državna, to se pravi magistralna cesta, ni nastala problem zaradi nas. Nastala je problem zaradi geopolitičnih sprememb, ki so v Evropi nastale. Hočeš nočeš, te spremembe so tukaj, te spremembe bodo nekaj časa ostale in to ne moremo zanikati in M 10/1 do Maribora niso zatrpali naši avtomobili, tudi ne nekaj tistih kamionov, ki peljejo naše industrijske proizvode, pa avtobusov, zatrpali s kolonami kamionov, ki prihajajo iz teh vzhodnih držav in ti so tukaj, ti so dejstvo. Mogoče bo z razrešitvijo problema na Balkanu, vprašanje kdaj bo, Makedonija odpadla. Večina kamionov, ki so tu, bodo tukaj ostali. In ena stvar, kar je tudi v tem. Dokumentacija, ki smo jo tu uzakonili in smo v tem Državnem zboru napravili tudi nek dinamični plan, kasni in za to je odgovor. Jaz niti nisem zdaj v tem trenutku celo rekel, katero ministrstvo, ker bi mi potem minister enega ministrstva porinil na drugega. Govoril sem o Vladi in o DARS-u. Dokumentacija in vsi postopki v zvezi s tem kasnijo in to ne morete zanikati, da to ni tako. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko. Repliko ima še prej gospod Pregelj. Prosim.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram gospodu Černeliču v zvezi z njegovo uvodno izjavo, da nismo hoteli poslanci podpreti predloga, da bi se istočasno gradila Dolenjka, ki ima pripravljeno dokumentacijo in tako naprej. Res je. Kolikor mi je znano, je bil tak amandma podprt. Res pa je tudi, da zaenkrat se lahko ta odsek gradi samo iz denarja, ki nastane kot prihodek iz cestnin, medtem ko bencinski tolar je pa hudičevo namenski in se ga ne da tako uporabljati. Medtem, ko iz cestnin bi se ga lahko uporabljal in to je sedaj stvar odločitve. Če se Vlada, kakor tudi DARS odloči, da bo ta denar rabil na teh odsekih, in bilo bi upravičeno, ker bi na ta način odprli še eno cestninsko postajo in sedaj tisti del dohodka, ki sedaj odteka, in pretežni del je to dohodek celo tujcev, ki se zastonj vozijo po naših avtocestah, menim, da bi bil tak pristop upravičen in predlagam gospodu Černeliču, da predlaga dodatni sklep.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Černelič ima tudi repliko.</p>
               </sp>
               <sp>
                  <speaker>MAG. DRAGAN ČERNELIČ:</speaker>
                  <p>Se opravičujem, res ne bi želel podaljševati teh razgovorov in replik. Rad bi samo vse opozoril na to, da je vendarle zbiranje bencinskega tolarja iz vse Slovenije in ne samo v eni smeri, in da smo se vsi odločili za to, da prednostno to cesto zgradimo. Vendar če so razmere, bodimo racionalni za celotno Slovenijo, čeprav ocenjujem, da ta trenutek vseeno ni to tako, ampak bodimo, velja seveda za oba razpravljavca replike. Ocenjujemo, kaj se da narediti za naprej in ne kako za nazaj. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko imate ponovno gospod Šiftar. Prosim.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Zelo na kratko. Mislim, ne bi se sedaj v to spuščal, celo, če to od gospoda Černeliča vzdrži, ampak nenazadnje nam pristojno ministrstvo, se pravi Vlada in DARS sporoča, da niso, da so sicer nekaj malega v zaostanku, da vse teče tako kot teče in mora. No, potem pa ni sploh nobene realne možnosti, recimo, da ta denar gre nekam drugam, če celo pravijo, da bo celo drugo leto, če bodo realizirali, upam, da bodo, pa rajši gledam skozi tista roza očala, da bodo in da jim bo celo denarja zmanjkalo. Potem pa mislim, da je to sedaj borba za oslovo senco v tem trenutku.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod podpredsednik, spoštovane kolegice in kolegi! Teh 60 ur čakanja v dolgi vasi je samo en simptom, ki ga tudi ureditev mejnega prehoda in zgraditev manjkajočih odsekov ne bo rešila. Avstrija si je tudi med svojim vključevanjem v Evropsko Unijo izgovorila omejitve v tovornem tranzitu in gospodarsko oživljanje vzhodne Evrope ima za posledice zelo velik naval tovornjakov na slovenske ceste, ki preko Avstrije ne morejo proti Italiji in Franciji in naprej in tudi obratno ne. Zato vas prosim, prometna politika te Vlade je ena največjih njenih katastrof in ni nobenih razlogov, da se sedaj tukaj poslanci med seboj delimo krivdo in drug drugemu očitamo, kdo je za takšno situacijo kriv. Državni zbor gotovo ima svoj del krivde, ker je svoječasno sprejel zakon o ustanovitvi DARS-a, kar je bila prva velika uvodna napaka, ki se bo še dolgo vlekla. Verjetno ste nekateri opazili nedavno od tega drobno notico v medijih, da ima italijanska avtocestna družba zelo velike dobičke. Ti dobički prihajajo iz cestnin in vi veste, da je naš DARS v bistvu privatna družba, ki je ta trenutek še v 100% državni lasti, je pa zakon nastavljen tako, da je mogoče to hitro privatizirati, in ko bodo razmere tukaj v Državnem zboru to dopuščale, se bo to tudi zgodilo. To se pravi, vsi državljani, vsi ki se vozijo, plačujejo za te avtoceste, za njihovo izgradnjo. V 10 letih, 15 letih, če bodo politične razmere dopuščale, bo prišlo do privatizacije velikih dobičkov v privatne žepe.</p>
                  <p>Sedaj, kar zadeva ta poročila, o katerih ravnokar govorimo. Ne bom podprl pozitivnih sklepov odbora, ker vidim še vedno  kovinske trakove ob avtocestah, ki se več let ne vzdržujejo in tudi prebiram v medijih, da je stališče družbe ta, ko bodo dovolj zarjaveli, jih bodo pa zamenjali. Vidite, to je ta odnos, ni potrebno vzdrževati, denarja je tako dovolj, takrat ko bo potrebno, bomo vse skupaj naredili na novo, da bi pa kot skrben gospodar s tem, kar imamo, upravljali, za to pa ni niti volje niti nikakršnega interesa.</p>
                  <p>Financiranje tega programa, 3/4 iz lastnih sredstev, 1/4 iz kreditov približno ali približno tako. Katastrofa te vladne prometne politike je tudi v ceni bencina. Slovenija ima najnižjo ceno bencina v primerjavi z vsemi sosednjimi državami in v preteklem letu je bila stopnja inflacije 17,8%, cena bencina je naraščala po stopnji 7%. Rezultat tega je zelo poceni bencin, zelo veliko voženj, prenašanje prometa z nekih družbenih  civiliziranih oblik na osebni in tovorni promet in na drugi strani luknja v državnem proračunu, iz katere bi bilo mogoče financirati tudi te manjkajoče avtoceste, in zelo velika ekološka škoda, ki od tega prihaja, ki jo bo treba plačati na dolgi rok. Jaz mislim, da naj Vlada vsaj izravna rast cene bencina z rastjo inflacije, da je to nekaj, kar je treba označiti kot skrajno negativno in tudi nerazumno glede na tuje kredite, ki jih bo praktično brez utemeljitve treba jemati v tujini. V nadaljevanju bo treba plačevati še obresti itd. Mislim, da ravnanje Državnega zbora, ki očitno tendira k temu, da bo ponovno podprl to prometno politiko, ni preveč utemeljeno.</p>
                  <p>Zdaj imamo pred seboj tudi predlog za spremembo zakona o razlaščevanju, povezan z avtocestami, kjer se bo zgodilo, da bodo 30 let stari načrti avtocest, ki so povsem zastareli, ti koridorji, ki so bili narejeni v nekih konceptih praktično še iz najzgodnejšega povojnega obdobja, ti se zdaj uresničujejo. Neusmiljeno se gradi natančno po tistih koridorjih in prebivalci, ki to nerazumnost vidijo in ki so žrtve tega, bodo zdaj še oropani zadnje pravne varnosti in mislim, da smo na nekem gibanju v popolnoma napačni smeri, ki se mu jaz ne bom pridružil.</p>
                  <p>Vlada ta trenutek vodi pogovore za včlanitev oziroma za sklenitev asociacijskega sporazuma med Slovenijo in Evropsko unijo. Tu v parlamentu se o pogojih, po katerih bo sklenjen ta sporazum, še nismo pogovarjali, ampak zelo verjetno se bo izcimila iz tega popolna sprostitev cestnega tovornega prometa po slovenskih cestah. To bo seveda v interesu možnega privatnega profita, dolgoročno bo pa zelo škodljivo za slovensko okolje in predvsem upravičeno se bomo spraševali, zakaj slovenska Vlada in slovenski parlament pri sklepanju asociacijskega sporazuma ne more sprejeti vsaj tistih že sklenjenih sporazumov med Avstrijo in Evropsko unijo, ki jih je ta uspešno uveljavila? To mislim, da je neka tehnična površnost, neki minimum že doseženega, ki se mu Slovenija odpoveduje brez razlogov in za to površnost nam zanamci pri našem sklepanju tega asociacijskega sporazuma in potem dolgoročno tudi naše vključitve v Evropsko unijo ne bodo hvaležni oziroma bodo to površnost zelo hitro opažali.</p>
                  <p>Moram reči tudi, da je gradnja avtocest v zadnjem letu, recimo, odsek Razdrto - Čebulovica prometno tehnično, o čemer so kolegi že govorili, tudi skrajno neprimerna. Odseki, ki jih imate na cesti Razdrto - Čebulovica, so nesprejemljivi. Pol hriba je odneslo in tudi prometni strokovnjaki pravijo: "Kdor se vozi po takšni avtocesti, nima dobrega občutka." Ta izvedba je skrajno problematična in podobna oni pri Jesenicah, kjer veste, da se vozite po nekem zelo ozkem betonskem koridorju, ki je tehnično prometno skrajno problematičen in kjer je treba takoj, ko pride do zmrzali, zapreti ves promet zato, da se ne dogajajo serijske prometne nesreče.</p>
                  <p>Mislim, da bi se Vlada morala zamisliti nad svojo prometno politiko, spremeniti globalno stališče do te prometne politike in potem seveda tudi ne prihajati s poročili v tej obliki, kot jih imamo zdaj pred seboj, temveč spremeniti osnovni koncept. Državni zbor je že sprejel sklep o preusmeritvi cestnega tovornega prometa na železnico, iz česar tudi ni bilo nič, tako da to, s čimer se danes soočamo, je rinjenje z glavo v zid, ki bo imelo zelo slabe učinke na dolgi rok. Težava bo v tem, da bodo ti učinki zelo dragi in tudi pravno stanje, v katerega se bo Slovenija mednarodno integrirala, bo zelo težko spreminjati potem, ko bodo ti koraki, ki se zdaj delajo, storjeni. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Geržina. Ponovno prosim in apeliram na vas, da so razprave res omejene na pet minut. Gospod Geržina, prosim.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo, gospod podpredsednik. Spoštovane kolegice in kolegi, predstavniki DARS-a, Vlade! Za razliko od gospoda Šešerka menim, da DARS ni bila napaka, ampak da je bila modra odločitev parlamenta. Prej je gospod Jagodnik razpravljal o tem, da so mogoče naši izvajalci nekoliko preveč prizadeti v tem dvoboju, da bom rekel, med DARS-om in med njimi. Ravno iz tega izvajam, da je dejansko bila pravilna odločitev in da postopki potekajo pospešeno ravno zaradi tega, ker smo se tako odločili. Vidim delo DARS-a, ga spremljam, mogoče ga gospod Šešerko malo preveč skozi zelena očala, prej je bilo rečeno, da skozi rožnata, a če ga gledam jaz tudi skozi rožnata očala, pa vendarle še kar kritično kot član Odbora za infrastrukturo in da imam precej pripomb, to lahko povedo sami in zahtevam odgovore, jih dobim in ponavadi so v večini zadovoljivi. To, kar ste rekli, mislim, da ste si sami odgovorili. Namreč ko ste govorili o dobičkih, ki jih imajo v Italiji izvajalci, te dobičke smo mi določili, da gredo v izgradnjo in vzdrževanje avtocestnega sistema naprej, če se spomnite, gospod Šešerko in da so oni neprofitna organizacija. Torej dobički ne bodo šli v žep, ker imamo dve vrsti nadzora kot smo včeraj govorili. Eden je nadzor Odbora za infrastrukturo in okolje o fizičnem delovanju izvajanja programa, drugi pa je Odbor za finance, ki kontrolira finančni del tega. Mislim, da je to kar v redu. Če pa ni v redu in se ne da dovolj kontrolirati, mislim, da je prav, da se predlaga še kakšen drug nadzor, če kdo dvomi o tem. Jaz bom takoj za to, da še na kakšen drug način presvetlimo in sem med tistimi, ki zagovarjajo, da je poraba proračunskega denarja transparentna.</p>
                  <p>Zdaj bi rekel še nekaj o ceni bencina. Strinjam se, da je cena nekoliko nizka pri nas, vendarle ko govorimo v istem trenutku, da zaradi objektivnih, tako so včeraj nekateri izjavili, razlogov zastojev v 1994. letu, govorim o programu DARS-a in da bi še nekako podražili bencin, mislim, da bi potem pa res neracionalno ravnali. Včeraj smo omenili in že večkrat tu, da bo prišlo obdobje v poteku tega projekta, ko bodo finančni minusi. Mislim, da se to lahko za tistikrat prihrani, pa tudi, ko je bilo rečeno, ja, namesto najemanja tujih kreditov bi raje dvignili procent bencina. Mislim, da so krediti, tako so nam na odboru razložili, ugodni in najugodnejši trenutno. Tako sem razumel to zadevo. Mislim, da na ta način pridobljen denar ne bo dražji od tistega, kar, recimo, imamo rezervirano za tista obdobja ali pa tisto dobo, tisti čas, ko bo manjkalo denarja na tem projektu. Bi se pa strinjal, če bi gospod Šešerko rekel in še nekdo, mislim še ostali, da bi mogoče šlo v razpravo ali pa sprejeli sklep ali pa zakon, da bi del bencinskega tolarja namenili tudi za magistralne in regionalne ceste. Namreč za tisti del, kjer ne gre avtocestni program, ker vemo, da avtocestni program praktično teče po tistih krajih, kjer je res največja koncentracija prometa. To mislim, da je vsem jasno in zaradi tega v bistvu ne delamo nekaj, kar je bilo prej rečeno, neke spomenike, ampak prepotrebno povezavo, infrastrukturno, se pravi cestno, da sprostimo zastoje, ker mi imamo na določenih mestih, praktično na magistralkah stoječi promet, ali pa bi rekel lazeči promet, tako kot se ga gredo polži in mislim, da moramo narediti ta avtocestni program.</p>
                  <p>Glede koridorjev, gospod Šešerko. Do neke mere bi se mogoče tudi strinjal z vami, vendarle, če rečemo, gremo proč iz ravnine v hribe, jaz mislim, da ste videli in govorili sam proti sebi. Tam tisto, kaj je že, na Čebulovci, ko so cel hrib odrezali. Tam smo pa, recimo, če gremo na tak način, odrežemo ogromno zemljišča in zemlje. Če gremo, in to se je tudi ta parlament, mislim, da večinsko odločil, da gremo v zadevo, da zaokrožimo mestna središča, se jim približamo in uporabimo. To mislim, da je bila poanta tega parlamenta, ko smo šli tudi v ta projekt, da uporabnost avtocestnega sistema kolikor se da povečamo, ne pa, da ga odmikamo proč, kjer, recimo, naravo-varstveno mogoče boljše prenese cesto, priključki pa tudi nekaj stanejo in tudi porabijo zemljo in tudi na priključkih avtomobili mogoče čakajo, se ustavljajo in prihajajo. Mislim, da to ni tako enostavno. Mislim, da bi lahko rekel samo še to. Dejansko imate mogoče nekje prav, ko bi se dalo speljati po prostorih avtocestni sistem, kjer bi lažje prostorsko ali pa naravo-varstveno preživelo, vendarle pa potem se oddaljujemo od uporabnosti teh cestišč in mi smo se pač, jaz sem razumel tako, večinsko v tem parlamentu odločili, da bomo</p>
                  <p>uporabnost za našega državljana povečali proti tistemu, kar je in s tem tudi mogoče blizu cest, če se spomnite, vzhodne obvoznice oziroma vzhodne avtoceste rekli: ja, pripeljali bomo ogromno tujskega prometa oziroma tega transfera med vzhodom in zahodom. Ja, zmeraj moramo neki kompromis najti, ali gremo v eno skrajnost, ali v drugo. Te skrajnosti pač niso dobre po moje in zato mislim, da je ta program dober in da je treba, če se da, se strinjam s tistimi, ki so danes razlagali, gledati malo naprej, ker zdaj šele pelje, bi rekel še niti ne zdaj, 100%, ker nekateri deli projekta zaradi objektivnih vzrokov seveda stojijo, še niso stekli. Mislim, da šele zdaj prihajamo v fazo, ko bomo znali oceniti, ali je to dobro, ali smo preveč "zevnili" ali pa bomo mogoče požrli ta zalogaj, ki smo si ga pripravili. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Šešerko in potem gospod Pregelj. Jaz pa prosim, da se ne oddaljujete od dnevnega reda. Razpravljamo o poročilih.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani kolega Geržina! Z vami se strinjam, da je treba paziti tudi čimbolj na natančno parlamentarno kontrolo finančnega poslovanja DARS-a, ampak povedal sem, da ko bodo politične razmere tu v parlamentu dovolj ugodne, bo prišlo do privatizacije DARS-a oziroma do prodaje deležev in potem do dobičkov, ki bodo šli v privatne žepe.</p>
                  <p>Kar zadeva razumnost tega parlamenta, ko je sprejel zakon o DARS-u, se strinjam, da bi lahko še bolj neumno ravnal ta parlament, kot je, če bi podelil koncesije tujcem za gradnjo in vzdrževanje avtocest. Veste, da so takšni poskusi bili in k sreči niso uspeli. Recimo nek znani gospod Walter Wolf je že svoječasno predlagal take rešitve, in drugi, tako da se strinjam, da ta parlament vendar, tudi prometno ni ravnal tako zelo neumno, kot bi lahko.</p>
                  <p>Kar zadeva uporabnost avtocestnega križa za namene lokalnega prometa, to pa mislim, da bodo mnogi prebivalci tistih območij, kjer te ceste pasirajo, v naslednjih letih ugotovili, da večje prednosti od tega, da lahko za lokalne namene uporabljajo avtocesto, še zdaleč ne more odtehtati ekoloških škod, ki bodo nastajale na tistih področjih. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram gospodu Geržini v zvezi s krediti za gradnjo avtocest. Krediti so res bili že odobreni, tako da je zbor sprejel določene zakone o garancijah in podobno. Toda, zavedati se moramo, da so ti krediti ugodni samo toliko časa, dokler bo lahko naša država imela tisti znani popust, potem pa ne več. In kredit ima vedno še širši vpliv na monetarno stanje države. Ravno včerajšnji dan mislim, da je bil zelo pomemben, ko se je postavila pod vprašaj monetarna politika Banke Slovenije. In prekomerno najemanje kreditov lahko ogrozi gospodarski položaj države veliko bolj, kot pa povečana cena bencina. Mislim, da bi tukaj bilo prav, da bi Državni zbor enkrat tudi o tem spregovoril in tudi imel neko korektno analizo pred sabo, ne pa da vedno zgolj operiramo na podlagi takih in drugačnih mišljenj, nikoli pa ne dobimo čisto navadne ekzaktne analize, ki se jo za te stvari res da narediti.</p>
                  <p>Te kredite, ki jih bomo dobili, bomo dobili zgolj za nekaj odsekov, te ki so najbolj upravičeni na podlagi normativov evropskih bank, to so vzhodna obvoznica in oba odseka med Ljubljano in Celjem, tako tale do Blagovice, kot tisti čez Trojane. Zaenkrat, kolikor je meni znano, ni bil porabljen še noben kredit, niti se ni začel črpati, to Vlada nekako uspešno korigira. Poudarjam, ti krediti so dobri samo, če se vsako leto posebej uspe dogovoriti z bankami, da smo deležni tega popusta, sicer je to potem čisto normalno drag kredit. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. besedo dajem gospodu Ivu Hvalici. Gospod Ivo Hvalica ima besedo, ne gospod Ivo Sisinger.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Program gradnje avtocest, posebej velja to za vzhod - zahod, je v močni zamudi. To nisem prebral iz poročila, ker to ne piše, ampak iz tega programa, ki sem ga dobil. Žal nima datuma, kjer je jasno pokazano, da se to, kar je tukaj predvideno, ker sem jaz dobil, ker vedno napišem, 5. maja 1995, da je to nemogoče realizirat. Jasno, bomo govoril v glavnem o odsekih cest, ki jih poznam in v tem primeru govorim za odsek avtoceste Razdrto - Selo, ki naj bi se že začel graditi leta 1994. Torej, jaz sem od vsega začetka trdil, da je to megalomanski načrt, ki nima realne osnove. Zdaj se to že kaže. Poročilo - poročilo je dolgo 19 strani - govorim o poročilu v Poročevalcu številka 9. Od tega je samo približno 20 vrstic namenjenih enemu najvažnejših segmentov, to je odkupu zemljišč in nepremičnin. Kdor je ta segment zanemaril, ta prave problematike ali ne pozna, ali je noče pred tem zborom realno prikazati. Zdaj se povrnem na primorsko avtocesto oziroma na Goriško. Tu gre za okroglo 30 kilometrov, za katere je na podlagi informacije v Poročevalcu, številka 51, december 1994, to se pravi, ne tako daleč nazaj, v izdelavi zgolj idejna študija. Od tu do trase, do lokacijske dokumentacije, do lokacijske odločbe - pred pridobitvijo lokacijske odločbe je treba odkupiti zemljišča - je zelo dolga pot. Ponavadi je ta daljša od same gradnje ceste. Ne razumem, kako je mogoče, da mi DARS tega tu ni prikazal. Vsako poročilo o gradnji vsakega objekta na koncu navadno - veliko let sem delal na tem, vsebuje najbolj važen podatek, ali je gradnja v skladu z rokom in za koliko so presežena, če so, proračunska sredstva za določeno fazo gradnje. Tega tu v tem poročilu ni. To sem moral sam ugotoviti zaenkrat, za sredstva ne vem, za zamudo, to pa odločno trdim, ker je nemogoče, da bi - predpostavljam tudi, da gre za neko napako, ampak ne gre za to - 342 km je tu omenjene predvidene izgradnje v obdobju 1994/99. Ne vem, kje so dobili to številko. Tako na pogled sem sešteval, vendar ne pridem do nje, ampak tega do leta 1999, spoštovani gospodje, ne bomo izvedeli. Govoril sem o vipavski cesti in tu bi rad navedel odgovor državnega sekretarja, ki mi je bil dan ob zadnjih poslanskih vprašanjih in pobudah. Državni sekretar mi je rekel nekaj zelo zanimivega. Ker se na tistem, čeprav je on zelo posplošil - v tisti regiji se gradi avtocesta, zato ni denarja za vzdrževanje državnih cest. To je zelo nevarna filozofija. Verjetno so tudi zaradi tega v proračunu manjša sredstva za vzdrževanje magistralnih in regionalnih cest, ker si je DARS idealistično predstavljal, da bo zgradil do takrat te avtoceste. Naj vas spomnim - pred leti, ko se je zgradila avtocesta Ljubljana - Vrhnika in kdor je hotel iti na prejšnjo cesto, je imel občutek, da vozi po železnici, tako je ropotalo od Ljubljane do Vrhnike. Izgleda, da misli DARS sedaj narediti isto napako. Vzdrževanje regionalnih in magistralnih cest je pogojil z idealnim, z idealističnim izvajanjem avtocest, kar dokazano, tako kot sem jaz tu za to govornico, ne bo izvedel v roku. Če bo ta rok dve leti kasneje, bo to zelo dobro. Predpostavljam, da bo to tri.</p>
                  <p>Sedaj pa še o odkupih zemljišča, ki mu je DARS posvetil tako malo prostora, četrt strani od 19. Danes zjutraj je bila pri meni delegacija prizadetih občanov iz Bizovika in če je desetina tega, kar so tu navedli v tem pismu res, potem se je treba nad delom DARS-a in njegovih cenilcev zamisliti.</p>
                  <p>Očitajo odkupe na horuk, ugotavljajo da DARS sramoti pravno državo itd., itd. Ne bom našteval vseh teh stvari, ker nekaj je tudi zelo grdih. Ampak gre pa za nekaj, ker očitno, ko sem prebral te dokumente, se DARS ni zavedal pri teh dveh gospodih, ki imata ime in priimek Lojze in Jože Trškan, očitno ni pomislil, da sta živela 30 let v nekem rezervatu, oprostite izrazu, namreč, ko je načrtovana neka cesta, upravni organ vzpostavi tako imenovani varovalni pas. V tem pasu ni dovoljeno ne adaptirati ne graditi. Torej, ta dva državljana nista mogla 30 let, ker sta bila žrtve tega tako imenovanega varovalnega pasu avtoceste, nista imela možnosti zgraditi, adaptirati stanovanje oziroma ne vem, če sta nameravala mogoče tudi kakšne druge gospodarske objekte. K njima se pa pristopa tako, da se jima, tu vse opisujeta natančno, na horuk ponuja neka nadomestna parcela, za katero trdita, da je dostopna samo s helikopterjem, helikopterja pa nimata. Torej, izgleda kot šala, ampak glede na resnost, ki jo je izkazala ta delegacija, ki je bila danes zjutraj pri meni, kaže na to, da ni posluha. Jaz mislim, da je DARS s tem seznanjen, če pa ni, mu rad odstopim to dokumentacijo, navedeno je ime cenilca, navedene so količine, navedeni so datumi itd., itd.</p>
                  <p>Da zaključim, da bom približno v okviru petih minut, čeprav predpostavljam, da so moji predhodniki močno zlorabili to kvoto, DARS ne bo izvedel tega programa v roku, mislim. To poročilo ni pravo poročilo, ker manjka poglavitni zaključek, ki bi nam pokazal, kje je v bistvu danes ta projekt. Ta projekt je v veliki veliki zamudi. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Spoštovani, jaz  ne želim biti advokat DARS-a, saj se bodo sami potem zagovarjali. Ampak neka dejstva bi pa, ki jih je navedel gospod Hvalica, vendarle še z druge strani osvetlil. Namreč, pred časom je bilo pisano, da na primorskem delu, se pravi na goriškem delu posebno Italijani s svojim viaduktom čez Vogršček, čez Lijak niso še začeli delati. Jaz sem šel v zadnjih treh tednih dvakrat tja in sem ugotovil, da zadeve kar lepo napredujejo. To se pravi, sem bil pa tudi pri izvajalcu SGB Primorje in sem vprašal, kako je tam in mi je na grafu pokazal. To spremljajo redno, dnevno, ne glede na to, da so imeli slabo vreme in ne glede na to, da so bile proti pričakovanju zemljine drugačne, slabše kot je bilo predvideno, so v roku, to je tisti del izvajanja. Drugi del, moram se zahvaliti tudi gospodu Hvalici, ki je glasoval za to, da smo del te primorske trase dali v letošnje leto in ko sem spremljal postopke, ki so res dolgotrajni, pri tem se pa še marsikje zapleta, mislim, da so pokazali na ministrstvih dobro voljo in da bo dejansko prišlo, če ne do podpisa pogodbe v letošnjem letu za drugi del, pa vsaj v tistem času, kljub temu, da smo imeli informacijo, da je 9 mesecev zamude. Se pravi, da se tudi na tem dela in da tu ne moremo dvomiti o tem, da ne bi šli naprej, recimo, z nekim tempom, ki je bil predviden. Sem pa zaprepaščen, začuden nad drugo trditvijo, da so prišli državljani oziroma krajani tule iz Bizovika oziroma okolice in da so govorili to, kar je bilo rečeno. Namreč, mi smo se na Odboru za infrastrukturo in okolje že spraševali, če niso mogoče v DARS-u s tem, ko so tisto rento tridesetletno plačali na tej trasi, to so nam rekli, mogoče že preveč plačali. Zdaj pa vidim, da tukaj nekaj ni v redu. Verjetno bodo gospodje sami povedali, kaj je to, vendarle  mi smo imeli drugačno informacijo na Odboru za infrastrukturo in okolje in smo se celo spraševali, ali ni preveč. Toliko sem mislil, pa verjetno bodo še oni povedali. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Ivo Hvalica ima repliko.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Gospod Geržina oziroma prijatelj Geržina je tu omenjal nekaj, kar jaz sploh nisem omenjal, jaz sploh nisem omenjal, kako potekajo dela na odseku Šempeter - Selo. To me ni, tega se nisem dotaknil, ne poznam, jaz govorim o starem odseku, približno 30 kilometrov od Sela do Podnanosa, od Podnanosa do Razdrtega tudi, če bo letos podpisana pogodba, bo zamuda 2 leti. Neizpodbitno, v programu piše, da se to začenja 1994. leta. Tako je razumljivo iz programa. No, kakorkoli, kakorkoli, v vsakem poročilu, ponavljam, mora biti nek zaključek, tega v tem poročilu ni. Zakaj ni, ne vem. Kar se pa tiče tega od delegacije občanov z Bizovika, ki je prišla danes zjutraj, 5 jih je bilo, k meni, jaz ne vem, kaj ste vi imeli, ker žal nisem član tega odbora, bom pa vso dokumentacijo odstopil predsedniku odbora. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Sisinger. Prosim pa ponovno, da razpravo čim boj racionaliziramo, da se čim bolj držimo dnevnega reda. Izvolite, gospod Sisinger.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci, gospod minister, člani Vlade, držal se bom teh 5 minut oziroma še prej. Glede poročila o izvajanju programa DARS-a moram reči, da sem skrbno prebral te stvari, pa tudi moram reči, posebno poročilo Odbora za infrastrukturo in okolje, zato uvodoma moram najprej povedati, da v celoti podpiram in bom podprl tudi stališča in sklepe, ki jih seveda Odbor za infrastrukturo in okolje v zvezi s temi poročili, ki so pod to točko, seveda podpiram in tudi ugotovitve tega odbora na teh področjih.</p>
                  <p>Glede izvajanja tega programa DARS-a pa bi seveda rad povedal sledeče. Mislim, da je moj prijatelj poslanec, gospod Jagodnik povedal, da pravzaprav v naši zgodovini obstoja, 10 let in nazaj, nismo imeli takega tempa izgradnje, ne hitrih in ne avtocest, kot jih imamo zdaj. To je resnica. Resnica je v tem, da smo mi že pravzaprav do začetka dela DARS-a in začetka izgradnje tega programa, ki smo ga sprejeli v tem parlamentu, pravzaprav že pozabili, kakšna je bila gradnja avtoceste od Ljubljane proti Postojni in smo tudi že pozabili, ker je bila pred desetletji zgrajena hitra cesta Maribor - Celje, zato seveda smo zdaj v intenzivni izgradnji in smo nekoliko nervozni, da stvari ne tečejo seveda tako, kot bi morale. Nekaj krivde seveda tudi nosijo v posameznih krajih. Mi to dobro vemo, ko spremljamo te zadeve tudi kot poslanci, da so seveda bili zapleti pri zemljiščih, zapleti v določenih krajih, na določenih potezah, vendar pa bi rad povedal, da za izvajalce programa, ki ga je ta Državni zbor sprejel, to pomeni za DARS in Ministrstvo za promet in zveze in zakon, ki smo ga sprejeli v tej zvezi, je seveda treba jasno povedati tudi v tem zasedanju, da od tega ta parlament, pa tudi bodoči parlament, ki bo za nami prišel, seveda ne bo mogel odstopiti. Zato, če kdo misli, da nam bo po dobrem letu in pol že mandat potekel, da se bodo zadeve na nek način tega programa začele izgubljati, moram seveda povedati, da se to ne bo izgubilo v tem parlamentu, kajti jaz sem prepričan, da se bo nekaj poslancev odločilo še verjetno kandidirati v naslednjem mandatnem obdobju, da bodo spremljali to zadevo oziroma mislim, da bodo dokumenti ostali tudi poslancem, ki ne bomo na novem mandatnem obdobju več v tem parlamentu, da pa ne bomo pozabili, kaj smo sklenili in bomo seveda imeli še vse možnosti povedati, kar je treba.</p>
                  <p>Rad bi pa še povedal nekaj, to, kar je bilo že danes povedano, da se govori, da bo prišlo do nekaterih odstopanj od tega programa DARS-a na nekaterih potezah, kot je bilo omenjeno: Slovenska Bistrica, Hajdina, Ormož. Jaz mislim, da je treba jasno povedati. Ta Državni zbor je sprejel program, ta program je seveda tudi dolžan spremljati in si ni mogoče zamišljati, da, recimo, ne bi poteze, ki smo jih mi v tem programu navedli, tako od Pesnice do Slivnice, Miklavža, kot Maribora, Lenarta, Beltincev do Lendave, Slovenske Bistrice, Hajdine in Ormoža proti Ljutomeru in še nekaterih drugih potez niti ni mogoče slučajno  zamisliti, ne v vodstvu DARS-a in ne v Ministrstvu za promet, da bo do kakršnihkoli sprememb lahko prišlo. To so poteze, ki so jasno v tem parlamentu bile začrtane, zato ne vidim, tudi osebno ne vidim nobenega straha. Osebno tudi nimam nobene informacije, da bi kdorkoli javno govoril od vodstva DARS-a ali od Ministrstva za promet in zveze, da se te poteze ne bi gradile, kot je v programu predvideno. Mislim, da je jasno tudi v vsem tem, da teh sprememb ni mogoče niti pričakovati, ampak da je potrebno te poteze po programu graditi. Sedaj, koliko smo v zaostanku na teh potezah od Lendave proti Mariboru in naprej, seveda tudi proti Ljubljani, je drugo vprašanje. Tukaj so nekateri bili tudi objektivni oziroma tudi drugi razlogi, mislim pa, da ta program vendarle kaže, da smo v Sloveniji v enem silnem razmahu intenzibilne izgradnje.</p>
                  <p>Na koncu bi se pa rad pridružil še tistem poslancem, ki so povedali, da bi seveda Ministrstvo za promet in zveze moralo na področju prometne politike zahtevati resnično mnogo večje ukrepe glede ceste in železnice. Ta promet je resnično danes nevzdržen. Nevzdržen je zaradi silnega tempa izgradnje, ki jo imamo, zaradi slabšanja cest v državnem merilu, zaostajanja na tem področju in bi seveda ta prometna politika v tem času morala prispevati, da bi glavni promet moral iti na železnico in da bi na tak način hranili tudi možnost tega prometa. Zadnje žrtve, 21 mrtvih v nekaj dneh v zadnjem času tudi opozarjajo na to, da bomo morali nekaj storiti in ta tovorni tranzit spraviti tudi od Lendave proti Kopru na železnico in omogočiti vsaj kolikor se da normalno uporabo cestnega telesa. Drugače pa podpiram prizadevanja Odbora za infrastrukturo na tem področju in sem prepričan, da bo ta odbor in v tem parlamentu poslanci tudi v bodoče spremljali izvajanje programa, ki ga DARS seveda izvaja. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Sisingerju. Predlagam, da to razpravo zaključimo. Sprašujem... Gospod minister še želi besedo. Prosim.</p>
               </sp>
               <sp>
                  <speaker>IGOR UMEK:</speaker>
                  <p>Gospod predsedujoči, gospe in gospodje poslanci! Veliko je bilo rečenega, ampak v vsem tem, kar je bilo rečenega, kolikor sem uspel razbrati, nihče ne nasprotuje programu za leto 1995. Večina razprav se je dotaknila bodisi nacionalnega programa, ki bo tako ali tako prišel v parlament, ali pa se je dotaknila prometne politike, ki je tudi tako ali tako naročena in se dela. Če se kratko dotaknem nekaterih zadev, kakor sem uspel sistematizirati nekatere diskusije. Ker se tiče programa, se da nanj pogledati tudi z drugega zornega kota. Ko bo osvojen ta program, torej, da se izgradi še od Ljubljane do Trojan, kjer so uredbe predvidene, da pridejo v septembru oziroma v oktobru, in da se potem, ko se pridobi zemljišča na osnovi zakona, upam, ki ga boste po hitrem postopku tudi sprejeli, da se potem gradnja začne, kaj ne bo od programa realizirano. Od programa še ne bo realizirana mariborska obvoznica, smer proti Kopru, Maribor - Lendava in pa del proti Novi Gorici. Vse ostalo bo v gradnji in bodo tekli gradbeni roki tako, kot bodo zadeve iz pogajanj. Ta del programa tudi še ni finančno pokrit, vendar so začetki predvideni, kot sem prej omenil, ni finančno pokrit, vendar so začetki predvideni v letu 1996, tudi uredbe so predvidene v letu 1996, razen proti madžarski, kjer je pa predvidena tam v začetku leta 1997 uredba in potem tudi začetki gradenj. Tudi rešitve so že v tem parlamentu. Predlagan je bil zakon o podaljšanju bencinskega tolarja od leta 2000 do 2007, pozneje pa, ko bo ta zakon sprejet, vse ostane problem premostitvenega financiranja, ker že čez leto, dve bodo nastali finančni primanjkljaji ampak to bodo likvidnostni finančni primanjkljaji, katere bo treba pokriti z nekaterimi premostitvenimi krediti, zato ker bo tok denarja počasnejši, kot pa bo tok financiranja gradbenih del. Prepričan sem, da se bomo s tem veliko ukvarjali ob tretjem branju nacionalnega programa in tudi našli ustrezne rešitve. Ministrstvo in DARS se pa tudi že pogovarjata okrog možnih najetij oziroma raziskujeta teren in poskušata dobiti rešitve za premostitveno financiranje.</p>
                  <p>Kar se tiče drugega velikega sklopa, o katerem se je govorilo, so bile zamude. Zamude so zelo natančno razložene. Treba je reči, da nastajajo predvsem zaradi postopkov in težav  v postopkih in v odkupih zemljišč, vendar zamude gredo v mesece in dneve in treba je reči, da že pri večini projektov sedaj tečejo pogodbeni roki in večina zadev bo tudi v pogodbenih rokih končana, tam pa, kjer ne bo, pa nastopajo sankcije ali pa drugi ukrepi, ki so tudi predvideni v pogodbah in normalni po pogodbah. Tiste, kjer so se zamude predvsem delno nakopičile, pa se danes že rešujejo. To je vzhodna avtocesta, kjer so prvi odseki že v gradnji, tako da tisto, kar je bilo prej vprašanje, da je SCT dobil avans, pa ni, dejansko gre razcep Malence v gradnjo, drugo je severna avtocesta, kjer so tudi že prvi odseki, gredo v gradnjo, drugi, potem je Arja vas - Vransko, kjer gre že drugi odsek v gradnjo in potem Dane - Fernetiči, kjer bo tudi v kratkem šel. Seveda je treba tudi za ostale pododseke teh odsekov pridobiti zemljišča, kar bo omogočil ta zakon, tako da se bodo lahko zadeve tekoče izpeljale in potem tudi ne vidimo večjih problemov.</p>
                  <p>Kar se tiče rokov, za večino teh odsekov že tečejo po pogodbah, kar se pa tiče prejšnjih problemov, pa zamud ni in kakor načrtujemo, bodo uredbe tu v letu 1996, od rešitve finančnih problemov pa bo odvisno, kako se bo šlo v gradnje.</p>
                  <p>Kar se tiče finančnih viškov, je treba povedati, da imata dve dimenziji. Eno je, da finančnih viškov glede na program ni. Tisti, ki bi hotel nekaj denarja vzeti in ga dati na magistralne in regionalne ceste, mora črtati enega od odsekov. Gre za to, da je po pogodbah alociran ves denar. Tisti, ki še ni alociran po pogodbah, je denar za Ljubljano do Trojan in preprosto je treba ne prestaviti ta odsek v neko naslednje leto, ampak ga preprosto črtati, ker je bencinski tolar do leta 2000 razporejen in gre na te odseke. Tisti finančni viški, ki pa tekoče nastajajo, so pa finančni viški, ki so likvidnostne narave. Gre samo za to, da se ob tem letu ni toliko plačalo in bilo izvedenih gradbenih del, kot jih je bilo sicer predvidenih, bo pa to v tem letu in bodo finančni viški izginili. Seveda s temi finančnimi viški pa opravlja Ministrstvo za finance. Ti finančni viški so se v končni instanci poznali tudi v tem, da deficita v letošnjem letu skoraj ni bilo.</p>
                  <p>Tisti, ki bi hotel na podoben način ravnati s finančnimi viški v tem letu, lahko ravna samo tako, ker vsi roki tečejo po pogodbah, razen za te, ki naj bi šli letos v gradnjo, to je od Ljubljane do Trojan, mora zavleči postopke na teh dveh odsekih zato, da se tu ne bi moglo začeti trošiti denarja, zato da bi ta denar zopet lahko pokril proračunski primanjkljaj ali kaj drugega. Jaz upam, da nihče zavestno ne dela takšne politike, da nalašč zavlačuje postopke in druge zadeve zato, da bi se lažje reševali nekateri proračunski problemi, ker mislim, da je ravno na teh odsekih promet izredno gost, na teh odsekih je tudi prometna varnost izredno ogrožena, na teh odsekih je dosti nesreč in čimprejšnja rešitev vseh teh problemov bo tudi pripeljala do hitre izgradnje avtocest, tako da manevrskega prostora v igranju s finančnimi viški pravzaprav ne vidimo, razen v zavlačevanju postopkov. Upam pa, da nihče nima takšnih strategij, ker mislim, da bi bile zelo zelo napačne.</p>
                  <p>Dilema, ali gre za magistralne, ali gredo magistralne ceste res na škodo avtocestnega programa? Te dileme ni. Gospod predsednik Vlade in pa gospod finančni minister sta jasno povedala, kateri problemi v tem proračunu niso bili razrešeni, in to je bil problem magistralnih in regionalnih cest. To je bila metodološka odločitev kogarkoli že pri tem, ko je moral proračun koncipirati na 510 milijard in ko je ostalim resorjem rešil probleme. Problem je nastal popolnoma metodološko in umetno. Ta problem, če bi se nekdo tako odločil, bi lahko nastal tudi na šolstvu, lahko bi ga naredil na varstvu okolja, lahko bi ga naredil na kulturi, ali na kateremkoli drugem resorju. Zato dileme, da gre tu za neko izrivanje sredstev, ni. Je ustvarjena v kontekstu koncipiranja proračuna tako, kot je nastajal in se mora tudi razrešiti, ker so vsi meritorni dejavniki, ki prispevajo k temu proračunu in delajo ravnotežje v tem proračunu, povedali, da to ni rešen problem. Zato je zelo težko govoriti, da en del izriva drugega. Da se pa s finančnimi viški ne da operirati, smo pa že zelo jasno pokazali. Nekdo je omenil tudi idejne očete, jaz pa mislim, da je ravno dobro tega programa, da nima idejnih očetov. Včasih, ko so se delale ceste res z idejnimi očeti, se je delalo po 10 km na dan po še enkrat večji vrednosti za km - po 6 milionov dolarjev in več. Zdaj se dela približno za polovico - 3,8 in delamo toliko, kot delamo. Animirali smo pa vso stroko, imamo projektni svet, v katerem so vsi najvidnejši slovenski strokovnjaki, imamo finančni svet, v katerem so vsi najvidnejši slovenski finančni strokovnjaki, imamo dobre managerske ekipe in vse druge, ki ta projekt peljejo in ta projekt tudi zunaj dobiva vsa priznanja na tem področju. Mislim, da je veliko bolje, da se veliko slovenske javnosti - od strokovne, politične, upravne in druge na tem projektu poenoti in da je to projekt tega parlamenta, projekt Vlade in konec koncev projekt Slovencev. Nihče si ga ne lasti. Mislim, da bi bilo najslabše, če bi se začele neke borbe, kdo bi si lastil ta projekt.</p>
                  <p>Kar se tiče gradbene operative. Mislim, da je dobro, da je nenehno nekaj napetosti med investitorjem in gradbeniki. Zelo slabo bi bilo in parlament bi bil res lahko zaskrbljen, če bi si gradbeniki "meli" roke, mi bi bili pa tiho. Ravno zato, ker sledimo rokom, ker sledimo kvaliteti, ker sledimo ceni, nastanejo vse te napetosti, ker preprosto ne popuščamo. Lahko vam pokažem projekte, kjer so se mesečno delali aneksi, kjer je od prvotne vrednosti vrednost projekta, po kateri je bila sklenjena pogodba, skoraj še enkrat narasla pogodbena vrednost. Lahko gremo pogledati tudi to, kako se je delalo in ravno zaradi tega, ker se je prekinila vsa ta praksa, ker se enkrat resno postopa, ker gre enkrat resno odnos investitor - izvajalec, nastane veliko teh problemov, ker preprosto nekateri tega odnosa niso vajeni. Seveda pa investitor ne more reševati vseh problemov gradbene operative. Gradbena operativa in podjetja v gradbeni operativi so v ravno taki krizi, kot so bila vsa slovenska podjetja. Imamo pristojna ministrstva, imamo instrumente s katerimi se ta podjetja rešujejo. Podjetja, ki pa delajo na tem programu, pa zaradi tega programa in zaradi del na teh programih niso v krizi. Ponudbe, ki so jih dali, so bile v zaprti kuverti, nihče jih ni silil v take ponudbe, oni so v odprti konkurenci ocenili, kateri s cenami pridejo skupaj in so jih dali v zaprte kuverte in se odpira šele pod snemanjem, pod zapisnikom in pod vsem ostalim. Nihče jih ni prisilil v to. Oni so ocenili, pod katerimi pogoji bodo lahko zmagali, ko so ocenili vso konkurenco. Mogoče so jo tudi vohunili, ne vem. Ampak, tako se obnaša gradbena operativa. Seveda pa so bili včasih vajeni, da se je potem z aneksi, z deli, z dodatnimi zadevami vse to razširilo in tako, kot sem prej rekel, so vrednosti izjemno naraščale. Ker se je zdaj ta zgodba, pa ta ventil tukaj zaprl, jasno, nastaja cel kup problemov. Vendar je za rešitev teh problemov, za katere priznavamo, da so. Največje probleme pa imajo podjetja, ki ne delajo na avtocestah, recimo, Pionir Novo mesto, je že tudi Vlada predlagala načrt in sklepe, po katerih niz ministrstev, ki so za to pristojni,  rešuje ta problem. Bilo bi pa - oprostite izrazu - nemoralno, da bi moral investitor, tisti, ki mora biti v naročniškem odnosu do nekoga drugega, hkrati sanirati to panogo. Imamo pristojno ministrstvo za to panogo, katero mora globalno pogledati in rešiti ta problem in pogledati položaj gradbenih firm, predvsem pa tisti položaj, ki so ga nasledili iz preteklosti in kakšna vse bremena vlečejo iz preteklosti.</p>
                  <p>Tisto, kar velja reči, je smer proti Kopru. Mi to smer jemljemo izjemno resno. Mislim, da se zdaj strokovno na tej lokaciji zelo intenzivno dela in da ni več večjih resnejših problemov na mikrolokaciji, tudi v kontekstu zato, da to smer čimprej damo v delo, pa tudi razmišljamo o spremembah zakona o hitrih postopkih za gradnjo avtocest skupaj z Ministrstvom za varstvo okolja. To je ta prostorski del. Razrešitve v tem zakonu bi res pripomogle, da se tam dol izredno hitro prične in da se prehiti in da se ustvari v tem delu Slovenije potrebna infrastruktura tako za razvoj na Obali, kot tudi za Luko Koper.</p>
                  <p>Očitki glede Pomurja preprosto ne držijo. Mi smo Ministrstvu za varstvo okolja in urejanje prostora poslali pobude za pripravo uredb in pa projekte, že v januarju tega leta. Del projektov je bil tisto, kar je nekaj časa burilo duhove, to je tudi obvoznica Dolge vasi, ki je bila pripravljena skladno s tem in tudi umeščena v vse te projekte, tako da je spet samo stvar postopkov umeščanja, zato da do tega čim hitreje pridemo in jaz res upam, da bomo prišli do teh uredb v začetku leta 1997.</p>
                  <p>Mislim, da se nam ignorance do tega problema ne da očitati, nasprotno, delamo vse, še v predhodnih rokih, zato da bi probleme res ustrezno rešili.</p>
                  <p>Kar se tiče Mesta Ljubljana, tečejo pogajanja in bomo parlament glede na sklep, ki ga je sprejel, tudi ustrezno obvestili. Prometna politika, o kateri je bilo več govora, mi imamo naročenih niz raziskav, tudi preko PHARA, Transport Masterplan v angleščini in vsebina tega plana je ravno prometna politika. Vendar koncepcija prometne politike, iz katere smo izhajali, je pa tudi zelo jasna. Izhajali smo preprosto iz tega, da ima Slovenija neko gornjo absorbcijsko sposobnost za infrastrukturo in da vsekakor primeren standard v Sloveniji predstavljajo štiripasovne avtoceste. Nihče ne razmišlja o šestpasovnicah ali o čem podobnem. In te avtoceste, ki pomenijo veliko večji in varnejši promet, veliko večjo pretočnost od dvepasovnic, je popolnoma jasno vsem v Sloveniji, da jih moramo imeti, vendar pa s prometno politiko tudi na teh cestah, potem tak zdržen prometni tok, ki bo omogočal varno in hitro odvijanje prometa. Bistvo prometne politike in vsi problemi prometne politike, tako kot vse raziskave kažejo, pa niso v tovornem prometu toliko, ampak v glavnem v osebnem prometu. Vse zagate in večino zagat v prometu povzroča enormno naraščanje osebnega prometa. Tovorni promet je zelo povezan z gospodarsko ekonomijo. Večinoma se ga opravi tam na razdalji do 50 km. Na razdalji do 150 km se ga opravi že 80 procentov in več. Vse, kar je več, se imenuje tranzit in ga je relativno malo. Namreč vsak podjetnik v tem razmišlja, že kako bo preselil fabriko in druge zadeve, ker so transportni stroški preveliki. Kar se tiče uspehov prometne politike v preteklem letu, mogoče smo premalo popularizirali in je bilo to napačno. Zasedenost oprtnega vlaka smo povečali z niz ukrepi, ki smo jih uvedli za 25%. Letno se prevozi preko oprtnega vlaka preko 10.000 tovornjakov. Res pa nam je spodrsnilo proti Madžarski, kjer smo uvedli oprtni vlak, vendar so bili ti oprtni vlaki kljub temu, da je bil zimski čas, da so takrat tovornjaki stali po tri dni v Dolgi vasi, je bil oprtni vlak od Ljubljane do Budimpešte zaseden z enim ali dvema kamionoma ali celo manj. Zaradi tega tudi Madžarske železnice, ki jim Vlada tega ni subvencionirala, niso zdržale in so predlagale, da projekt opustimo. Letos, ko je bil na obisku gospod Horen in prometni minister, pa smo se ponovno dogovorili in so sami predlagali protokol, v katerem bomo intenzivno delali na uvedbi tega oprtnega vlaka in upam, razrešili tudi ta problem.</p>
                  <p>Strinjam pa se, da so najvažnejši ukrepi, ki so pravzaprav izven domene. Tudi v parlament prihaja program do takih ukrepov za stimuliranje oprtnega vlaka. Ne vem, če je bil že objavljen v Poročevalcu, ampak tu je in ga boste obravnavali. Seveda je pa najpomembnejši ukrep tisti, na katerega ministrstvo nima vpliva. To je cena bencina, to vemo vsi.</p>
                  <p>Potem je bilo dodatno vprašanje na banke in v katerih bankah se zadeva obrača. Treba je povedati, da kar se tiče cestnin, je ves denar, ki se tu obrača, namenjen temu, da se subvencionira gradbena operativa, ne subvencionira, da  gradbena operativa dobiva kredite po relativno normalnih pogojih, to je R+6,6. Vsi veste, kako je to ugodno in kar se tiče tega, so v sledečih bankah: Nova Ljubljanska banka, Banka Celje, Nova kreditna banka Maribor, SKB banka, A banka. Kar se tiče Ministrstva za finance, imajo spisek oni, mislim pa, da gre za iste banke in da tudi večino denarja naložijo zato, da olajšajo gradbeni operativi pogoje in da ta dobiva kredite po letnih obrestnih merah, ki sem jih že prej povedal, kar je precej nižje, kot jo dobiva večina naše ekonomije. Tako da se tudi po tej plati ne more reči, da niso ustvarjeni ugodni pogoji.</p>
                  <p>Naslednje vprašanje je bilo SCT in avans. To sem že povedal, vzhodne obvoznice in razcep Malence, ki se že gradi. Slovenska Bistrica - Ormož, tega nihče nikoli ni črtal in niti ne razmišlja, to je v programu DARS-a, kot je bilo že prej ugotovljeno. Kar se tiče DARS-a in njegove državnosti, nihče ne razmišlja o tem, da bi ga privatiziral in da bi naredil karkoli drugega. Je pa tudi v zakonu varovalo, da mora vedno ostati vsaj 51% v rokah države. Se pravi, država kot večinski delničar vedno določa vse pogoje, tudi če bi ta nevarnost, da bi se privatiziral, obstajala, vendar zaenkrat nihče o tem ne razmišlja in ničesar ne načrtuje. Selo - Šempeter je v resnici odsek in ta se je začel graditi v letu 1994 po nacionalnem programu. Po vseh programih DARS-a pa je Selo - Vipava in Vipava - Razdrto sta predvideni za leto 1996, tako da je treba natančno brati gradiva. Tisto gradivo, ki ste ga imeli vi v rokah, je pa poenostavljeno promocijsko gradivo, namenjeno širši javnosti, ne pa program, ki se obravnava v tem parlamentu.</p>
                  <p>Kar se tiče cenilcev, je treba še enkrat poudariti, da so popolnoma neodvisni. Kar se pa tiče tega posameznega primera, ki ste ga omenili. Kakor vem, so bile ponujene štiri parcele. Težava je pa v tem, da ta stranka želi pridobiti stavbno zemljišče za gozdno zemljišče, ki je na tej parceli in jasno, ki je na tej trasi avtoceste in jasno, ni zadovoljna potem s tistim, kar se ponudi. Drug problem je pa tisti, ki ste ga sami omenili, to je, da niso mogli vlagati, ker so bili v nekem rezervatu. To pa mislim, da zelo dobro in dostojno rešuje ravno zakon, ki je predlagan v parlamentu. Tu pogodbe z njimi še niso sklenjene ravno zaradi tega, da bi se lahko ta problem dostojno in tako, kot je treba, uredil in tako, kot smo zakonodajno sami predlagali.</p>
                  <p>Tako, da jaz predlagam, da bo večina te razprave verjetno še ponovljena ob nacionalnem programu, za tiste probleme in dileme, ki sem jih uvodno načel, bo treba sprejeti neke sklepe in rešitve dilem. Predlagam pa, da program za leto 1995 sprejmemo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod minister. Najprej gospa Jadranka Šturm, potem pa gospod Pregelj. Ponovno pa prosim, da so razprave res čim krajše. Danes jih nisem omejeval, čeprav imam to pravico, na 5 minut, ampak prosim, da se držite sami, da so čim krajši. Izvolite.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala za besedo, gospod predsedujoči. Spoštovane poslanke, poslanci! Po izčrpnem odgovoru gospoda ministra mi ostajata odprti dve vprašanji in bi želela, če je mogoče, natančnejši odgovor. In sicer, kdaj namerava Vlada natančno, če se da, poslati v Državni zbor nacionalni program izgradnje avtocest.</p>
                  <p>In pa v zvezi z obalno cesto me zanima, ali je gospod minister že dal pobudo za izdelavo lokacijske dokumentacije za to cesto? Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Minister je svoje izvajanje začel z ugotovitvijo, da nihče ne nasprotuje programu za leto 1995. Saj, seveda, zakaj pa bi nasprotovali? Problem je spet drugje. Ali je ta program dovolj realen ali ne? Problem je tudi o tem, ali bo razviden tisti del, ki ni bil realiziran leta 1994 v programu za leto 1995 in če bo tudi tisti del realiziran v tem letu, ali se bo spet preneslo v naslednje leto. In tukaj pride do teh ugotovitev, na katere dobim vedno enak odgovor, da se ne da, v resnici se pa da, če se le nekoliko bolj logično pogleda zadeve. Na posameznih projektih je letos ostajal denar. Na projektu Šentilj - Pesnica, kjer se cesta gradi in je bila 83% uspešnost, je ostalo 300 milijonov. Na odseku Hoče - Arja vas, kjer se cesta ravno tako gradi, to je Slovenika, je bila realizacija blizu 40%, ostalo je 800 milijonov. Na odseku Arja vas - Vransko, kjer so bili odkupi zemljišč, je bila realizacija sorazmerno visoka, 92% in je ostalo 200 milijonov. Na odseku Vransko - Blagovica, kjer je bila zelo majhna postavka, samo 150 milijonov, porabljenih samo 45, je še vedno ostalo približno 100 milijonov. Na odseku Malice - Šentjakop, kjer se je govorilo o 2,5 milijardah, je bilo porabljeni zgolj 45% in je ostala milijarda 300 milijonov. Na odseku Zadobrava - Tomačevo, kjer je šlo za 600 milijonov, je ostalo še vedno 100 milijonov. Na Razdrtem - Čebulovca, kjer se je gradilo, je od milijarde predvidenih bilo porabljenih 800 milijonov še vedno ostaja 200 milijonov. Na Čebulovci - Divača, 300 milijonov; Divača - Dane ostaja spet večja vsota 1 milijarda 100 milijonov; Dane - Fernetiči ostaja ravno tako zaradi nizke relacije samo 7%, 600 milijonov; Selo - Šempeter, kjer se tudi gradi, od 2 milijard je bila porabljena samo 1, ostala je še 1 milijarda. Pri stroških nadzora ostaja 100 milijonov, pri pripravi dokumentacije ostaja 350 milijonov in pri dokončanju del na cestah, začetih pred letom 1994, ostaja še 900 milijonov po poročilih DARS-a za leto 1994, objavljeno v Poročevalcu.</p>
                  <p>Sedaj pa sprašujem. Za nazaj ni več kaj pomagati. Ta denar je pač stal v bankah, tako ali drugače dobro in slabo naložen, lahko ga uporabite letos. Sprašujem pa, če se zadeva ponovi, ali ne bi bilo boljše za realizacijo programa, da istočasno teče še projekt, ki lahko črpa denar, če se nek odsek ustavi. Vedno govorite, ja potem ne bo več denarja. Ni res. Projekt, ki je v programu, na primer poglejte, primer Hoče - Arja vas (gradnja drugega pasu). Ta projekt se gradi vsa štiri leta. Začel se je leta 1994, letos, prihodnje leto in leta 1997 se bo zaključil. Zemljišča odkupljena, projekti pripravljeni, bilo je nekaj problemov z nekimi vodnimi soglasji, tudi to se je rešilo. Zakaj ne porabite denar na Sloveniki, če vam ostaja? Kajti, Slovenika je ravno tako input drugo leto in bo njen denar takrat rabljen, pa, recimo, na odseku vzhodne obvoznice. Te logike zakaj ne uporabite? To je pa vaša odgovornost prosim, za naprej, če ne boste uporabili v programu za leto 1995. Vi lahko rečete glede na to kot sekretariat pravi, da je letni program DARS-a v resnici izvedbeni akt in ne zgolj poročilo, ne zgolj načrt DARS-a, ker je to zaenkrat edini akt, na podlagi katerega se delajo avtoceste. Nacionalni program še ni veljaven akt, je zgolj politična usmeritev. Zaradi tega je prav, da v program 1995 vnesete rezervni program, ki se bo izvajal v tistem hipu, ko se bo na teh odsekih, ki so zdaj v programu, karkoli ustavilo. Zato, da ne bo več na koncu 1995. leta 6% realizacija celotnega programa, ampak da bo vsaj povprečna 15%. Veste, da naj bi se v šestih letih sistem zgradil, približno toliko 16,6% odpade na leto, letos pa niti tretjine tistega ni, kar bi bilo treba. Zato je potreben drugačen pristop do letnega programa, odbor je na to opozoril, sklepi so predlagani. Prosim, da se tudi do tega opredelite in da obljubite, da boste do julija meseca pripravili dodatni rezervni program, da boste tudi dodatno pojasnili, ker zboru še niste, kaj morate prenesti iz leta 1994 in da se to naredi in da bo to razvidno pri devet mesečnem poročilu septembra meseca, kako poteka hitrost gradnje in ali je možno uloviti tisto, kar smo lansko leto zamudili. Mislim, da so to bistvene zadeve pri tej celotni obravnavi. Vse ostalo je stvar nacionalnega programa in mogoče drugih razprav, toda tukaj gre za to, da denar je. Zaenkrat se ga ni uspelo porabiti, realizacija je pa premajhna. Letos, zdaj bo treba ne povprečnih 16,6% ampak bo treba 25% rešiti, če hočete lansko leto nadoknaditi. Ali lahko to obljubite? Ali imate še rezerve? To je tisto, kar morate danes tukaj povedati. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko. Ponovno prosim, če je možno, da bi to razpravo počasi zaključili.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Gospod minister je pohvalil svoje ministrstvo glede uspeha na oprtnem vlaku Ljubljana - München. Moram reči, da je ta uspeh samo posledica avstrijske zapore za težak tovorni promet, ki je v Avstriji limitiran navzgor. Zato, da lahko pasirajo Avstrijo, so nekateri prisiljeni iti na oprtni vlak, kar je sicer zelo pozitivno. Ampak res, pohvalili bi lahko naše ministrstvo, če bi ukrepe, ki jih izvaja Avstrija, tudi naše prometno ministrstvo vzelo kot podlago in cilj, po katerem bi se orientiralo. Madžarska, to, da raje čakajo šoferji tri dni na mejnem prehodu ali pa že v Radgoni in da je bil oprtni vlak ukinjen, je pa seveda naš neuspeh. Čeprav moram reči, da je po mojem spominu v času osamosvojitve Madžarska uvedla neko posebno takso na tovornjake, ki so vozili iz Slovenije v Srbijo in obratno. Po mojem spominu je bilo to v markah kar precej. To je, dokler je Madžarski ustrezalo, da je kasirala, da so tokovi pač mimo bojišča tekli gor, ni pa bil tako pomemben tok med Koprom ali Italijo in Madžarsko, je bilo tako, da takoj, ko se je nasprotno finančni tok začel obračati v škodo sosednje države in v korist Slovenije, korist seveda, če bi Slovenija enake ukrepe izvajala tisti trenutek in enako računala madžarskim prevoznikom in drugim, torej na kratko, Slovenija bi morala uvesti takso, ker je izrazito tranzitna dežela, takso na tovorni promet čez Slovenijo. To bi lahko potem označili kot en uspeh naše prometne politike. To bi pomenilo razbremeniti ceste, to bi pomenilo dobiti vir od resničnega porabnika cest, da ti v resnici plačujejo strošek gradnje ceste, ne pa da slovenski lastniki osebnih avtomobilov gradijo avtoceste za tuje tovornjakarje.</p>
                  <p>Še druga stvar glede cene bencina - gotovo, da ni Ministrstvo za promet tisto, ki bi lahko to ceno določalo, da to določa Vlada in tudi druga ministrstva, ampak tu imam vtis, da se ponavlja tisto, kar nam uradniki Evropske komisije, ki prihajajo v Ljubljano, ali pa če se z njimi pogovarjamo v Bruslju, rečejo: "V vaši Vladi en resor ne ve, kaj dela drugi in se ne čuti čisto nič odgovornega za to, kar počne drugi." Tipičen je ta primer cene bencina. V finančnem ministrstvu rečejo: "To je pa nekaj, na kar se mi ne spoznamo. Koliko naj bo cena bencina, o tem mi ne moremo soditi, saj nimamo nič s prometom." V prometnem ministrstvu rečejo: "Cena bencina je nekaj, kar je jasno finančni akt, da to sprejmeš. O tem ne moremo govoriti, ker nismo kompetentni." Mislim, da to ni plus za našo Vlado, da si resorji med seboj taka ključna vprašanja podajajo in parlament je k sreči tisti kraj, kjer neizogibno takšna izmikanja posameznih ministrstev potem brutalno pridejo na dan. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Jaz bi opozoril, da se oddaljujemo od dnevnega reda. Mi danes razpravljamo o poročilu o izvajanju programa dela DARS in o izdvajanju sredstev in namenski porabi sredstev. Sedaj govorimo o transportu, govorimo o varnosti, govorimo o ceni bencina. Prosim, da se držite dnevnega reda. Repliko imate. Ne morete imeti replike, ampak boste imeli verjetno proceduralno.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Ne gre čisto za proceduralno. Vi nas pozivate, da naj se držimo teme. Poročilo je tako široko, da nihče ni šel iz teme ven. Resno ne, kajti to je edini dokument, ki realno določa gradnjo avtocest, poleg tistih finančnih in zato nas ne morete na to opozarjati. Lahko pa rečete, da naj hitreje govorimo, ampak iz teme nihče danes ni šel.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala, gospod Pregelj. Jaz bi vas lahko tudi prekinjal glede na to, da imamo v poslovniku določilo, da lahko razpravo omejim na 5 minut. Jaz prav zaradi obširnosti tega nisem storil. Kljub temu pa apeliram na vas, da so razprave čim krajše in čim manj pogoste. Izvolite, gospod Šiftar. Kot predsedujoči imam pa seveda pravico, da opozorim, da se oddaljujemo od teme.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Jaz bom zelo kratek, pa ne bom hitro govoril. Tisto, kar je minister povedal, kar se tiče programa, da je na povezavi med Mariborom in madžarsko mejo vse v časovnih rokih, ne drži, zato vam pravim, da si raje poglejte 21. stran 51. številke Poročevalca. Moram povedati, da prav v tem pa je moj osnovni problem, da to ne drži, da minister misli, da drži in obenem se bom moral v tem trenutku odločiti, ali program dela kot takšen podprem. Najverjetneje me bo zaneslo, ker bom optimist, da mi bo to nekaj drugega kasneje prineslo in bom to podprl, bomo pa spet drugo leto brali to, da je realizacija nekaj odstotna, ali pa zdaj, da to ne podpremo in da ministra in vse pristojne še enkrat prisilimo, da svoje papirje prečita, prečisti in uvidi, kaj se še da v te terminske roke za 1995. leto spraviti in da bo drugo leto potem in poročilo z veliko stopnjo realizacije in da bo tudi program za drugo leto potem takšen, da ko ga bomo videli, bomo tudi lahko realno računali, da bo realiziran. To, kar je pa zdaj je pa spet potuha. Za lani ni bilo nič oziroma zelo malo realizirano, zdaj spet to tako pustimo, pa spet ne bo zaklet nič realizirano. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Jaz predlagam, da preidemo na glasovanje. Še gospod minister ponovno želi besedo. Izvolite.</p>
               </sp>
               <sp>
                  <speaker>IGOR UMEK:</speaker>
                  <p>Oprostite, ne bi rad sprožil polemike, samo kratke informativne odgovore. Bilo je, kdaj bo nacionalni program. Pripravlja se čistopis, mislim ta čistopis je v pripravi in ta, takoj ko gre mimo Vlade, bo tudi v parlamentu. Kar se tiče obalne avtoceste, so me informirali, da je ta bivši Ruds, sedaj Direkcija za ceste že dal pobudo za to, da se to pripravi, seveda pa bo to prestavljeno, če bo amandma osvojen, če se to prestavi v avtocestni program, bo to potem predstavljeno v ingerenco DARS-a. Kar se tiče rokov, o katerih govori gospod Pregelj in zamud, je treba samo kratko povedati, da je bila vmes zima, ko ni gradbene sezone in zaradi tega so se nekatere zadeve in pa slabega vremena zavlekle. Da pa vse pogodbe držijo, pogodbeni roki držijo in nikjer niso bili zaenkrat podaljšani. In ravno zaradi te prekinitve gradbene sezone vmes nastaja, ker je pa koledarsko leto in ko se poročila dajejo v koledarsko leto, nastanejo tudi ti navidezni problemi, o katerih razpravljamo. Kar se tiče nekih rezervnih odsekov, treba je še enkrat povedati, da naša zakonodaja zahteva zaprto finančno konstrukcijo za vsak investicijski projekt. In ni mogoče delati na osnovi likvidnostnih viškov, veliko večji program, kot imaš možnosti za zapreti finančne konstrukcije. In če bi hoteli uvesti nek drug odsek, bi morali ali prekiniti nekega ki teče in ga ustaviti, ali pa bi morali reči, da se ne gradi teh dveh odsekov od Ljubljane do Trojan, kjer so angažirana tudi sredstva evropske investicijske banke. Zato nek projekt izpeljati na finančnih viških se preprosto ne da, ker seštevek denarja, seštevek pogodb mora ustrezati dokumentiranemu denarju, ki ga imaš na voljo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu ministru. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! V sklepih odbora, ki jih predlaga Državnemu zboru, so tri točke, ki jasno opisujejo, zakaj je prišlo do zamud. Prva je zamuda pri pridobivanju gradbenih zemljišč zaradi neučinkovitih razlastitvenih, odškodninskih in denacionalizacijskih postopkov. Druga zamuda je pri pripravi prostorske in izvedbene dokumentacije. In šele na tretjem mestu so zamude zaradi slabih vremenskih in terenskih razmer, torej zime in podobnega, in to samo na dveh odsekih, Šentilj - Pesnica in Šempeter - Selo, medtem ko vzhodna obvoznica, Trojane, pa Šentjakob - Blagovica so se pa zamudili zato, ker, ali niso bila odkupljena zemljišča ali pa, ker ni bilo projektov. Za zemljišča, tukaj nekako ste vložili zakon in ga bomo v okviru te seje obravnavali. Bomo lahko takrat zadevo še nekoliko osvetlili. Za zamude pri pripravi prostorske in izvedbene dokumentacije pa ne vidim grešnika tukaj notri. Je pa to Ministrstvo za okolje in prostor, ki bi moralo že davno priti pred ta parlament in reči: roki, ki ste nam jih dali za spremembo zakona o ureditvi posegov v prostor ne držijo, ne moremo tako delati, želimo spremembo. Tega še ni in tukaj je objektivna krivda tega dela Vlade in zato sem predlagal, da se zaradi takih zamud, ki bodo očitno še naprej objektivne tudi v naslednjih letih, če se ne bo kaj korenito to leto spremenilo, sem predlagal, da se pripravi rezervni program. Tisto o zaprtju finančne konstrukcije bo pa takrat vse urejeno, ko bo sprejet nacionalni program, ki bo določal porabo sredstev in se lahko to takrat upošteva. Zdaj pa je to lahko v letnem programu in samo letni program to lahko naredi. Viškov, kot vi pravite, da so v konstrukciji, so pa v resnici na računu financiranja Ministrstva za finance. On da toliko sredstev, kot vi računov prinesete in to ne drži, kar pravite, gospod Umek.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Pozsonec.</p>
               </sp>
               <sp>
                  <speaker>MARIA POZSONEC:</speaker>
                  <p>Hvala lepa. Jaz bi tudi imela dodatno vprašanje gospodu ministru glede rokov. Rok za začetek gradnje avtoceste v Prekmurju je po načrtu 1996. Gospod minister je govoril zdaj o 1997. letu. Če je nastala ta zamuda, ali se ne bi  dalo tudi to popraviti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? (Ne.) Razpravo zaključujem. Prehajamo na odločanje o sklepih. Imamo sklepe dveh odborov, jaz jih bom bral.</p>
               </sp>
               <sp>
                  <speaker>MARIA POZSONEC:</speaker>
                  <p>Rada bi odgovor od gospoda ministra.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ne moremo mi zahtevati. Vi ste ga vprašali, gospa Pozsonec, gospod minister se ni javil k besedi.</p>
                  <p>Pod točko a) in b) bomo glasovali skupaj, o soglasju bomo pa glasovali za program za 1995 posebej. Jaz bom sklepe bral. Prosim, da jih pozorno poslušate. "Državni zbor se je na podlagi 7. člena zakona o Družbi za avtoceste Republike Slovenije in 5. člena zakona o zagotovitvi namenskih sredstev za gradnjo avtocestnega omrežja v Republiki Sloveniji seznanil s poročilom o izvajanju programa dela Družbe za avtoceste v Republiki Sloveniji za leto 1994 in s poročilom o izdvajanju sredstev in namenski porabi sredstev od 1.1.1994 do 31.12.1994 ter ju sprejema". Takšen sklep dajem na glasovanje. Ugotovimo sklepčnost! (56 prisotnih.)</p>
                  <p>Kdo je za? (50 poslancev.) Je kdo proti? (2 poslanca.)</p>
                  <p>Ugotavljam, da smo sklep sprejeli.</p>
                  <p>Drugi sklep: "Državni zbor Republike Slovenije ugotavlja, da iz poročila o izdvajanju sredstev in namenski porabi sredstev po zakonu o zagotovitvi namenskih sredstev za gradnjo avtocestnega omrežja v Republiki Sloveniji od 1.1.1994 do 31.12.1994 izhaja, da realizacija gradnje avtocestnega omrežja v letu 1994 močno zaostaja za planirano. Sklep dajem na glasovanje. Ugotovimo sklepčnost! (57 prisotnih.)</p>
                  <p>Kdo je za? (42 poslancev.) Je kdo proti? (6 poslancev.)</p>
                  <p>Ugotavljam, da je sklep sprejet.</p>
                  <p>Državni zbor Republike Slovenije ugotavlja, da je DARS korektno izvajala svoj program za leto 1994 kljub dejstvu, da programa v znatnem delu ni realizirala zaradi nekaterih objektivnih okoliščin. Zamude pri pridobivanju gradbenih zemljišč zaradi neučinkovitih, razlastitvenih odškodninskih in denacionalizacijskih postopkov, zamude pri pripravi prostorske in izvedbene dokumentacije, slabih vremenskih in terenskih razmer na nekaterih odsekih, predvsem Šentilj - Pesnica in Šempeter - Selo. Ugotovimo sklepčnost! (58 prisotnih.)</p>
                  <p>Kdo je za? (31 poslancev.) Je kdo proti? (15 poslancev.)</p>
                  <p>Ugotavljam, da je tudi ta sklep sprejet.</p>
                  <p>Državni zbor ugotavlja, da se viški sredstev, zbranih po zakonu o zagotovitvi namenskih sredstev za gradnjo avtocestnega omrežja v Republiki Sloveniji, plasirajo v skladu s sklepi Vlade Republike Slovenije in skladno z zakonom. Ugotovimo sklepčnost! (57 prisotnih.)</p>
                  <p>Kdo je za? (35 poslancev.) Je kdo proti? (4 poslancev.)</p>
                  <p>Ugotavljam, da je sklep sprejet.</p>
                  <p>V bodoče naj Družba za avtoceste v Republiki Sloveniji in Vlada Republike Slovenije pripravljata ločeni poročili po 7. členu zakona o družbi za avtocesto v Republiki Sloveniji (Uradni list, št. 57/93) in po 5. členu zakona o zagotovitvi namenskih sredstev za gradnjo avtocestnega omrežja v Republiki Sloveniji (Uradni list RS, št. 46/93). Gre namreč za obveznosti poročanja različnih subjektov, v enem primeru Vlada, v drugem DARS in tudi za izvajanje različnih zakonov. Razlika je tudi vsebinska, saj gre v enem primeru za poročilo o izvajanju programa gradnje, v drugem pa za nadzor nad porabo sredstev. Takšen sklep dajem na glasovanje. Ugotovimo sklepčnost! (58 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je sklep sprejet.</p>
                  <p>Še zadnji sklep imamo. Državni zbor Republike Slovenije nalaga Vladi oziroma Družbi za avtoceste v Republiki Sloveniji, da pripravi in predloži Državnemu zboru tudi 9 mesečno poročilo o izvajanju programa dela Družbe za avtoceste v Republiki Sloveniji za leto 1995, ki bo osnova za morebitno prevrednotenje nacionalnega programa in programa dela, družbe v letu 1995. Ugotovimo sklepčnost! (56 prisotnih.)</p>
                  <p>Kdo je za? (48 poslancev.) Je kdo proti? (Nihče.)</p>
                  <p>Ugotavljam, da smo tudi ta sklep sprejeli. Sprejeti moramo pa še soglasje k programu dela za Družbe za avtoceste v Republiki Sloveniji za leto 1995.</p>
                  <p>Na glasovanje dajem sklep: "Državni zbor Republike Slovenije na osnovi 6. člena zakona o Družbi za avtoceste v Republiki Sloveniji daje soglasje za program dela Družbe za avtoceste v Republiki Sloveniji za leto 1995". Ugotovimo sklepčnost! (58 prisotnih.)</p>
                  <p>Kdo je za? (43 poslancev.) Je kdo proti? (4 poslanci.)</p>
                  <p>Ugotavljam, da smo sklep sprejeli. S tem smo dali tudi soglasje in s tem zaključujem to točko dnevnega reda.</p>
                  <p>Prehajamo na naslednjo točko dnevnega reda. Proceduralno ima gospod Pregelj. Proceduralni predlog bo podal gospod Žarko Pregelj, izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Odbor je predlagal še en dodaten sklep, ki naj bi ga Državni zbor sprejel. V poročilu je pod točko 3. pri dodatnih sklepih. Poleg tega pa predlagam, da se sprejmeta še dva dodatna sklepa, ki ju je sicer odbor že namenil Vladi, toda nanju ni dobil še odgovora. Tako je en dodaten sklep iz poročila za leto 1994. Predlagam, da Državni zbor naloži Vladi, da v najkrajšem možnem času prouči in pripravi potrebne spremembe, prostorske in druge zakonodaje, ki bodo omogočale pospešitev postopka od realizacije programa izgradnje avtoceste v Republiki Sloveniji. Ravno tako predlagam, da Državni zbor nalaga Vladi Republike Slovenije, da pripravi podoben pregled prinesenih, nerealiziranih del iz programa dela Družbe za avtoceste v letu 1994 v program za leto 1995. Ta dva dodatna sklepa bi predlagal, ki jih je sicer odbor sprejel, predložil že Vladi, pa ni dobil še odgovorov.</p>
                  <p>Tisti tretji je pa namenjen zato, da o njem odloča Državni zbor in predlagam, da se v ta tretji dodatni sklep še da Vladi rok, in sicer naj predlog dodatnega programa za leto 1995 Vlada predloži Državnemu zboru do 1. julija 1995.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Pregelj, vi ste seveda predsednik odbora, vendar je iz poročila jasno, da je odbor te sklepe namenil Vladi oziroma jih je sam sprejel, nikakor pa jih ni namenil Državnemu zboru. O tem bi moral sklepati odbor in vi tega tukaj ne morete v imenu odbora, kljub temu, da ste predsednik, zahtevati.</p>
               </sp>
               <sp>
                  <speaker>ŽARKO PREGELJ:</speaker>
                  <p>Se oproščam. Preberite poročilo. Odbor Državnega zbora za infrastrukturo in okolje je oblikoval in sprejel sledeče dodatne sklepe. In ima pripravljen sklep za glasovanje na Državnem zboru. In prosim, da daste vsaj ta dva. Jaz sem tista dva dodatno predlagal, sedaj kot dodatna sklepa, lahko pa, ki se ne tičeta direktno poročil, sta bolj pač sklepa, kot jih večkrat sprejemamo, medtem ko tale tretji, je pa tako napisan, da se ga da zraven in je čisto razvidno iz poročila.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Pregelj, jaz bom prebral to kar ste rekli. Jaz sem prebral, tudi sekretar mi je povedal. "Ob koncu razprave je Odbor za infrastrukturo in okolje oblikoval in sprejel tudi naslednje dodatne sklepe. Odbor Državnega zbora za infrastrukturo in okolje predlaga, da se uvrsti na dnevni red 30. seje: "K delu poročila o izvajanju dela Družbe itd., in Odbor Državnega zbora za infrastrukturo in okolje predlaga Vladi Republiki Slovenije. Nič ni bilo predloženo Državnemu zboru in jaz tega ne morem dati na glasovanje. S tem zaključujem to točko dnevnega reda. Kot poslanec pa lahko oddate seveda dodatni sklep, bi pa lahko to storili že prej.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Se opravičujem za nesporazum in predlagam dodaten sklep, ki se glasi takole - imate ga že napisanega med dodatnimi sklepi poročila odbora. "Državni zbor nalaga Vladi Republike Slovenije, da pripravi predlog rezervnega programa realizacije nacionalnega programa gradnje avtocest za leto 1995, v kolikor bi načrtovana realizacija programa dela Družbe za avtoceste zaradi objektivnih okoliščin kasnila. Rezervni predlog programa DARS naj vključi predvsem odseka med Celjem in Ajdovščino, Divačo in Kozino ter odsek med Arjo vasjo in Hočami. Predlog dodatnega progama DARS za leto 1995 naj Vlada predloži Državnemu zboru do 1. julija 1995". Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Sklep, ki ga je dal gospod Žarko Pregelj, dajem v razpravo. Želi kdo besedo? Sklep dajem na glasovanje. Ugotovimo sklepčnost! (57 prisotnih.)</p>
                  <p>Kdo je za? (40 poslancev.) Je kdo proti? (8 poslancev.)</p>
                  <p>Ugotavljam, da je predlog sprejet.</p>
                  <p>S tem zaključujem 12. točko dnevnega reda.</p>
                  <p>Prehajamo na naslednjo točko, to je na <title>4.B TOČKO DNEVNEGA REDA - PREDLOG ZAKONA O UREDITVI DOLOČENIH VPRAŠANJ V ZVEZI Z GRADITVIJO AVTOCEST V REPUBLIKI SLOVENIJI PO HITREM POSTOPKU</title>.</p>
                  <p>Predlog zakona je v obravnavo zboru predložila Vlada Republike Slovenije. Želi besedo predstavnik Vlade? (Ne želi.) Predlog zakona je obravnaval Odbor za infrastrukturo in okolje kot matično telo. Želi poročevalec odbora besedo? Gospod Pregelj ima besedo.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Odbor je obravnaval predlog zakona o ureditvi določenih vprašanj v zvezi z graditvijo avtocest v Republiki Sloveniji in ga obravnaval po hitrem postopku. Detajlnejšo obrazložitev imate predstavljeno v poročilu. Opozoril bi vas na amandmaje, ki so v poročilu razvidni in obrazloženi. Poudarjam, da so praktično vsi členi amandmirani in večina amandmajev je posledica usklajevanja pravnih pogledov, tako službe Vlade, kot službe Državnega zbora in Odbora za infrastrukturo in okolje in po mnenju pravnih strokovnjakov, naj bi zdaj bil ta zakon pravno konsistenten. Bistvenih vsebinskih premikov ni, zgolj v roku, v katerem naj bi izvajalec obvestil lastnika nepremičnine, smo ga pač podaljšali na običajen osemdnevni rok, ostali amandmaji, ki so bili vloženi s strani poslancev, so bili, ali vključeni v amandmaje odbora ali pa jih je odbor zavrnil. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Ali želi besedo predstavnik sekretariata? (Ne.) Ali želijo besedo predstavniki poslanskih skupin? Gospod Bučar, predstavnik Demokratske stranke Slovenije.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Spoštovani predsednik, spoštovani zbor! Mnenje naše poslanske skupine je, da tega zakona v nobenem primeru ni mogoče sprejeti. Res bo tukaj takoj prišlo do ugovora, češ, dobro, potem smo zoper ceste, toda če je izbor med tem, ali želimo imeti ceste, ali želimo imeti državo, potem sem jaz za to, da kljub temu raje ohranimo državo in ne ceste. S tem zakonom praktično, če ga hočemo res narediti praktičnega tako, kot je zdaj napisan - 101. člen - družba DARS lahko dela v tej državi kar hoče. Če analizirate ta zakon, potem boste ugotovili, da praktično karkoli ta družba želi narediti, to lahko naredi. Lahko pošlje zdaj svoje ljudi na teren, začnejo tam ne glede na lastnika meriti itd., potem se zmenijo z lastnikom, mu ponudijo določen denar za odškodnino, če ni zadovoljen, potem bodo pa po svoje naredili in razlastili. To se pravi, da se tudi norčujemo iz samih sebe, če to delamo. To je popolnoma nemogoča stvar. Tu je bilo rečeno, da so bile te stvari s pravniki nekako razčiščene. Čudim se, kako je kaj takega mogoče. Če vzamete  ustavo in pogledate, kaj ustava govori o zaščiti lastnine. Se pravi, lastninska pravica na nepremičnini se lahko v javno korist odvzame, ali omeji proti nadomestilu v naravi in proti odškodnini pod pogoji, ki jih določa zakon. Tega zakona pa danes še nimamo. Res se formalno lahko sklicujemo na zakon iz leta 1980, toda to je zakon, ki je urejal razmerje pod popolnoma drugačnimi pogoji in popolnoma drugačnem pojmovanju lastnine in popolnoma drugačnem pojmovanju javnega interesa. Se pravi, preden lahko take stvari uredimo, bi morali imeti zakon o razlastitvi, ki mora predvsem povedati, kaj je javni interes na tem področju, kdaj smatramo, da je javni interes tako močan, da je treba drugo, ostalo kategorijo, se pravi zaščiteno lastnino žrtvovati itd. Vse te stvari moramo urediti, preden se sploh lotimo take stvari.</p>
                  <p>Nadalje, 71. člen - zakon določa zaradi smotrnega izkoriščanja posebne pogoje za uporabo zemljišč. Zakon določa posebno varstvo kmetijskih zemljišč. Kdor bere ta zakon, dobi občutek, da je treba graditi ceste tam, kjer so najlepše njive. Ta država s tem zakonom kaže, da nima popolnoma nobenega odnosa do kmetijskega zemljišča. To se pravi, najprej ga zabetonira in bo za ceste, potem pa še Italijanom obljubi, da bomo spremenili ustavo, da še tisto, kar je ostalo, pokupijo in je stvar urejena. To je morda malo emocionalno rečeno, ampak tako enostavno ni mogoče. In tudi sam postopek, kot je bil uveden, tudi določanje tras, bi moral najprej spoštovati ustavo in tudi tisti, ki so določeni za varstvo kmetijskih zemljišč itd., bi morali v posebnem postopku ugotoviti z vso odgovornostjo pred slovenskim narodom, žrtvujemo to zemljo zato, da bomo lahko zgradili ceste. Ničesar od tega ni bilo. To se kratko malo, z levo roko se sprejmejo neki ureditveni načrti, z levo roko se sprejme neka uredba, o kateri parlament sploh nima pojma. In na podlagi tega enostavno pridejo zemljemerci, bodo premerili stvari, cesta se bo veselo začela gradit, če bo dokončana ta druga stvar.</p>
                  <p>Skratka, mislim, da je to popolnoma nemogoče. In komur je kaj do te države in pravnega reda. Kajti države so iz pravnega reda in takega zakona ne more sprejeti. S tem ne plediram zoper to, da ceste ni treba graditi, samo sem in govorim zdaj v imenu našega odbora, odločno proti temu, da se za ceste žrtvujejo vedno najboljša zemljišča brez kakršnegakoli razlikovanja, kaj je eno javno dobro in kaj ni dobro. zato bo naša skupina odločno glasovala proti temu zakonu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo kot predstavnik poslanske skupine besedo? Gospod Pregelj, predstavnik Slovenske ljudske stranke.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Poslanska skupina Slovenske ljudske stranke ravno tako izraža zaskrbljenost ob predloženem zakonu in ugotavlja, da so določene rešitve take, ki pomenijo določeno ustavno neskladnost, hkrati pa tudi pomenijo odprtje določenih nasprotij v prostoru ob pričetku takih dejavnosti, kot jih ta zakon predlaga.</p>
                  <p>Zavedamo se, da je gradnja avtocestnega sistema nuja, hkrati pa ugotavljamo, da stroške gradnje oziroma stroške za pridobivanje zemljišč ne smejo nositi v večji meri sedanji lastniki zemljišč, kjer poteka gradnja avtoceste, ampak da se mora to breme prenesti na vse državljane enakomerno.</p>
                  <p>Zato ugotavljamo, da so določene rešitve v tem zakonu izredno problematične. Tako se ne strinjamo s posegom v posest s tako kratkim rokom, hkrati pa brez predhodne odškodnine. Ravno tako smo mnenja, da so vrednotenja zemljišč sporna, z zakonom premalo dodelana in da lahko pomenijo večja oškodovanja za tiste primere, kjer se z avtocesto tako ali drugače prizadenejo celovite kmetije, kmetijska zemlja, najboljše kategorije in tudi najboljši gozdovi. Zato menimo, da je potrebno tak zakon temeljito vsebinsko dodelati in ugotavljamo, da ga bomo težko podprli, če se bo sprejemal po hitrem postopku in hkrati na tak dokaj nenavaden hiter način.</p>
                  <p>Glede na to, da gre za obsežne sistemske spremembe, predlagamo, da Državni zbor o tem zakonu odloča nekoliko počasneje, vsaj, da se pusti dovolj časa, da se na določene vsebinske sklope tudi vsebinsko odgovori. Slovenska ljudska stranka se bo odločila, v kolikor bodo sprejeti amandmaji, ki jih še nameravamo vložiti, ali bo podprla ali ne ta zakon. Takšen, kot je zdaj, pa ga ne moremo podpreti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo kot predstavnik poslanske skupine? Odpiram splošno razpravo. Kdo želi besedo? Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod podpredsednik, spoštovani zbor! Lahko rečem, da se v celoti strinjam s tistim, kar sta povedala moja kolega. Ta predlagani zakon ima namen, da vso pravno varnost tistih državljanov Slovenije, katerih zemljišča so na trasi teh starih, 30 let starih koridorjev oziroma načrtov za koridorje, da se ta pravna varnost teh ljudi popolnoma odpravi in da se omogoči DARS-u, da lahko izvede svoje načrte, ne da bi se ti ljudje lahko po pravnih poteh učinkovito upirali temu posredovanju. Mislim tudi, da je ta zakon ustavno problematičen in da si zasluži ustavni spor, ki se mu verjetno ne bo dalo izogniti in menim, da je ta zakon tudi rezultat neke zelo zgrešene prometne politike te Vlade, ki namenja v proračunu 100% potrebnih sredstev, v letošnjem, recimo, 100% za potrebe avtocest, 40% potrebnega denarja za lokalne in regionalne ceste in nikakršnega denarja za kolesarske steze. Mislim, da smo tu prišli do neke točke, ko nekega ravnotežja več v Vladi v tem pogledu ni. Bojim se, da ga tudi v Državnem zboru ni, vendar bi bilo čisto narobe, če bi tej pretirani enostranskosti dali prosto pot in zato mislim, da je treba, če je le mogoče, sprejem tega zakona preprečiti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Dovolite mi, da vam pojasnim svoje videnje tega zakona. Vidim ga kot zelo spornega predvsem na dveh osnovnih segmentih, kot je bilo že danes poudarjeno, na tistem, ki mu rečemo usklajenost z ustavo, predvsem z 69. členom in to mislim, da je temeljni problem tega zakona. Potem pa obstaja še nekaj čisto instrumentalnih rešitev, ki bi si jih lahko, v kolikor bi uspeli ta prvi problem rešiti, dalo dodelati in narediti ta zakon nekje sposoben. Tak, kot je bil zakon predlagan, v resnici ne bi uredil tistega, kar naj bi urejal. Gre predvsem za ureditev hitrejšega pridobivanja zemljišč oziroma za hitrejši pričetek gradnje avtocest, preden so dokončno razrešena lastninska vprašanja. Sedaj veljavna zakonodaja predvideva, da lahko investitor pridobi enotno gradbeno dovoljenje takrat, kadar priloži listino, s katero dokazuje, da je lastnik zemljišča, kjer želi graditi. V nasprotnem brez te listine dovoljenja ne more dobiti. To je osnovna poanta zakona. Zraven je pa predlagatelj hotel reči še nekaj  sprotnih problemov in nekaj manjših koristi, ki bi mu jih lahko ta zakon prinesel. Že prvi člen je tako opredeljen, da je zelo nedefiniran, da govori, da se urejajo neka določena vprašanja. Pravno konsistentno je, da se jasno napiše  katera so ta določena vprašanja. Ravno tako je nepotrebno, da se sklicuje na odločitve Državnega zbora, saj vemo, da so njegove odločitve vedno akti in ti akti so splošno veljavni. Toda to je problem pravne konsistentnosti, ki smo ga člani Odbora za infrastrukturo nekako uredili s pomočjo amandmajev. Glavni problem je v bistvu 3. člen. V 3. členu je zapisano naslednje: "Z uveljavitvijo uredbe Vlade o lokacijskem načrtu za posamezni odsek do ceste lahko DARS (beri investitor) začne raziskave zemljišč, parcelacije zemljišč, druga merjenja, cenitve nepremičnin in podobno na parcelah oziroma delih parcel znotraj meje ureditvenega območja tega lokacijskega načrta." Kadar se to zgodi in ko še niso zadoščeni pogoji tudi po lastninskem dokazilu za te parcele, je v bistvu narejen tisti preskok, do katerega zdaj nismo bili vajeni in je investitor takih posegov moral imeti vsaj dovoljenje lastnika. Zato je potrebno ta zakon gledati v luči ustavne skladnosti z 69. členom ustave, ki jasno opisuje postopek razlastitve. Razlastitev je v ustavi omenjena zgolj v oklepaju kot naslov k temu členu oziroma pojasnilo vsebine člena, dejansko pa se ne uporablja več kot pojem. Lastninska pravica na nepremičnini se lahko v javno korist odvzame ali omeji proti nadomestilu v naravi ali proti odškodnini pod pogoji, ki jih določa zakon. Sam ta člen ustave razumem tako, da mora država najprej določiti javno korist. Javna korist se lahko določa zgolj z veljavnimi akti. Sprašujem se, ali je uredba Vlade tisti akt, ki lahko določa javno korist, tako da se zaradi javne koristi nekomu odvzame sicer ustavna pravica do lastnine in mu nadomesti z neko drugo pravico, torej z odškodnino ali neko drugo ustrezno lastnino. 87. člen Ustave jasno piše, da je zakonska pristojnost Državnega zbora taka, da lahko posega v pravice in obveznosti državljanov ter drugih oseb, toda vedno samo z zakonom. Torej bi javno korist moral opredeljevati zakon.</p>
                  <p>Ta zakon, ki je čisto instrumentalne narave, pa ne opredeljuje posebne javne koristi na točno določenem avtocestnem odseku. In tukaj je glavna hiba tega zakona. Zato menim, da ta problem lahko razrešimo samo tako, da v tem zakonu opredelimo akt, ki naj ga sprejme Državni zbor in v tem aktu, ki mora biti v bistvu zakonske narave, naj bo jasno razvidno, zakaj je določena parcela, ki je sedaj v lasti določenega državljana ali pravne osebe v javni koristi države in naj se po njej gradi na primer avtocesta. Kajti, vsak prizadet državljan v večini primerov, kjer pride do sporov pri pridobivanju zemljišč, se vpraša, zakaj ravno po moji lastnini, zakaj ne po sosedovi, zakaj ne nekje drugje daleč stran. In ker je na to vprašanje težko odgovoriti, lahko država odgovori samo z zakonitim dokumentom. Državni zbor, kot veste, pri gradnji avtocest ima svojo vlogo, poleg programske vloge, ko sprejema nacionalni program, poleg vloge, ko določi finančna sredstva. S tem opredeli določeno javno korist. Toda ta javna korist je splošno opredeljena. Ni točno determinirana za posamezno parcelo, za posamezno zemljišče. Dokumenti, ki opredelijo, katero zemljišče bo prizadeto pri gradnji avtocest, so lokacijski načrti. Po sedaj veljavni zakonodaji sprejema lokacijski načrt za objekte, ki so državno pomembni, Vlada. Ti dokumenti morajo biti v skladu, to je lokacijski načrti v skladu s prostorskim planom države, dolgoročnim in srednjeročnim, ki ga pa sprejema zbor z odlokom. To izhaja iz zakona o urejanju prostora, kjer je opredeljeno, da se prostorski plani sprejemajo z odlokom najvišjega organa države. Toda, problem je samo v tem, da so planski dokumenti risani v takih merilih, kjer ni jasno razvidno, katera parcela bo prizadeta, ker so narisali, recimo, merila proti 250 tisoč, to je merilo, ki ga zlahka spravimo v našega poročevalca in ni razvidno, kje natančno gre ta cesta, komajda se ve, skozi kateri kraj gre. Zato je potrebno opredeliti dokument, ki bo opredeljeval jasno lastninska razmerja na tistem območju, kjer se gradi avtocesta in bo tako jasno določil, katera zemljišča morajo biti pridobljena v splošno javno korist. Včasih je bil postopek tak, da je Vlada zahtevala, da so občine, ki so izvajale del nalog države, sprejemale občinske plane (srednjeročne in dolgoročne) in sicer v merilu 1:5000, kjer je bilo iz katastrskih predelih načrtov že razvidno, kdo je lastnik in katera parcela bo prizadeta in ti plani so bili sestavljeni, del državnih planov, saj so morali biti z njimi usklajeni. To se je pa nadzorovalo tako, da so se primerjali z dokumenti, ki so bili državnemu planu priloženi, ampak v resnici so bili njegov sestavni del. Tega rebusa, planskega, do sedaj noben minister še ni želel rešiti. Jazbinšek se mu je izogibal, gospod Gantar, v katero pristojnost to sodi, pa tudi tega še ni odločno dorekel in zato menim, da je ta zakon v tem segmentu popolnoma nerešen in ga je nemogoče pripraviti tako, kot je predlagan.</p>
                  <p>V kolikor bi uspeli oblikovati nek dodatni člen takoj za prvim členom, kjer bi jasno povedali, kako država opredeli javno korist, potem bi bila uporaba tega zakona kot instrumenta možna, sicer bo ta zakon lahko sprejet, toda verjetno bo zlahka padel v neki ustavni presoji in bodo državljani zlahka spodbijali njegovo ustavno veljavnost, kajti Vlada nima te pristojnost, da posega v pravice državljanov z uredbo. Vlada ima pristojnost, da izvaja zakon, da ga normativno izvaja, ne more pa določati pravic posameznih državljanov, kajti vemo vsi, kako ti postopki potekajo. Čeprav so zelo natančno predpisani, so hkrati ravno tako zelo ohlapni.</p>
                  <p>Drug problem, ki ga vidim, v kolikor bi se ta čisto pravni dal razrešiti, je pa problem instrumentalne sposobnosti tega zakona. Ta zakon ima v nekaj členih opisane postopke, ki naj bi se izvajali pred pričetkom gradnje avtocest. To so postopki, ko se prenesejo trase avtocest na zemljišče, ko se opravijo določene geološke geomehanske raziskave, ko se zemljišča na novo parcelira, ko se opravi razna merjenja, cenitve nepremičnin in podobno. Običajno ti posegi, vsaj nekateri med njimi lahko povzročijo škodo lastnikom. V primerih gradnje, predvsem na področju vzhodne obvoznice in severne obvoznice, pa tudi na področju Savinjske doline je prihajalo v preteklem letu do hudih sporov z lastniki zemljišč, ko so se dogajala tudi fizična obračunavanja z delavci, ki so prišli taka dela izvajati. Jasno je, da je zaradi tega prihajalo do zaostankov pri izvajanju programa, tako da je prizadevanje predlagatelja zakona, da bi te razmere uredil razumljivo, niso pa razumljivi roki, ki jih predlaga. Tako na primer v 6. členu predlaga, da ima DARS pravico začeti izvajati taka pripravljalna dela takoj za tem, ko pisno obvesti lastnika oziroma uporabnika zemljišča, in to najmanj tri dni pred začetkom izvajanja teh del. Tri dni ni noben rok. Običajno so roki vsaj osemdnevni. Potem mora biti nek pritožbeni rok in podobno. Tako da se tukaj že običajni upravni postopek krši, kar je spet problem tega zakona.</p>
                  <p>Drug problem je ta, da če se posega v posest, bi se že iz samega posega morala plačati odškodnina. Namreč motenje posesti je kršenje neke pravice. In če lahko nekdo to naredi, tudi država mora za to nekaj plačati. Saj mora biti tudi to motenje nekje nadomeščeno. Zato predlagam, da bi se v tem členu dodatno opredelila neka posebej določena odškodnina. Velikost te odškodnine je zdaj težko kar tako oceniti. Predlagam, da to pristojno ministrstvo določi s posebno uredbo, vsekakor pa naj bi to bila neka odškodnina, ki bi lastnikom vlivala nekaj zaupanja do teh izvajalcev in jim omogočila neko varnost, da ne bi prihajali goloroki pred državo takrat, ko bi morali uveljavljati škodo, ki se jim je sicer ob takih posegih storila.</p>
                  <p>Drugi problemi so tudi v zvezi s 7. členom, kjer se govori, da se lahko začne parcelacija ne glede na to, ali so</p>
                  <p>lastniki prisotni ali ne. Tukaj je bilo baje v usklajevanjih s pravnimi službami marsikaj narejenega. Naslednji problematični sklop je samo pridobivanje nepremičnin. DARS predlaga oziroma predlagatelj zakona, se moram popraviti, čeprav se nisem zmotil, da predlagatelj predlaga, da se uporabi sedanji pristop k pridobivanju zemljišč, to je pridobivanje zemljišč s pogodbami, sporazumne pogodbe. Sporazumna pogodba je v vseh sistemih vedno veljaven akt, dokler se je oba, ki sta podpisala, držita tistega, kar je bilo dogovorjenega in to je verjetno sorazmerno pravilen pristop. Žal zahteva določen čas. Tuje države na tak način pridobivajo zemljišča po 20 let. Počasi, sistematično ponujajo lastnikom ugodno zamenjavo, ponujajo jim ustrezno ceno itd. in kompenzirajo z nekimi drugimi ugodnostmi in podobno. Jasno je, da je ta postopek neprimeren, če se želi na hitro priti do zemljišč. Zato je predlagatelj predložil, da v kolikor se v 6 mesecih do tega soglasja ne uspe priti, da se pač začne postopek razlastitve in tukaj pridemo spet na spolzka tla. Kot smo že danes slišali, je ta postopek razlastitve še neopredeljen v tej državi, zakon, ki velja, je zastarel. Velja za nek drug sistem, novega zakona v skladu z ustavo pa ni. Zato je jasno uvedba tega postopka izredno rizična, izvajalec del oziroma investitor se je tega zavedal in se mu je pospešeno izogibal, žal, v nekih primerih ga je že moral uveljaviti. Iz statistike, baje, v 50 primerih, mogoče pa celo že več. Razrešenih odločb pa praktično ni oziroma jih je samo nekaj. Tudi v tem primeru lahko pride do hujših sporov prizadetih lastnikov. Vsekakor je pa to zdaj trenutek, ko bi lahko ta zakon instrumentalno tukaj marsikaj naredil. Veliko več, kot pa zdaj predlagatelj ponuja. Zavedati se moramo, da v tistem hipu, ko bo imel DARS možnost predlagati razlastitev in jo tudi doseči, torej, da bo po 6 mesecih lahko že posegel v zemljišče in začel graditi posamezen avtocestni odsek, ne bo imel več nobenega interesa se pogajati s prizadetim lastnikom in se bo cena jasno, takemu zemljišču bistveno znižala in padla. Lahko sicer potem uspe prizadeti lastnik z določenimi tožbami, toda to so relativne zadeve. Vlečejo se in poznamo dejstva, da že na zgrajenih odsekih tako na Gorenjskem kot tudi nekje na Primorskem še zdaj po več deset letih še niso rešeni lastninski spori. Tak pristop ne more biti dober in ni prav, da bi ga Državni zbor potrdil v obliki tega zakona. Predlagam neko drugo rešitev. Predlagam, da se v tem členu uvede določena stimulacija. Ta stimulacija ne izhaja iz tistih sredstev, ki jih država pri pridobivanju nepremičnin prihrani. Ta sredstva so pa tista, ko Vlada lahko odloči, da se tisti del odškodnine za spremembo namembnosti ne plača v državni proračun, ampak ostane tam, kjer je, na računu DARS-a oziroma na računu finančnega ministrstva. Gre za 70% sredstev, katera lahko na podlagi zakona o urejanju in vseh drugih posegov v prostor država sama sebi oprosti. Predlagam, da 20% teh sredstev nameni tistim lastnikom zemljišč, ki bodo v 6 mesecih sklenili pogodbo z DARS-om o prostovoljni prodaji lastnega zemljišča, torej, da je to obdobje stimulirano za boljšo oceno. V tistem hipu, ko pa nastopi razlastitev, pa lastnik naj ne bi več dobil te bonifikacije. Dobi pa naj jo tisti, ki potrebuje. To je tisti državni organ, ki mora skrbeti, da je resurs kmetijskih zemljišč približno na istem, torej, da se ne izgublja ta tako pomemben nacionalno gospodarski potencial. Torej, naj se nameni obvezno tistih 20% kmetijstvu, ki jih sedaj kmetijstvo, kot vemo, ne dobiva, ali pa jih dobiva zgolj v neki pavšalni obliki preko proračuna, pa še tam zelo malo. To je zgolj predlog nekega možnega instrumenta, ki se ga lahko dodela. Toda menim, da bi moral biti v tem zakonu vgrajen in da bi omogočal nekako pridobitev nekoliko boljše odškodnine za tisti del prebivalstva oziroma tisti del državljanov, ki je pri gradnji avtocest prizadet.</p>
                  <p>Soglašam, da je 10. člen dobra rešitev, ker omogoča, da se tisti, ki desetletja niso mogli vlagati v lastno lastnino in je sedaj ta lastnina, predvsem gre za stanovanjske objekte, zgubila vrednost in ko se uporabi postopek cenitve realne vrednosti, torej da se plača neto za neto oziroma vsaj neka soglasna cena, da se tem prizna neka določena dodatna vrednost, ki jo pa more zakon opredeliti. Zakaj jo mora opredeliti? Zato, ker sicer bi bile možne zlorabe. V preteklosti je do zlorab prihajalo. Ne govorim o preteklosti DARS-a ampak njegovih predhodnikov. Ko so se gradile avtoceste, poznamo primere, ko so vplivni ljudje, ki so bili dovolj blizu koritom in bogovom, uspeli doseči takrat, kadar je šla cesta zgolj čez en del njihovega premoženja, da so dobili popolno nadomestilo in po desetkratni vrednosti. Zato menim, da do tega ne sme priti in je prav, da ima ta zakon ustrezen instrument, ki to onemogoča.</p>
                  <p>Vsekakor pa je posebej pomembno poglavje v 13. členu, ki predpisuje, kdaj lahko prične investitor z gradbenimi deli, se pravi, ko dobi enotno dovoljenje in kaj mu nadomešča tisto potrdilo v primeru, da še ni lastnik. Tako, da ta člen bi bil sprejemljiv, v kolikor bi v tej normi bila tudi neka dodatna zaščita za eventualne oškodovance. Posebej bi še opozoril na 14. člen, ki določa, kdaj se uporablja zakon o varstvu okolja. Tukaj je spet en izredno sporen segment tega zakona. Namreč, ta člen izhaja iz domene, da investitor zahteva in da tudi mora pripraviti okolje-varstveno študijo in da mora pridobiti okolje-varstveno soglasje. Osnutek tega soglasja pristojni minister predvsem z okolja in prostor da v javno obravnavo. In ta javna obravnava naj bi se izvajala istočasno, ko se izvaja javna obravnava, na kateri se obravnava prostorski potek posamezne trase. Žal, to je nekoliko skregano z zakonom o varstvu okolja, ker Vlada še ni sprejela dveh zakonskih uredb, in sicer uredbe, ki določa območja in primere, za katere je v tej državi potrebno pripraviti okolje-</p>
                  <p>varstveno študijo in uredbe, ki določa odškodnine, ki jih lahko prizadeti uveljavljajo, preden minister izda okolje-varstveno soglasje. Kot veste, po zakonu o varstvu okolja mora v takih primerih investitor, preden dobi dovoljenje za poseg v prostor, predložiti pogodbo, ki jo ima z oškodovanci oziroma mora predložiti, da se ta problem rešuje na sodišču. To se zaenkrat še ni dogajalo in minister je na moje izrecno vprašanje odgovoril, da kaj takega še ni počel, ker nima ustrezne vladne uredbe, je pa sam kot ministrstvo zadolžen, da tako uredbo pripravi. Toda tukaj, poglejte, je spet ena izredno majava točka tega zakona in ravno v smislu zakonske skladnosti bi bilo potrebno na to opozoriti in to poglavje, ki ga obravnava 14. člen, bistveno bolj razdelati, opredeliti, da je treba opraviti okoljevarstveno študijo, ki se med drugim tudi večinoma opravi v primeru, ko se izvajajo presoje vplivov na okolje v pripravi lokacijskega načrta. Vsekakor pa mora biti opredeljeno, da za pričetek gradnje mora investitor pridobiti okoljevarstveno soglasje in to soglasje mora pristojni minister izdati.</p>
                  <p>Nerodno je zgolj v tem, da je v tej Vladi ena in ista oseba. To je minister za okolje in prostor, gospod Gantar, ki je hkrati tisti, ki je dolžan pripraviti, da zadeva prostorsko steče, se pravi, ki v resnici pripravi lokacijski načrt in dolžan tisti, ki mora ugotoviti, da je stvar ekološko neoporečna, kar je vse lepo in prav, če je ta minister dosleden, če pa ni, je pa vse narobe. In tukaj osebno menim, da v kolikor se v tem trenutku, se pravi, ko obravnavamo ta zakon, ta problem ne razreši, potem bo nekoliko nerodno in bo hudo. Zato moram obžalovati, da tega ministra ne vidim v dvorani. Sicer sta prišla dva njegova namestnika, gospod državni sekretar in upam, da se bosta na to temo oglasila in da bosta dodala svoje k temu zakonu. Toliko zaenkrat. Najlepša vam hvala za pozornost.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo razpravljati? Gospa Danica Simšič, prosim. Ker ni več prijavljenih k razpravi, predlagam, da razpravo danes zaključimo. Izvolite.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. Spoštovane poslanke in poslanci, spoštovani predstavniki Vlade! Temeljne pomisleke in nasprotovanja k temu zakonu je v imenu poslanske skupine povedal že doktor France Bučar. Sama bi rekla, da je morda tako, kot je v ta zakon zapisano, najbolje, da bi ga preimenovali, in sicer v zakon o nacionalizaciji po hitrem postopku, kajti to, kar je v tem zakonu zapisano, ni popolnoma nič drugega, kot nacionalizacija in dejansko po hitrem postopku. Vsi popravki, ki jih je dal odbor, v bistvu pa k vsem členom tega zakona, mislim, da sta eden ali dva izpuščena, niso nič drugega, kot lepotni popravki in zaradi tega jih, po mojem mnenju, Vlada tudi podpira oziroma, da navedem dobesedno, jim ne nasprotuje.</p>
                  <p>Glede na to, da ni zakona o razlastitvi, na temelju katerega bi lahko slonel ta zakon in določila tega zakona, bi rada povedala še nekaj. Da seveda, ker je v glavnem na tistem področju, kjer sem se sama zanimala, to pa je Malence - Šentjakob, za kmetijska področja, mi je popolnoma nelogično, da lahko začne izvajalec pripravljalna dela in obvesti kmete tri dni pred tem. Tudi osem dni kmetu popolnoma nič ne koristi, če ima enkrat njivo posejano ali obdelano je popolnoma vseeno ali pridejo tudi tisto uro, ko jih obvestijo. Še naprej. Sprememba je tudi v tem, da za enotno dovoljenje za gradnjo ni več potrebno, da je denimo DARS lastnik celotnega ozemlja oziroma se reče, da je lastnik, če predloži na primer izjavo, da je bil izveden postopek sporazumevanja, ali pa da je uveden postopek razlastitve. Tisto, kar bi si sama želela oziroma kar bi pričakovala od države, ki naj velja za pravno državo in ki je tako zelo glasno nasprotovala vsem nacionalizacijam, ki so se dogajale v preteklosti in zgodovini, bi pričakovala vsaj to, da bo korektne zakone prinesla v parlament in da ne bo tako nasilno ravnala z ljudmi kot je prejšnja država, če se že imenuje demokratična.</p>
                  <p>Glede na to, da naša skupina temu zakonu tudi iz temelja odnosa do ustave nasprotuje, predlagam, da ob koncu te splošne razprave, gospod predsedujoči, daste na glasovanje proceduralni predlog, da se v okviru hitrega postopka prve obravnave glasuje o tem, ali je zakon primerna podlaga za nadaljnjo obravnavo ali ne in o tem, da se ga zavrne. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. To bom dal na glasovanje. Gospod Baškovič, gospod Lenič, vi ste imeli proceduralno. (Ne.) Gospod Baškovič, prosim. Ura je dve in zaključujemo splošno razpravo. Prosim za mir v dvorani!</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Jaz bi samo telegrafsko nekaj mnenj izrazil glede na to, da je izpostavljena po  prvih debatah ravno ta ustavna podlaga in te ustavne korelacije. Bi samo nekaj dejstev povedal, zato da bi nekako opravičil mnenje, ki smo ga že tudi v tej smeri dajali, ampak nekoliko drugače. Namreč 69. člen ustave, ki govori o lastninski pravici, da se nepremična lahko za javno korist odvzame oziroma omeji in tako naprej, ta določba ustave v bistvu ponavlja prejšnjo ustavo, tako da kakšne zelo velike razlike pri tem in da je prejšnja ustava imela notri samo še pojem proti pravični odškodnini. Ta je tukaj odpadel. Jemlje se seveda potem tržne in druge mehanizme, ki že zdaj v praksi igrajo svojo vlogo namesto pravične odškodnine. Moram reči, da bi bilo težko sprejeti logiko, da dokler tega zakona ne bo, da se ne da ničesar v tej smeri delati, ker potem bi obstale vse infrastrukturne gradnje, vsi postopki gradnje cest, tovarn, stanovanjskih naselij in tako naprej zaradi tega, ker bi morali čakati na novi zakon. Vendar ugotavljam in mislim, da nič ne lažem, da se ves čas od nove ustave naprej na podlagi ustavnega zakona, ki je podaljšal veljavnost prejšnje zakonodaje, uspešno in normalno uporablja obstoječi zakon o razlastitvi, ki  v teh elementih ne nasprotuje ustavi.</p>
                  <p>Moram reči, da je ustavno sodišče že v tem času po novi ustavi imelo v presoji zakon o razlastitvi, ta veljavni, sedanji in ga ni razveljavilo, ga je potrdilo. Samo en člen je razveljavilo, ki pa je bil dejansko že daleč presežen glede na uporabo. Vse drugo velja in se uporablja, se pravi, ta zakon, ki ga imamo je tu in se na njega praksa ves čas naslanja. V zvezi s tem so pa potem še vsi drugi predpisi o planiranju, o varstvu okolja, prostorskih aktih in tako naprej, ki tudi veljajo, neki novi, v glavnem pa so tudi prejšnji, ki se nekako harmonično uporabljajo in ni problemov z ustavnega vidika. Tudi prostorski načrt o zakonodaji je normalen akt in tudi Vlada ga sprejema za te republiške projekte. To je vse po našem mišljenju logično, normalno in veljavno. Dokler teh zakonov ne bomo spremenili, pač veljajo.</p>
                  <p>Potem moram povedati še to, da imamo v postopku zakon o javnih cestah, ki je bil ravnokar v drugi obravnavi potrjen, ki ravno tako sledi tej logiki, ne odstopa od teh kriterijev, ki so v tem zakonu o razlastitvi že tam podan in govori o tem pridobivanju zemljišč za javne ceste in on tudi pravi, da se praviloma uporabi nakup. Če ni mogoče priti do sporazuma, ta je primeren, se pa potem gre na razlastitve in tako naprej. To je že tudi sedanja ureditev ves čas omogočena v to smer peljala.</p>
                  <p>V tem zakonu o razlastitvi imamo različne situacije. Imamo razlastitev zemljišč, kar je poseben režim, za kmetijska zemljišča imamo posebna varovanja in zahteve, ki se morajo upoštevati, za gradnjo zemljišč so druge zahteve in tako naprej. Tudi odškodnine in konpenzacije so potem različne. Pri kmetijskih zemljiščih se praviloma da drugo zemljišče in samo izjema potem ogroža našo odškodnino in tako naprej. To je vse urejeno in po naši oceni ne nasprotuje ustavnim, novim in drugim tretjim kategorijam in ureditvam. Tudi to, kar tukaj govoru ustava, javni interes oziroma javna korist, se v sedanji rabi uporablja termin iz zakonodaje, ki je veljavna, splošni interes. Ta splošni interes kot javni interes, če ga sedaj preimenujemo, se ugotavlja in regulira s prostorskimi akti, odločitvami v prostorskih aktih. To je zakonodaja uredila in zaenkrat tako velja. Ni potreben poseben zakon za nek poseben javni interes. Ta se s prostorskimi akti na podlagi zakonov, ki veljajo, pripravi, sprejme in potem funkcionira. No, toliko hočem reči, da s tega vidika mi teh osnovnih ustavnih zadržkov nismo morali uveljaviti, ker to dejansko ni objektivno podano in gre pri tem zakonu, po našem razumevanju zgolj za neke specifike, neke dodatke, ki naj po zahtevah tega zbora, po večkratnih zahtevah olajšajo in pospešujejo ureditev teh vprašanj, zemljišč in za infrastrukturo v tem primeru za cestno omrežje.</p>
                  <p>Mi se pa v našem poročilu oziroma naše mnenje poziva nekatere povezave s temi splošnimi predpisi, ki veljajo in opozoril na previdnost, zlasti v smereh, ko se skuša mogoče preveč hitro in pa preveč enostavno posegati v razpolaganje posesti in tako naprej. To pa iz našega mnenja vidite. In ti amandmaji, ki so predloženi, v glavnem sledijo našim pripombam, edino tukaj pri teh dokumentih, potrdilih, ki so odraz nekih novih situacij, denacionalizacije, pa teh postopkov, ki jih prej nismo predvidevali in gre za razne vmesne aktivnosti, ki še niso izpeljane do končnih upravnih aktov, tukaj pa mislim, da gre zakon dokaj široko, vendar to je stvar ocene, politične in tako naprej, ali je to v tej fazi v redu ali ne. Gre pa za začasno ureditev, ki pa verjetno kasneje, ko bomo pa delali nov zakon o razlastitvi, ki je v programu za jesen, pa to vse ponovno proučili, revidirali in eventualno tudi takrat kaj posodobili ali pa spremenili. Ta zakon navezujemo samo kot nekakšno hitro začasno pospeševanje glede na obstoječo ureditev, ki je nekoliko mogoče toga v teh procesih. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Repliko ima gospod Bučar. Ponovno vas sprašujem, če želi še kdo razpravljati? Gospod Bučar, replika. Potem bom pa moral prekiniti, ker so še javljeni.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Jaz moram na to izvajanje malo replicirati, in sicer v tem smislu, da ima formalno gospod Baškovič v marsičem prav, formalno, toda - zdaj bom govoril o tem, da je ta ustavna določba glede varovanja lastnine enaka, kot je bila prej. To je točno, toda ta substrat pod tem je pa popolnoma različen. Ni slučaj, da navajamo tukaj in morali bi ustaviti vse naše gradnje različnih naselij, blokov itd. Natančno za to gre. Ni mogoče več kaj takega delati. V preteklem režimu se je občina spomnila, da bo gradila, recimo, vikendaško naselje, javni interes in razlastila kmete. Tega danes enostavno ni več mogoče, pa lahko stokrat navajate, da je formalno stvar vendarle nekako izvedljiva. Gre ravno za to, da damo tem pojmom varstvo lastnine, popolnoma drug značaj. Ne gre samo za to, da mi gledamo zdajle formalno dikcijo posameznega člena. Gre za to, da moramo celotni duh ustave pogledati, ki je pa popolnoma drugačen, kot je sedanji in če se sklicujemo res na stari zakon in ga potrjujemo, potem ravno pomeni to, kar jaz trdim - nadaljujemo staro prakso še kar naprej in enkrat je treba s tem prekiniti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala gospodu Bučarju. Jutri nadaljujemo z razpravo, ker je še nekaj razpravljavcev. Po koncu splošne razprave pa bomo na predlog poslanke gospe Simšič glasovali o predlogu, da je zakon primerna oziroma, da ni primerna osnova za nadaljnjo obravnavo v okviru hitrega postopka. Sejo prekinjam. Nadaljujemo jutri ob 10.00 uri.</p>
               </sp>
               <stage>(SEJA JE BILA PREKINJENA 24. MAJA 1995 OB 14.07 URI IN</stage>
               </div>
      </body>
  </text>
</TEI>
