<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-10-1993-07-06">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8E2E20801508EF88C1257832004838EB</idno>
               <idno type="URI">8E2E20801508EF88C1257832004838EB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-10-1993-07-06.DZ" n="10">
               <name>Redna</name>
               <date when="1993-07-06"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-10-1993-07-06.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 6. JULIJA 1993 OB 10.04 URI.)</stage>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam šesto
                  nadaljevanje 10. seje Državnega zbora Republike Slovenije, ki smo jo pričeli 21.
                  junija 1993. Na sejo sem vabil tudi predstavnike Vlade Republike Slovenije in jih
                  lepo pozdravljam.</p>
               <p>Za današnjo sejo zbora so se vodjem poslanskih skupin opravičili poslanke in
                  poslanci: Dušan Bavdek, Zoran Thaler, Stane Frim, Irena Oman, Igor Omerza, Štefan
                  Matuš, dr. Dimitrij Rupel. Prosim, ugotovimo sklepčnost v dvorani. Ugotavljam, da
                  je navzočih 49 poslank in poslancev, tako je zbor sklepčen in lahko odloča.
                  Današnjo sejo bomo pričeli z nadaljevanjem obravnave interpelacije dela ministra
                  za pravosodje, gospoda Mihe Kozinca. Ob 16. uri bi obravnavali točko - Odnosi med
                  Republiko Slovenijo in Republiko Hrvaško.</p>
               <p>Prehajamo na <title>NADALJEVANJE 5. TOčKE DNEVNEGA REDA, TO JE NA INTERPELACIJO O
                     DELU PRAVOSODNEGA MINISTRA MIHE KOZINCA</title>.</p>
               <p>Interpelacijo je sprožila skupina poslancev Državnega zbora na podlagi 118. člena
                  Ustave Republike Slovenije, ki ste jo prejeli s pismom dne 3.6.1993. Po ustni
                  obrazložitvi sprožitev interpelacije je Vlada Republike Slovenije poslala poročilo
                  z mnenji in stališči, ki ste jih prejeli. Želi predstavnik Vlade besedo?
                     <stage>(Ne želi.)</stage> Želi besedo minister Kozinc?</p>
            </sp>
            <sp who="SDZ1:KozincMiha">
               <speaker>MIHA KOZINC:</speaker>
               <p>Spoštovani gospod predsednik, dame in gospodje poslanci in poslanke! Pisno mnenje
                  Vlade glede interpelacije, ki je bila vložena, ste prejeli in temu dodatnemu
                  poročilu, skupaj s prilogo, ki se nanaša na delo ministrstva v obdobju maj 1992 -
                  maj 1993, nimam kaj dodati. Prepričan sem, da ste to dodatno mnenje in priloge
                  pogledali in da ste videli, kaj je v tem času ministrstvo storilo oziroma katere
                  zakone je pripravilo, kateri so bili sprejeti in kateri so v pripravi.</p>
               <p>Poleg tega, kar je navedeno v poročilu, bi se želel dotaknili treh točk, ki so
                  bile navedene v dodatni obrazložitvi interpelacije, in sicer ena od teh je, da
                  imam sam, s tem tudi ministrstvo, nesprejemljiv in omalovažujoč odnos do
                  parlamenta in do delovnih teles.  Ta odnos naj bi se kazal v tem, da je bilo to
                  dodatno poročilo o delu Varnostno-informativne službe poslano Javnemu tožilstvu,
                  ne pa ustrezni parlamentarni komisiji. Takšna trditev ne drži. To dodatno poročilo
                  o delu Varnostno-informativne službe je bilo poslano parlamentarni komisiji, ki ji
                  predseduje gospod Bučar. Temu poročilu pa niso bile priložene priloge, ki so dokaz
                  k temu poročilu in na podlagi katerih to poročilo temelji. Razlog, zakaj se je
                  Vlada - poudarjam Vlada, ne pa komisija - odločila, da teh prilog ne posreduje
                  komisiji Državnega zbora je, da je predsednik te komisije, gospod Bučar, sam
                  izjavil v intervju za Dnevnik, da informacije s te komisije nenadzorovano
                  odtekajo, in da si sam ne ve kako pomagati, kako bi zagotovil, da bi informacije
                  ostale v okviru komisije, razen na ta način, da se prime novinarja, ki to objavlja
                  in se iz njega iztisne, da pove, na kakšen način prihaja do teh informacij.
                  Poročilo oziroma dokazna gradiva, ki so listinska in so izjave delavcev Varnostno-
                  informativne službe, so tak material, da sta komisija in Vlada sklenili, da ni
                  pametno, da pride v komisijo pred tem, preden se obravnava to poročilo. Večkrat je
                  bilo poudarjeno, tako v mojih javnih nastopih kot tudi v nastopih drugih, da bo to
                  dokazno gradivo predloženo tedaj, ko se bo komisija odločila, da bo obravnavala to
                  dodatno poročilo.</p>
               <p>Še enkrat bi poudaril, zgolj v zaščito teh ljudi, ki so dali izjave, ki so
                  napisali te uradne zaznamke, kaj vse se je dogajalo v Varnostno-informativni
                  službi, je bil sprejet sklep, da se to poročilo oziroma ti dokazi dodatno dajo
                  šele tedaj, ko se to poročilo obravnava, dodajo pa se na vpogled. Če se je s tem
                  izkazal nesprejemljiv odnos do komisije Državnega zbora, se tej  komisiji
                  opravičujem, vendar še enkrat trdim, da za to odločitvijo stojim tako sam kot
                  Vlada kot celotna komisija.</p>
               <p>Listinske priloge, ki so sestavni del tega poročila in bodo predložene, so
                  napisali živi ljudje, so napisali ljudje, ki še vedno delujejo v
                  Varnostno-informativni službi oziroma sedaj v Slovenski obveščevalni varnostni
                  agenciji in je popolnoma nesprejemljivo, da bodo drugi dan ti ljudje navedeni v
                  časopisu in da se bo na eni strani razkrila njihova identiteta, na drugi strani
                  pa, da se jim bodo očitale njihove izjave in njihovo delo. Ko bo, če bo, komisija
                  Državnega zbora obravnavala to poročilo, bodo predloženi vsi ti dokazi na vpogled.
                  To je, kar se tiče ne sprejemljivega odnosa do parlamenta.</p>
               <p>Drug tak očitek je bil, da je gospod Jeglič napisal pismo predsedniku Vlade,
                  gospodu Drnovšku po mojem nagovoru ter da gre v tem primeru za klasično politično
                  spletko, s tem da, kot je bilo rečeno, naj bi postal arhitekt podviga, da se
                  metode Službe državne varnosti vpeljejo v to državo. Moram priznati, da me moja
                  vloga pri tem zelo čudi, še bolj pa to, da se mi pripisuje tak pomen. Večkrat je
                  bilo že poudarjeno in poudarjam še enkrat - predvsem je to poudarjeno v pismu
                  predsednika Vlade, gospoda Drnovška komisiji, ki jo vodi gospod Bučar - kako je
                  sploh prišlo do tega, da je gospod Jeglič napisal to pismo.</p>
               <p>V kratkem bi še enkrat ponovil. Gospod Jeglič je želel govoriti s predsednikom
                  Vlade; ker je bil ta nedosegljiv oziroma ni imel časa za razgovor z njim, je vse
                  te stvari, ki so navedene v tem pismu, povedal šefu kabineta, gospodu Kramarju in
                  šele potem je komisija dobila naročilo, da opravi razgovor z gospodom Jegličem.
                  Ker zaradi osebnih razlogov gospod Jeglič pred to komisijo ni želel teh izjav
                  podati, je napisal pismo, prinesel ga je meni; to pismo je bilo v zapečateni
                  obliki, tako kot je bilo meni predano, predano naprej predsedniku Vlade. Kot je
                  bilo večkrat rečeno v zadnji interpelaciji oziroma obrazložitvi interpelacije, je
                  to, da naj bi jaz nagovoril gospoda Jegliča, da to pismo napiše. Kdor je prebral
                  to pismo - to pismo je bilo objavljeno v sredstvih - in kdor je, seveda, pismen,
                  lahko jasno vidi, da je bilo gospodu Jegliču zgolj naročeno, v kakšni formi naj te
                  svoje trditve naredi, ne pa, da bi bil s tem arhitekt kakršnegakoli podviga o
                  vpeljevanju metod Službe državne varnosti v to državo. Mislim, da to lahko še bolj
                  detaljno pojasnim, ampak bi pač ljudje, ki so te očitke dali, morali pogledati
                  pismo, ki ga je napisal gospod Drnovšek komisiji, ki jo vodi gospod Bučar in tam
                  je ta potek dogodkov naveden.</p>
               <p>Drugi ali tretji očitek, ki je bolj generalen, je to, da naj bi zlorabil Komisijo
                  za nadzor varnostno informativne službe in jo spremenil v disciplinsko komisijo
                  proti dr. Brejcu. Moram priznati, da me tudi ta očitek čudi. Komisija je
                  sestavljena pluralno, poleg mene jo sestavljata še gospoda Bizjak in Bohinc, in
                  seveda, v taki sestavi se komisije za kakršnokoli disciplinsko komisijo enostavno
                  ni moč zlorabiti. Vse odločitve, ki jih je sprejela komisija, je sprejela soglasno
                  in komisija ni vodila nikakršnega, poudarjam, nikakršnega disciplinskega postopka
                  proti gospodu Brejcu. Komisija je zgolj in samo izpolnjevala sklep Vlade, ki je
                  bil v tem, da ugotovi delo Varnostno-informativne službe v preteklem obdobju in to
                  svoje delo je opravljala in ga opravlja še naprej. Ponovno poudarjam, nikakršnega
                  postopka, disciplinskega ali kakršnegakoli drugačnega postopka, ki bi ga vodila
                  Vlada zoper gospoda Brejca, ni in ta komisija niti ni imela namen voditi kakršnega
                  koli disciplinskega postopka.</p>
               <p>Seveda prvi in generalni očitek, da se povrnem k temu očitku, ki je bil dan, ki pa
                  seveda pa mojem mnenju ne more biti predmet te interpelacije, pa je, kot se je
                  večkrat to omenjalo in kot je, zdi se mi, da prvi diskutant ob obrazložitvi, ustni
                  obrazložitvi interpelacije povedal, je domnevno sodelovanje s Službo državne
                  varnosti pri delu oziroma pri obrambi gospoda Vinka Levstika. O tem bi seveda
                  lahko dalj govoril, vendar se mi</p>
               <p>zdi, da njegovo pismo, ki je v nekaterih časopisih bilo objavljeno, v nekaterih
                  ne, in njegove javne izjave, ki jih je dal, zadosti govorijo o tem.</p>
               <p>Moram priznati, da me trditve prvega diskutanta čudijo, čudijo pa me zato, ker je
                  tudi iz zasebnih razmerij obveščen, kako so te zadeve potekale in seveda ve,
                  kakšen je bil ta odnos, ampak, prosim, v politiki je najbrž pač vse mogoče in je
                  mogoče tudi to. Gre za to - sedaj seveda, če bi kdorkoli prebiral, vse, kar je
                  bilo objavljeno tedaj v Delu, po tej nočni seji komisije, ki jo vodi gospod Bučar,
                  bi lahko ugotovil, da so se delavci Ministrstva za notranje zadeve zglasili pri
                  meni potem, ko naj bi že dvakrat ali trikrat obiskal gospoda Levstika.</p>
               <p>Govori se o tem, da naj bi me sledilsko pokrivali, da bi ugotovili, kje se
                  srečujeva in dejstvo je, da sem gospoda Levstika opozoril na te obiske in mu
                  povedal, da je do teh obiskov prišlo. Kakšno bi bilo lahko drugačno ravnanje, ne
                  vem, ampak očitno pa mogoče drugi vedo. Še enkrat poudarjam. V tej zadevi ni šlo
                  za nikakršno sodelovanje, to seveda nekateri dobro vedo, ni šlo za nikakršen odnos
                  med menoj in Službo državne varnosti, kajti, kot je tudi že gospod Levstik sam
                  povedal, sam ga o tem obvestil.</p>
               <p>Sedaj, seveda prvi diskutant - v zadnjem je bilo to, da me je gospod Levstik tako
                  rekoč izzval, da sem mu priznal te svoje stike. Moram priznati, da res ne vem,
                  kako je ta pogovor leta 1983 potekal in, če se kdorkoli od vas točno spomni, kaj
                  je govoril pred desetimi leti, kako je bilo, seveda potem je to res lepo. Jaz samo
                  vem, da se je govorilo o tem in da sem mu o tem to povedal. V kakšni obliki je to
                  bilo, ali je bilo to na kosilu ali je bilo to na sestanku kje drugje, tega ne vem,
                  vendar, ponovno zatrjujem - in zdi se mi, da je to potrdil tudi gospod Levstik -
                  da ni šlo za nikakršno sodelovanje, še manj pa kakršnokoli ovajanje svojega
                  klienta, kot si je to drznil povedati gospod Brejc, ki je natančno povedal, zakaj
                  ni zaupal tega, sedaj že tako zloglasnega dosjeja HIT gospodu Siršetu in zakaj ga
                  ni zaupal meni. Sploh ne vem, zakaj naj bi ga zaupal meni? Niti slučajno Komisija
                  Vlade za nadzor dela Varnostno-informativne službe ni pooblaščena za sprejemanje
                  kakršnihkoli dokumentov Varnostno-informativne službe. Pač, gospod Brejc, ki je
                  profesionalec, bi moral ravnati po pravilih stroke in ta spis, pa čeprav s
                  potrdilom, podpisom, fotokopiranjem tega spisa predati svojemu nasledniku.</p>
               <p>Še enkrat poudarjam. Komisija ni pooblaščena za sprejem tega, in seveda, če bi
                  mene kdo vprašal, tega dosjeja niti prevzeli ne bi iz preprostega razloga, ker z
                  njim ne bi imeli kaj početi. To so v kratkem te zgodbe.</p>
               <p>Bojim se oziroma tako, da ne bi bil seveda dolgovezen in da ne bi na dolgo in
                  široko razlagal, želel bi seveda zgolj zaključiti z eno mislijo, mislijo nekega
                  odvetnika, ki je v času francoske revolucije zagovarjal takratnega francoskega
                  kralja in je v konventu dejal, da prinaša konventu glavo in resnico; glavo lahko
                  vzame, ko sliši resnico, vendar se bojim, da smo sedaj v časih, ko resnica nikogar
                  več ne zanima. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Miha Kozinc. Ugotavljam, da so zastopane vse poslanske skupine. Ali
                  želi še kdo dodatno razpravljati o poročilu Vlade oziroma ministra Kozinca?
                  Prosim, gospod Anton Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani kolegi in kolegice! Prvi diskutant, ki je bil apostrofiran v nastopu
                  gospoda ministra, sem bil zadnjič jaz in po logiki pisnih prijav sem zopet in prvi
                  tudi prvi zdaj.</p>
               <p>Najprej bi rekel, čeprav je gospod Kozinc prav v tistem delu, ko se je na to se
                  nanašalo, nekako utišal glas, tako da nisem čisto dobro razumel, ali je rekel, da
                  bi jaz naj iz nekih osebnih razgovorov vedel, kako je potekala zadeva z gospodom
                  Levstikom, ali ne. Moram povedati, da v življenju še nikoli nisem govoril ne z
                  gospodom Levstikom ne z gospodom Kozincem o tej zadevi. Tako da tukaj nimam
                  nobenih informacij iz osebnih razgovorov. To, kar sem povedal zadnjič in kar vem
                  še danes, vem iz objave pisma oziroma članka gospoda Levstika v časopisu Slovenec,
                  kjer on - on se očitno teh stvari bolje spominja kot gospod Kozinc - zelo natančno
                  opisuje srečanje na vrtu nekega lokala, kjer je potekel pogovor o tem ob kosilu -
                  gospod Levstik navaja celo stvari, ki sta jih jedla in pila -  ali in kako
                  potekajo ti stiki s tedanjo SDV. In tisto, kar je gospod Levstik napisal, sem jaz
                  tukaj navedel kot neke vrste vprašanje gospodu Kozincu, ki je v svojih odzivih na
                  te informacije trdil, da je on obvestil gospoda Levstika, ne pa da ga je gospod
                  Levstik vprašal, kaj je s tem in zakaj je to tako, kot je. To, kar zadeva ta del o
                  moji poučenosti.</p>
               <p>Če je stvar potekala tako, kot trdi gospod Levstik, je seveda to drugače, kot trdi
                  gospod Kozinc in potem seveda ni res, da je on opozoril klienta, ampak je klient
                  opozoril njega, da  ve za to.</p>
               <p>Kar zadeva odgovor Vlade, bi rad povedal, da me je do neke mere razočaral, čeprav
                  ga v kontekstu drugih stvari razumem. Danes je gospod Kozinc osebno odgovoril na
                  stvari, ki jih v odgovoru Vlade ni. Vladi se je očitno zdelo bolj važno, da zelo
                  obširno pove, pravzaprav poda obrazložitev zakonodaje, ki je pripravljena oziroma
                  se pripravlja v Ministrstvu za pravosodje, za kar smo ji lahko hvaležni, to naj bi
                  dokazovalo, da očitki o nedelu ali čemerkoli podobnem ne držijo. Tudi ni šlo,
                  kolikor sem razumel, toliko za očitke o nedelu, ampak bolj o vsebini in vprašanjih
                  ustreznosti gospoda Kozina. Ne bi rad razsojal o tem, presodil bo zbor.</p>
               <p>Rad bi povedal, da me je ob odgovoru Vlade, ne odgovoru gospoda Kozinca, začudilo
                  to, da ni bilo nobenega stališča Vlade v zvezi z mojimi očitki glede angažmaja
                  gospoda Kozinca pri nastanku pisma gospoda Jegliča. Ne gre zdaj za to, ali
                  informacije,ki jih pač dobivamo iz medijev in po razno raznih kanalih, osebnih, ne
                  pa kakšnih tajnih, da ne bo pomote, natančno držijo ali ne. Ali sta se gospod
                  Kozinc in gospod Jeglič sestala v neki gostilni, kjer sta potem družno ugotovila,
                  da bi bilo najpametneje napisati tako in tako pismo v zvezi z delom gospoda
                  Brejca. Ne gre za to. Gre za to, da se Vladi ni zdelo vredno reči, recimo, da to
                  ni res in da take metode, če bi obstajale, da bi take metode seveda Vlada obsodila
                  in tako naprej. Namreč, če bi to bilo res in če je res, potem gre za neko metodo
                  delanja politike in oblasti na bizantinski način - s tem ne mislim Beograda, ampak
                  pravi Bizanc - na bizantinski način, za  metodo spletk, metodo tajnih dogovorov,
                  pisem, ki naj tega ali onega diskreditirajo in tako naprej - in zdi se mi, da bi
                  se Vlada do tega in do takih metod morala distancirati. To pravim, Vladi se ni
                  zdelo vredno niti z enim stavkom reči karkoli o tem.</p>
               <p>Drugo je relativno - ker sem pač to jaz govoril - kratek odziv na to, kar je zdaj
                  bolj obširno poskušal pojasniti gospod Kozinc, kar zadeva odnos do parlamenta in
                  parlamentarnega delovnega telesa. Ne gre za to, kar je zdaj razložil na dosti
                  razumljiv način - da tako rečem - gospod Kozinc, ali je Vlada, ne tričlanska
                  komisija, poslala neko gradivo Komisiji za nadzor na VIS in VOMO ali ga ni poslala
                  in ali ga je poslala, da bi zavarovala, kot je bilo tu predstavljeno ljudi, ki so
                  v tem gradivu omenjeni. Gre za izjavo na tiskovni konferenci, iz katere je bilo
                  jasno čutiti apriorno nezaupljivost ali neko vrste podcenjevanje parlamentarnega
                  delovnega telesa. Češ, tam preprosto stvari curljajo in je treba pred parlamentom
                  zavarovati ljudi, gradiva, da ne bo vse takoj prišlo v javnost. Hkrati vemo, da so
                  tudi iz Vlade pricurjale nekatere stvari. Pismo gospoda Jegliča še ni bilo v
                  nobenih drugih rokah, razen v rokah Vlade, pa je bilo že objavljeno v medijih.
                  Takrat bi veljalo biti vsaj toliko realističen in očitek usmeriti tudi nase, ne
                  samo na drugega naslovnika. Ta stvar se mi zdi vredna omembe zaradi tega, ker na
                  nek način kaže, če jo postavimo v kontekst še nekaterih izjav o parlamentu, ki so
                  bile izrečene s strani eminentnih predstavnikov Vlade o poslancih <q>"rogoviležih"</q> in
                  tako naprej; na nek način kaže načelno težnjo po problematiziranju v
                  parlamentu.</p>
               <p>Jaz bi želel, da bi mi vsi bili za parlament in za parlamentarno demokracijo; to
                  ne pomeni, da moram biti jaz kot poslanec komu všeč, ampak parlament kot
                  inštitucija, ki je z ustavo postavljena kot vrhovna inštitucija oblasti v tej
                  državi, bi si zaslužila več prizanesljivosti. Moram povedati, da nisem zadovoljen
                  z odgovorom Vlade, ki skuša speljati pozornost na neko drugo plat, nekatere
                  stvari, ki so se nam zdele važne, obide, zamolči ali pa jih minimalizira. Mislim,
                  da problem, ki je bil izpostavljen, ostaja. Preprosto gre za problem, po kakšnih
                  metodah se politika v Sloveniji dela, in za problem, o katerem bomo govorili v
                  kontekstu nekaterih drugih aktov, ki se ponujajo temu zboru, kaj in kako
                  razmišljati v primerih, ko gre za domnevo o obremenjenosti s sodelovanjem z
                  nekdanjo Službo državne varnosti in tako naprej. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Tone Peršak. Besedo ima gospod Franc Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani predsednik, spoštovane poslanke in poslanci! Tudi jaz nisem zadovoljen
                  s tem dodatnim poročilom Vlade, čeprav je zelo obsežno in izčrpno. Strinjam se s
                  tem, kar je rekel gospod Peršak, da ni šlo za očitek o nedelavnosti, ampak o
                  vsebini tega dela. Lahko se strinjam s tem, da so nekatere zakonske vsebinske
                  rešitve lahko povsem normalne kje v Avstriji, Nemčiji ali v Franciji, da pa so
                  lahko vprašljive pri nas po skoraj petih desetletjih totalitarnega sistema, ki je
                  obvladoval vse življenje tudi preko pravosodja. Vlada zelo skromno odgovarja na
                  očitek, da je vladna komisija za  spremljanje dela Varnostno-informativne službe
                  zlorabila svoj položaj in se spremenila v disciplinsko komisijo. Danes je gospod
                  Kozinc to sicer zanikal, ampak je na nek način ponovno disciplinsko obravnaval
                  gospoda Brejca, kar s tega mesta, mu očital nekorektno ravnanje in predvsem bi, po
                  njegovem, moral gospod Brejc dosje predati nasledniku, to je gospodu Siršetu. Da
                  je ta dosje direktno vseboval očitno tudi podatke o gospodu Siršetu, je med tem
                  postalo jasno. Mislim, da bi Brejc v normalnih razmerah moral tako ravnati. Vendar
                  ni bil zamenjan kot vodja Varnostno-informativne službe v nekem normalnem
                  postopku, ampak je bil že sam postopek zelo nenavaden in pravzaprav v skladu s
                  tem, kar sem rekel - z več desetletno prakso, ki smo jo pri nas poznali in ki jo
                  je omogočala pred tem tajna služba UDBA.</p>
               <p>Zaradi tega naša poslanska skupina vztraja pri predlogu, da se izreče nezaupnica
                  gospodu Kozincu. Poudarjamo, da gre tu za moralni problem. Besede gospoda Kozinca,
                  da so njegovi odnosi z gospodom Vinkom Levstikom povsem urejeni in da mu Vinko
                  Levstik ničesar ne očita, niso prepričljive. Dejstvo je, da je imel takrat stike z
                  UDBO, da je obveščal o razgovorih s svojim klientom; da ga gospod Vinko Levstik
                  sedaj ne obtožuje, ima lahko tudi svoje osebne razloge. Tako da kaj takega v tem
                  primeru seveda ne more biti argument. Mislim, da utemeljitev v interpelaciji, kot
                  je bila vložena, ostaja še vedno aktualna. Ne moremo pristajati na to, da se v
                  pravosodje v demokratični ureditvi vnašajo take moralne norme, kot izhajajo in ki
                  jih gospod Kozinc očitno tudi še naprej zagovarja. Zato torej predlagamo
                  glasovanje o nezaupnici, o zamenjavi ministra za pravosodje.</p>
               <p>In ker mislim, da imajo volivci pravico, da vedo, kako so se opredeljevali
                  poslanci ob tem vprašanju in ker imamo poslanci tudi dolžnost, da za svoje
                  odločitve sprejemamo moralno odgovornost, predlagam, da se zbor odloči, da tok
                  glasovanja opravimo javno. Mislim, da poslovnik tega ne onemogoča, tako da bi
                  lahko s sklepom, da se glasovanje opravi javno, glasovali tudi javno. In
                  predlagam, gospod predsednik, da daste to tudi v odločitev zboru - ali bo
                  glasovanje javno ali tajno. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Franc Zagožen. Besedo ima gospod dr. France Bučar. Opozoril bi vse
                  razpravljalce, da 118. člen ustave govori: <q>"najmanj 10 poslancev lahko sproži v
                  Državnem zboru interpelacijo o delu Vlade ali posameznega ministra"</q> in prosim, da
                  se tega člena ustave tudi držimo pri razpravi. Prosim, gospod dr. France
                  Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani predsednik, spoštovani zbor! Oglašam se ne zato, ker slučajno sedim
                  sedaj v klopeh opozicije in opozicija naj pač vedno nekaj počne proti Vladi in ji
                  nagaja. Nikakor ne govorim s tega stališča, stvar jemljem zelo resno, kajti ne gre
                  toliko za osebno dejavnost, v tem smislu gospoda Kozinca. On predstavlja tukaj
                  predvsem inštitucijo, ki ji načeljuje, za to gre in v tem primeru je šlo za
                  nevarnost prav klasičnega recidiva starih udbovskih metod.</p>
               <p>Stvar, kot je bila zrežirana, s pismom Jegliča, vsebuje celo vrsto izredno težkih
                  obdolžitev, katerih  posledice so lahko usodne tako za celo vrsto posameznikov kot
                  tudi za inštitucije, in to so natančno tiste metode, ki jih je prejšnji režim
                  uporabljal. In če uporabljamo te metode kot introitus v našo novo demokratično
                  pravno državo, potem mislim, da je ta vhod zaprt. Vidite, in zato mislim, da je
                  tukaj tako zelo pomembno, da  potegnemo črto pod to stvar. Nobena stvar, ki je
                  služila kot podlaga za ukrepe Vlade, ni bila dokazana, nasprotno, vse stvari so se
                  izkazale napačne, kot insinuacija in mislim, da bi Vlada morala na podlagi tega
                  potegniti določene konsekvence. Vlada je ukrepala na osnovi teh stvari, ki so se
                  izkazale kot stvari, ki ne stoje in Vlada bi morala zato te stvari tudi sama
                  sanirati.</p>
               <p>Interpelacija zoper gospoda Kozinca je pravzaprav poskus sanacije tega stanja.
                  Cela vrsta stvari je bila narejena pod egido te komisije, ki ji načeljuje gospod
                  Kozinc in on je hkrati tudi pravosodni minister in te stvari preprosto
                  onemogočajo, da bi bil gospod Kozinc še naprej v tej funkciji - ne zaradi osebnih
                  lastnosti, ampak zaradi teh stvari; on je na čelu inštitucije, ki je odgovorna za
                  te stvari.            </p>
               <p>Ne govorim - sklicujoč se na to, kot je bilo tudi tukaj rečeno, češ, sodeloval je
                  z UDB-o nekoč in tako dalje. To je stvar za sebe in v tem pogledu se jaz absolutno
                  ne strinjam s sprevrženo moralo vodstva krščanskih demokratov, ki pravijo, da nima
                  preteklost nobene zveze s sedanjostjo. Poudarjam, vodstva pri tem, ampak vendar
                  le, gre za drugo stvar, se pravi, gre za problem, ki nam lahko ogrozi našo
                  demokracijo. In naprej, če gledam. Mi imamo posebej v zakonu o Vladi rečeno, s
                  posebnim zakonom se uredi vprašanje Varnostno-obveščevalne službe. Kaže, da je tem
                  ljudem zakon popolnoma deveta briga. Že berem, sinoči sem videl, sem pogledal
                  uradni akt, kjer je že napisano SOVA kot novo ime za novo obveščevalno službo. To
                  so popolnoma nemogoče stvari, če bomo tako nadaljevali, ne vem, kam bomo prišli.  
                                                             </p>
               <p>Nadalje. Slišim - čeprav mislim, da v tej smeri delati, je zelo pravilno - se
                  pravi, to službo je treba preprosto ukiniti, kot sem že zadnjič rekel, ker na tej
                  podlagi ne moremo graditi bodočnosti. Toda ljudem, kot je bil recimo konkretno,
                  slučajno to vem, kot je bil Jeglič, ki je izzval vse te stvari, se dobi za nagrado
                  pri 42-tih letih, lepo administrativno upokojitev. Menda se je celo vrsto ljudi
                  sedaj upokojilo za nagrado, da lepo sedaj mladi ljudje bremenijo gospodarsko
                  stanje države. Mislim, tukaj se moramo stvari resno lotiti in pošteno, stvari v
                  resnici pogledati in zato plediram jaz za to interpelacijo, da se izvede. Nimam
                  nobenih osebnih razlogov proti gospodu Kozincu, ampak gre za to, da je on na čelu
                  inštitucije, ki je dejansko kriva za te stvari in odgovorna. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod France Bučar. Repliko ima gospod Nace Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Bom potem razpravljal, sedaj bi povedal samo tole o sprevrženi morali.
                  Če je to sprevržena morala, da smo vsi Slovenski krščanski demokrati, ki smo se
                  prijavili za te volitve, podpisali izjavo, da nismo sodelovali z UDBO, potem
                  seveda ne vem, ali ne poznamo čisto kategorij ali kaj. O tem, kako rešiti to stvar
                  v zvezi z UDBO, bom razlagal kasneje. Še enkrat, za mene seveda to ni sprevržena
                  morala in prosim, da se tako ne govori, ker res smo pri polni zavesti vsi to
                  podpisali.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Nace Polajnar. Repliko ima gospod Rudi Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Spoštovane poslanke in poslanci! To o sprevrženi morali je tudi
                  mene malo spodbudilo, iz zadnje vrste poslušam te ljudi. Sprašujem se, sedaj, ko
                  bi morali vsi složno in mirno nekako delati in to državo drugam pripeljati, živimo
                  pa samo v preteklosti in pogrevamo stare zdrahe. Ali lahko nekdo s prstom pokaže
                  na ministra gospoda Miha Kozinca in tukaj vsem nam pridiga pamet in sprevrženo
                  moralo; ali je bil, ali je to res, kar je bilo v Mladini zapisano ali ni res, da
                  je bil častnik OZNE, kar je še hujše, kot je UDBA. In kam bomo sedaj postavili to
                  točko? Ali v čas NOB ali še v čas stare Jugoslavije in bomo o tem najprej nosili
                  epolete enega režima, potem z njimi ljudi maltretirali na ta način, sedaj pa z
                  istimi, z udbovskimi in s temi metodami drugim očitali. Meni se, spoštovane
                  poslanke in poslanci, tole zdi sprevržena morala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Rudi Moge. Repliko ima gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani zbor! Mislim, da sem dolžan k nastopu gospoda Mogeta vendarle
                  odgovoriti. Prvič. O sprevrženi morali govorim, kot sem povedal, vodstvu
                  krščanskih demokratov, ki govorijo, da preteklost nima ničesar opraviti s
                  sedanjostjo. Kdor to trdi, nastopa s sprevrženo moralo, to je popolnoma jasno. To
                  je ena stvar.</p>
               <p>Drugič za gospoda Mogeta. Meni je bilo očitano, češ, dvolična morala, češ da sem
                  bil jaz v OZNI. Da, bil sem, in sicer, ko smo se umaknili s Koroške - jaz sem bil
                  takrat partizan - nam preberejo nekega dne odločbo, da smo sestavni del
                  KNOJ-a.</p>
               <p>Ko pride brzojavka: javi se na štab KNOJ-a, in si se znašel v Slaviji, kot navaden
                  vojak, ne oficir.</p>
               <p>Poglejte. Popolnoma jasno, jaz o tej stvari pojma nisem imel. Prvič nisem mogel
                  priti, drugič pojma nisem imel. Ko sem ugotovil, kje sem, sem rekel, jaz grem ven.
                  In sem tudi odšel ven, ko je bila prva možnost. Ta možnost ni bila kar tako čez
                  noč, ve se, kaj je taka služba pomenila. Reči takrat v tej službi, da ne boš, si
                  ali bandit ali malo prismojen. Za mene so ugotovili oboje, ampak vendarle se mi je
                  posrečilo, da sem prišel ven, hvala bogu in cel, čeprav me danes načenjajo ljudje
                  z očitkom dvojne morale. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod France Bučar. Besedo ima gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani zbor! Rad bi ponovil nekaj razlogov, ki so nas vodili,
                  da smo sopodpisniki te interpelacije.</p>
               <p>Samostojni poslanski skupini se ne zdi bistveno vprašanje, kot sem že uvodoma
                  povedal, ali je minister Kozinc na nedopusten način sodeloval ali nesodeloval z
                  nekdanjo državno varnostjo oziroma UDBO, ali je ovajal, ali ni ovajal svojih
                  klientov in s tem prekršil vse etične norme demokratičnega sveta, to prepuščam
                  njegovi vesti in presoji odvetniške zbornice. Bistveno nam se zdi njegovo
                  opravljanje ministrskega dela danes. Kaj je storil minister Kozinc doslej, da bi z
                  ustrezno zakonodajo uredil vprašanje sodelovanja nosilcev nekdanjega totalitarnega
                  režima v institucijah demokratične države? Zakaj tega zbora ni seznanil z razlogi,
                  ki mu preprečujejo oblikovanje zakonskih pobud za urejanje tega vprašanja na enak
                  način, kot so to uredili v drugih državah, v Nemčiji, na Češkem, Slovaškem in tako
                  naprej.</p>
               <p>Še pomembnejše se mi zdi dejstvo, da minister Kozinc tega zbora doslej ni seznanil
                  s stanjem na področju uresničevanja ustavne obveznosti usklajevanja slovenske
                   zakonodaje z slovensko ustavo in njeno odklapljanje od jugoslovanske
                  zakonodaje.</p>
               <p>Ne želim se spuščati v dejstvo, da zaradi namerne obstrukcije skoraj leto in pol
                  nismo imeli ustreznega ustavno - pravnega varstva našega pravnega reda. Sedaj ga
                  imamo, imamo popolno Ustavno sodišče.</p>
               <p>Lahko bi še našteval, v glavnem sem naštel nekaj razlogov, ki so nas vodili, da
                  smo sopodpisniki in podpiram pobudo, ki jo dal predstavnik SLS, da je glasovanje
                  javno in bi s tem tudi zaključil. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK  MAG. HERMAN RIGELNIK:</speaker>
               <p>Hvala gospod Sašo Lap. Besedo ima, gospod Peter Tancig.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Gospod predsednik, cenjene kolegice in kolegi! Te debate, ki smo jo vodili,
                  verjetno interpelacija o delu, ali o zgodovini, ali o moralnem liku, ali lepoti
                  ministra, ne bi ponavljal, očitno smo le formalno vsebinsko prišli na
                  interpelacijo o delu. V imenu Zelenih-Ekološke socialne stranke moram povedati:
                  poročilo o delu ministrstva in delu ministra zadovoljuje in vedno znova, vedno
                  bolj ugotavljamo, da je pač interpelacija evidentno politično dejanje, da ne bo
                  nesporazuma, popolnoma seveda legalno, legitimno. Spekter namenov, ki se jih hoče
                  doseči, je seveda širok, od nabiranja političnih točk do rahlanja Vlade in končno
                  zamenjave koalicije in Vlade. S tem se popolnoma strinjamo, in moram povedati, da
                  smo Zeleni-Ekološka socialna stranka v končni posledici tudi za zamenjavo
                  koalicije, vsekakor smo za to, da postanemo njen formalni del, smo za zamenjavo
                  Vlade, ker nismo zadovoljni ne z Vlado kot celoto, ne s posameznimi ministri, je
                  pa vprašanje pragmatičnosti, zavedanja posledic in tudi odgovornosti, kako se tega
                  lotimo. Opozoril bi le, da imamo inštitut konstruktivne nezaupnice, kar jaz
                  razumem kot boljšo oziroma pozitivno alternativo.</p>
               <p>In ta akcija meni in naši poslanski skupini ne daje obetov, da je to boljša
                  pozitivna alternativa. Če se te stvari lotimo brez tega, da vidimo zaporedje
                  korakov izpeljano do konca. In mi vsekakor nasprotujemo temu, za kar bi upal
                  trditi, da se vidi iz zadnjih političnih dogajanj - neka filozofija: čim slabše,
                  tem boljše. Zaradi tega smo, čeprav v opoziciji, podprli poslovnik in v končni
                  posledici omogočili - zaradi res nenavadnega razmerja glasov - njegovo
                  izglasovanje. In prav tako ne bomo glasovali za to interpelacijo. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peter Tancig. Besedo ima gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Takoj na začetku ugotavljam, da Vlada ni opravila svojega dela pri tej
                  točki in da ni odgovorila na interpelacijo. Pavšalni odgovor, da se interpelacija
                  ne nanaša na delo ministra, je popolnoma napačen in v nasprotju z ustavo.</p>
               <p>O interpelaciji ne govori zgolj 118. člen, govori še vrsto členov ustave
                  indirektno. Zame je sporna že sama odločitev Vlade, ki jo pojasnjuje v svojem
                  dodatnem poročilu kot pozitivno delo, da je ustanovila komisijo treh ministrov za
                  spremljanje izvajanja pravic, dolžnosti in pooblastil predstojnika Varnostno -
                  informativne službe, in to celo v skladu s pristojnostjo in odgovornostjo Vlade za
                  to vladno službo. Če beremo natančno 110. člen ustave, ki govori o sestavi Vlade,
                  bomo ugotovili, da so posamezni ministri v okviru svojih pristojnosti odgovorni
                  Državnemu zboru; in tudi predstojnik VIS-a, ki sicer ni minister.</p>
               <p>Je pa to samostojna služba, ki je odgovorna Državnemu zboru, Vladi kot celoti in
                  ne komisiji treh ministrov. S tem, ko je Vlada postavila komisijo, je v bistvu
                  uzurpirala ustavo, hkrati pa tudi nadaljuje z delom, za katerega ji Državni zbor
                  ni dal pooblastil - to je nadzor predstojnika Varnostno-informativne službe s
                  strani enega, v tem primeru treh ministrov, torej nekakšnega <q>"triumvirata"</q>.</p>
               <p>Iz tega naslova je tudi zgrešeno delo ministra za pravosodje. Namreč vse nadaljnje
                  strani tega dodatnega poročila govorijo o tem oziroma del tega teksta govori o
                  tem, kaj vse bo Vlada še naredila. Toda zavedati se moramo, da je ta Vlada, v
                  podobni sestavi, že eno leto na oblasti in da šele sedaj pripravlja ključne
                  zakone, ki jih mora uskladiti z ustavo do 31.12. tega leta. Torej tik pred koncem,
                  jeseni, bodo prišli v proceduro in jih bomo na hitro tlačili in sprejemali in ne
                  vem kaj še vse z njimi delali. In če ne bodo sprejeti, bomo mi krivi; Vlada
                  nikoli. Tukaj je odgovornost ministra za pravosodje. Zakaj je on tukaj odgovoren?
                  Zakaj niso ti zakonski osnutki prišli prej v parlament? Očitno je imel veliko
                  dela, kajti iz poročila Vlade lahko sklepamo, da je to delaven in korekten
                  minister, kar gre verjeti, toda tistega dela, za katerega ga ni pooblastil Državni
                  zbor, ampak nekdo drug. Sprašujem se, kdo tukaj določa politiko v tej državi?
                  Očitno, da Vlada in ne Državni zbor, kot mu nalaga ustava. In tu je ključni
                  problem!</p>
               <p>Edini zaključek, ki sledi iz tega, je, da je odgovornost ministra za pravosodje
                  odgovornost do njegovega dela, da vsi ti zakonski osnutki še niso prišli v
                  proceduro, zato <stage>(jasno)</stage> njegove odgovornosti s tega naslova ni moč
                  ocenjevati - ravno v tem, da je očitno imel neko dodatno nalogo v okviru Vlade in
                  jo je očitno vestno izpolnjeval. In kot sem uspel ugotoviti, je tudi na sejah
                  delovnih teles bila ta njegova dodatna naloga očitno povezana z njegovim prejšnjim
                  statusom, ki ga je imel tudi v okviru bivše varnostne službe, t.i. UDBE. Torej,
                  imel je nalogo in ta naloga se tiče njegovega dela.</p>
               <p>In prosim, ne nas tukaj zavajati in govoriti, da se naša interpelacija nanaša na
                  neko njegovo prejšnje delo, ko še ni bil minister. Zdaj, v času ministrstva je
                  opravljal delo, za katerega ni pooblaščen in tukaj je bistvo te interpelacije.
                  Soglašam z mnenji, da je glasovanje o razrešitvi javno, čeprav poslovnik tega ne
                  opredeljuje, tudi obstaja uzanca, da tako, kot se nekoga izvoli, se ga lahko tudi
                  razreši, lahko se pa Državni zbor odloči, da to opravi javno. Mi bomo vsekakor -
                  ki smo vložili interpelacijo - poskrbeli, da bodo naši glasovi javno razvidni.
                  Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Žarko Pregelj.  Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Interpelacijo o delu
                  pravosodnega ministra Mihe Kozinca razumem v kontekstu velike moralne krize, v
                  kateri se nahaja slovenska družba. V tem kontekstu je tudi velika kriza, v kateri
                  se je znašla slovenska politika. Kot eden od podpisnikov te interpelacije moram
                  jasno in odločno povedati, da mi ne gre ne za rahlanje koalicije, da ne želim
                  nabirati političnih točk in da ne želim zamenjavo Vlade. Gre mi pa za nekaj
                  bistveno več. Na ta način želim odgovorno prispevati in predlagati, da je edina
                  rešitev za situacijo, v kateri smo, etična preobrazba slovenskega človeka, in s
                  tem tudi slovenske politike. Prepričan sem, da je mnogo poslancev med nami, ki
                  želijo na tak način k temu pristopiti in pričakujem, da bodo to interpelacijo
                  podprli. Priznam, da sem bil presenečen, da niti s strani gospoda Kozinca samega
                  ali morda s strani predsednika Vlade, gospoda Drnovška ni bil storjen tisti korak,
                  ki je bil najbolj logičen - to je korak, ki je v praksi razvitih parlamentarnih
                  držav, da minister, ki se znajde v taki situaciji, častno odstopi. Prepričan sem,
                  da bi bila to poteza, ki bi dvignila zaupanje tako v slovensko politiko in
                  pozitivno delovala tudi na politična razmerja v slovenski državi. Priznati moram,
                  da tudi danes gospod minister ni bil prepričljiv, ko je razlagal oziroma
                  opravičeval svoje stike z bivšo UDBO. Res je, morda so to stiki, ki bremenijo
                  veliko Slovencev. Toda, spoštovane poslanke in poslanci, pravosodni minister ni
                  kdorkoli - pravosodni minister je simbol pravne države. UDBA pa je bila s svojim
                  načinom delovanja izvorno, v svojem bistvu, najbolj neposreden napad na pravno
                  državo. Zato sem osebno prepričan, da je ta interpelacija utemeljena. Hvala
                  lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Janez Podobnik. Besedo ima gospod Poljšak Marijan.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Jaz sem bil in sem še vedno za ne zaupnico gospodu ministru Mihi Kozincu. Za
                  nezaupnico sem bil predvsem zato, ker gospod Kozinc ni storil nič prepričljivega,
                  da bi tožilstvom izboljšal pogoje za delovanje. Vemo, za kaj gre. V Sloveniji je,
                  poleg slovenske samostojnosti, ki je tudi ogrožena, najvažnejše lastninjenje in
                  gre za divje lastninjenje in divje lastninjenje je kraja družbenega premoženja. To
                  je gospod Kozinc zagotovo vedel in če bi bil proti kraji družbene lastnine, bi v
                  šestih mesecih po nastopu svojega ministrskega položaja predložil Državnemu zboru
                  zakon o tožilstvu. Ta zakon bi moral stvari urediti tako, kot je normalno na
                  Zahodu, da je kriminalistična služba podrejena tožilstvu in da tako tožilstvo
                  lahko preganja družbeni kriminal. Odgovor Vlade govori o zakonu o tožilstvu, ki
                  naj bi bil sedaj v obravnavi - piše julija. Tega zakona nisem videl in nihče od
                  mojih znancev ga tudi ni videl. Tudi dvomim, da ta zakon predlaga, da naj bi bila
                  kriminalistična služba učinkovito podrejena tožilstvu.</p>
               <p>Drugo, kar sem očital gospodu Kozincu, je, da ni zagotavljal pogojev dela
                  pravobranilcev samoupravljanja. Saj to je ista stvar. Tudi ti so se borili proti
                  kraji družbene lastnine. Torej, na kateri strani je gospod Kozinc? Na strani
                  tistih, ki si prilaščajo družbeno lastnino? Zame je normalno, kdor misli resno in
                  kdor resno glasuje v tem zboru proti divji privatizaciji, mora glasovati tudi
                  proti gospodu Kozincu, čeprav vemo, da je on manjši vzrok pri temu, so večji, ki
                  so nad njim in ki mu ukažejo. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Poljšak. Besedo ima gospod Ludvik Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Gospod predsednik, spoštovane kolegice in kolegi, poslanke in
                  poslanci! Interpelacija zoper Miho Kozinca je samo senca resničnih problemov, s
                  katerimi smo soočeni. Strinjam se z besedami dr. Bučarja in dr. Podobnika, da gre
                  za sprevrženo moralo ali da gre za moralno krizo in v posledici tega tudi - kar
                  poudarja gospod Poljšak - politično in zlasti tudi gospodarsko krizo. Posledica,
                  ki jo čutimo in ki jo čutijo naši državljani danes in katere posledice bodo
                  občutili - kot kaže danes - še naslednja desetletja.</p>
               <p>S tega mesta sem že petkrat povedal in bom sedaj ponovil šestič stavek - pa čeprav
                  vem, da se nekateri ne bodo strinjali - da proporcionalni volilni sistem vodi v
                  vladavino partitokracije, partitokracija v vladavino mafije. Italijani so to
                  spoznali, mi pa še ne - pričakujem pa, da še bomo. Tudi v Ameriki se je začel
                  proces, kot vemo; začel se je s pokojnim - nad štirideset let - šefom obveščevalne
                  službe Hooverjem, za katerega vemo, da ga je držala mafija preko najrazličnejših
                  instrumentov, zlasti tudi na podlagi njegovih intimnih, osebnostnih nagnjenj. Šele
                  po njegovi smrti se je začelo razkrivati prave korenine in moč mednarodnega
                  kriminala. V drugi fazi so pravzaprav razčistili ali vsaj odprli določene stvari
                  skoraj po petdesetih letih, ali vsaj po 43 letih, kako so pred več kot
                  štiridesetimi leti v Italiji sklenili pakt v bistvu krščanski demokrati, komunisti
                  in mafija. Naj so bili v to povezani takrat ali Aldo Moro, ali Craxi, ali kasneje
                  Andreotti in kdorkoli že, vemo, da senca teh procesov v taki ali v drugi obliki
                  pada tudi na našo deželo.</p>
               <p>Ni slučaj, da so vodilni iz danes vladajoče koalicije glasovali zelo enotno, ko
                  smo pred volitvami predlagali t.i. <q>"udbovski amandma"</q>, ko naj bi se lepo vsak
                  državljan-kandidat izjasnil in povedal, tako kot je danes rekel dr. Bučar: <q>"znašel
                  sem se tam v takih in takih okolnostih"</q>. In bi državljani-volivci tudi vedeli,
                  koga s kakšnim rizikom volijo. Zelo preprosto! Vodilni iz danes vladajoče
                  koalicije so glasovali - saj imamo računalniški izpisek - proti udbovskemu
                  amandmaju.</p>
               <p>Posledice tega - ni čudno, če so kdaj pa kdaj tudi v tem Državnem zboru zelo
                  zanimiva glasovanja. Tudi ob včerajšnjem predlogu kodeksa etike poslancev in
                  drugih javnih funkcionarjev, ki je bil sicer izglasovan. Ali, recimo, pred tem
                  vprašanje tukaj zahtevanega poročila o terjatvah oziroma dolgovih ELANA. Zelo
                  simptomatično je v posledici, in kot danes ugotavljamo kontinuiteto v podobi
                  ministra za pravosodje, taka kontinuiteta se kaže tudi na številnih drugih
                  področjih. Vse to meče na našo deželo določeno senco. Ali z dobro voljo potegnemo
                  vsaj delno črto in vsaj delno problem limitiramo, vsaj navidezno, s tem da
                  podpremo zahtevo interpelacije, ali pa v drugi fazi nujno razširimo problem na
                  celotno Vlado. Osebno sem prepričan, ne glede na to, kako bomo danes glasovali, da
                  bo do tega problema prišlo, ker bo moralo priti, in to neodvisno od posameznikov v
                  tem parlamentu, ker stvari, glasovanja in delo - zlasti te Vlade - kaže na to.</p>
               <p>Afere, ki se nam zadnje čase odpirajo, samo potrjujejo vse to; neodločnost Vlade,
                  da v teh zadevah ustrezno ukrepa, tudi vse to potrjuje. To potrjuje zlasti na
                  dokaj jasno kontinuiteto. Razmejitve med klasično staro UDBO in danes
                  jugoslovansko obveščevalno službo, pa domačo VIS ali VOMO, to je stvar tistih, ki
                  se na te stvari več razumejo, ki so za te stvari tudi zadolženi prek
                  odgovarjajočih parlamentarnih komisij, če seveda imajo potrebne informacije. Gre
                  pa, kot rečeno, za širši problem. Mislim, da ga je treba tako gledati in po moji
                  oceni to utemeljuje v tej fazi interpelacijo vsaj v tem obsegu. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Imate repliko, prosim.</p>
            </sp>
            <sp who="SDZ1:ČadoničŠpeličVida">
               <speaker>MAG. VIDA ČADONIČ-ŠPELIČ:</speaker>
               <p>Hvala za besedo. Spoštovani zbor! Rada bi vas samo vprašala, o čem danes
                  razpravljamo. Ali o interpelaciji ministra Kozinca ali o krščanski demokraciji?
                  Ali naj postavim vprašanje še drugače - kdo vam je v napoto: minister Kozinc ali
                  krščanska demokracija. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim, replika.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Dr. Toplak je bil včeraj vnet razpravljalec za pobudo v zvezi z
                  etičnim kodeksom za potrebe poslancev. Če prav vem ali pa, če si prav zamišljam,
                  kaj naj bi ta etični kodeks vseboval, potem je on danes z vsaj desetimi stavki, če
                  ne več, takšen kodeks, na žalost neobstoječ, prekršil. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Replika gospod Černetič.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Spoštovani! Bom govoril o interpelaciji zaradi tega, ker nisem bil ne v Udbi ne v
                  Ozni pa ne v ZSMS-ju.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Sprašujem, ali je replika ali mislite razpravljati o interpelaciji?
                     <stage>(Odgovor Černetiča: Razpravljati.)</stage> Potem prosim, so drugi pred
                  vami. Se opravičujem. Besedo ima gospa Potočnik Vika.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Skrbno sem poslušala, mislim, da že drugi dan,
                  vsebino in seveda vse očitke, ki naj bi bili vezani ob uvedbi te interpelacije. Ta
                  dogodek jemljem kot izredno pomemben dogodek za ta parlament, kajti prvič
                  preizkušamo institut tako imenovane interpelacije. Moramo osebno priznati in reči,
                  da smo že na začetku ta institut krepko razvrednotili. Ne samo in zgolj zaradi
                  dejstva, da sami podpisniki interpelacije malodane v minuti spreminjajo svoj namen
                  in pomen te interpelacije in tako, da se človek preprosto ne znajde, koga želijo
                  in kaj želijo sploh obravnavati, temveč tudi zaradi njene vsebine. Uvedba oziroma
                  njihovi pojmi kot: <q>"čuti se podcenjevanje do parlamenta s strani Kozinca"</q>, gre za
                  vprašanje <q>"domnevnih čudnih metod"</q>, da je vseh problemov malo da ne kriv gospod
                  Kozinc, do tega, kakšne sklepe mi tu v Državnem zboru sprejemamo, se mi zdi, da je
                  dobesedno šola ali pa gledališka predstava uvedbe udbovskih metod v tem Državnem
                  zboru. In če že zaradi drugega ne, ne morem  sprejeti nobenega očitka, ker prav ti
                  dvomi, sumi in brez nekih dokazov pomeni, da bi parlament oziroma Državni zbor
                  padel na svojo najnižjo točko, kar imam skupščinske oziroma parlamentarne prakse.
                  In seveda ne nazadnje vsa širitev, ki jo tukaj pred to govornico dajejo naši
                  podpisniki te interpelacije, me preprosto od nobene druge misli ne odvezuje, kot
                  da gre za željo destabilizirati to državo, uvesti malodane izredno stanje in to na
                  principih udbovskih metod. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Vika Potočnik. Besedo ima gospod Potrč Miran.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Spoštovane poslanke in poslanci, interpelacija kot ustavno, legalno in
                  legitimno dejanje ima, po moje, med drugim ali pa najbolj bistveno tudi tri cilje.
                  Naj bi, če je korektna, s korektno vsebino in argumentacijo o delovanju nekega
                  ministra pokazala, v čem so slabosti. Njena posledica bi lahko bila opredelitev
                  stališč, ki pomenijo zahtevo po drugačni politiki vlade na določenem področju,
                  lahko je pa končni efekt tudi glasovanje o nezaupnici.</p>
               <p>Drugo, ima gotovo svoje politične cilje. Če imajo predlagatelji, ki vlagajo
                  interpelacijo, potrebno večino, lahko na koncu ministra tudi zrušijo. Če ne,
                  neodvisno od argumentov boljših ali slabših, pač tega rezultata ne morejo doseči.
                  To govorim zelo direktno, to je realno stanje in če se  toliko sklicujemo na
                  parlamentarne demokracije, seveda to v vseh parlamentarnih demokracijah tudi
                  velja. Na koncu se glasuje in za razrešitev je potrebna večina, pri nas absolutna
                  večina poslancev, če je dosežena, je političen cilj dosežen. Če ni, ne.</p>
               <p>In tretje. Pri interpelaciji gre prav gotovo za nek širši politični cilj, za
                  ustvarjanje določenih političnih razmer ali v parlamentu ali pa tudi širše v
                  javnosti, da bi se upravičeno ali ne, kot nesprejemljivo pokazala neka politika,
                  kot nesprejemljivi pokazali nekateri ljudje, kot neučinkovite pokazale institucije
                  sistema, najbrž ne samo z željo konkretnih sprememb v vladni strukturi, ki so
                  lahko vedno dobrodošle in zaželene, ampak ustvarjanje ozračja, ki je pravzaprav
                  netenje, bi rekel, splošnega nemira.</p>
               <p>V Združeni listi smo bili za to, da se brez velikih formalnih ovir ta
                  interpelacija uvrsti na dnevni red in o njej razpravlja prav zato, da bi poskušali
                  ugotoviti, na kateri od navedenih točk imajo eventualno podpisniki interpelacije
                  več ali manj argumentov.  Kar zadeva prvo vprašanje vsebine, moram reči, da po
                  tistem, kar sem pazljivo poslušal zadnjič in danes, so se vsi očitki za mene zelo
                  razblinili v prazno. Očitki o nedelu, celo sami gospodje poslanci pravijo, nihče
                  ni tega očital, očitki o napačni usmeritvi, pravijo, ja, saj je še ne moremo
                  oceniti, saj bomo komaj akte dobili, očitki o tem, da naj bi Vlada na sploh in
                  ministrstvo ne delovalo, ker ni uspelo 400 in toliko zakonov prilagoditi že novim
                  ustavnim razmeram, veljajo nam vsem in to veljajo nam vsem od konca 1991. leta in
                  do danes. Mene je strah, da bodo veljali še, ne samo v letu 1993, ampak morebiti
                  še malo kasneje, iz mnogih razlogov; ne rečem, da tudi ne iz razlogov ministra in
                  Vlade, ampak prav gotovo tudi iz razlogov dela Državnega zbora in prejšnjega
                  parlamenta in nekih splošnih razmerij in razlik, ki pač obstajajo. Očitki
                  omalovaževanja Državnega zbora so se pokazali kot zelo prazni in izmišljeni,
                  mogoče jih je dati vedno. Konec koncev tudi lahko omalovažujem Državni zbor, če
                  rečem, da z njim nisem zadovoljen, in nekega poslanca, če ga grdo pogledam in
                  menim, da pač ima mnenje, ki je nasprotno mojemu.</p>
               <p>Kar zadeva udbovskih metod kot enega od glavnih očitkov, je moje mnenje naslednje.
                  Podpisniki, ki gospodu Kozincu očitajo, vendar mu jih niso dokazali, kakršnekoli
                  udbovske metode, so pravzaprav na zelo podoben način, z enakimi metodami poskušali
                  delovati. Če njemu očitajo ali pa Vladi, da je nedokazano storila neko dejanje, ki
                  ga lahko stori brez ukazov. Ali je to politično modro ali ne zamenjati direktorja
                  VISA? To je stvar politične ocene, ampak pravico Vlada to storiti ima s pismom,
                  brez njega, na takšen ali drugačen način, ker pač direktorja VISA imenuje.</p>
               <p>To dejstvo povezati z udbovskimi metodami je seveda smešno. Še enako pa je treba
                  vedeti, da se sedaj gospodu Kozincu te stvari podtikajo in pravi - domnevno
                  sodelovanje z UDBO, domnevne udbovske metode - vrh neke piramide, ki je želela
                  inštalirati star način dela v obstoječo oblast. Ničesar od tega, ničesar od tega,
                  razen praznih insinuacij, ni dokazano in mislim, da, če bi s takšnim delom
                  nadaljevali na tej točki, da bi pač dosegli samo to, da bi, kot je nekdo od mojih
                  kolegov danes že rekel, želeli namesto izjemno težkih nalog, ki stojijo pred vsako
                  vlado, to, tisto, ki bo jutri in pojutrišnjem, in tudi tisto, ki bo po naslednjih
                  volitvah, da bi se koncentrirali na ta gospodarska in socialna vprašanja. Da se
                  pravzaprav stalno znova, na ta ali na drug način, z nedokazanimi medsebojnimi
                  obtožbami vračamo v preteklost zato, da bi bili čimbolj skregani med seboj, da bi
                  bila situacija čim manj razvidna, da bi vsak tisti, ki mora opravljati neke
                  konkretne naloge, te naloge opravljal v čim težjih okoliščinah. Ampak na žalost, v
                  škodo vseh, predvsem pa državljank in državljanov Slovenije in na žalost je edini
                  cilj, ki ga poskušajo doseči podpisniki interpelacije, prav ta. Jaz jim prvega in
                  drugega niti slučajno ne bi očital niti ne zameril, to je stvar politične
                  odločitve, ampak ta tretji, ustvarjati neke politične razmere, ki ne bodo vsem nam
                  v korist, ta cilj pa se mi ne zdi najboljši.</p>
               <p>Naj povem samo še dve stvari. Veliko očitkov je,  kako je delovala Vlada, kako je
                  delovala ta ministrska trojka v vsem tem kontekstu delovanja VISA. Ob tem bi
                  opozoril samo na dve stvari. Nisem član nobene komisije, ki ima pravico in
                  dolžnost te stvari skrbno proučevati, ne rečem, da ne bi imel možnosti dostopa do
                  teh stvari, ampak preprosto se jih nisem lotil. Nekaj pa vem, vem to, da je
                  dokument v Državni zbor - dokumenti v Državni zbor so prišli približno dva meseca
                  po tem, ko je bila razrešitev opravljena s formalnim izgovorom, da niso mogli
                  priti prej, ker ni bila prej ustanovljena oziroma 1. seja komisije. Ta izgovor je
                  seveda popolnoma formalen. Če je že obstojalo kakšno nezaupanje, formalno ga
                  opravičiti ne morem, pa recimo, da ga lahko opravičim politično, potem bi
                  podpisnik, ki bi korektno ravnal, moral to svoje nezaupanje izraziti prvi dan in
                  na nek ustrezen način te stvari deponirati. Imel bi priložnost prinesti tudi
                  predsedniku komisije, imel bi priložnost od njega zahtevati, da skliče komisijo,
                  da bo pred komisijo predal, ne pa, da se je ta stvar dva meseca vlekla in vlekla
                  točno zato, da je bila v določenem času tempirana in sprožena v javnosti. To je
                  povsem očitno in seveda, če bi želeli insinuirati na metode, potem bi se tudi na
                  tej točki dalo.</p>
               <p>In druga stvar, da so seveda mnogi od sopodpisnikov za vse stvari, ki jih danes
                  želijo očitati, vedeli mnogo prej in da so jih prinesli na dan tudi v določeni
                  politični konstelaciji. Zato se mi zdi, da bo najbolje, če opravimo čimprej to
                  glasovanje in vidimo pravzaprav politične razmere, da pa si niti eni niti drugi
                  kaj posebej ne štejemo v čast, da smo to afero ali pa to interpelacijo sprožili,
                  jo tempirali na način obravnave, ki nam najbrž ni posebej v korist in da jo
                  zaključimo, politično pa potem pač vidimo, kako bodo stvari tekle naprej.</p>
               <p>Iz vseh navedenih razlogov bom sam, in tudi naši poslanci v Združeni listi,
                  glasovali proti interpelaciji.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Miran Potrč. Repliko ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Želel bi replicirati na zadnja dva govornika. Gospod Potrč, to ni afera! To je
                  interpelacija, ki je ustavna kategorija in pravica - recimo temu - parlamentarne
                  manjšine in po ustaljeni parlamentarni praksi se pač o tem glasuje. To ni nobena
                  afera!</p>
               <p>Predvsem pa bi rad repliciral gospe Potočnikovi. Gospa Potočnik, bili ste žaljivi.
                  Lepo vas prosim, povejte mi, v čem so tu udbovske metode? Rekli ste, da se je
                  Državni zbor prevzel udbovskih metod. Lepo vas prosim, če to obrazložite!</p>
               <p>Predvsem pa moram še enkrat povedati, ker se stalno poudarja, da je namen
                  podpisnikov interpelacije destabilizacija slovenske države oziroma vnašanja
                  destruktivnih elementov v splošno razpoloženje, torej v slovensko javnost. Lepo
                  vas prosim, ponovil bi misel, da je interpelacija pač osnovna metoda parlamentarne
                  manjšine. Prepričan sem, da jo bo uporabljala zelo odgovorno. In ponovil bi misel,
                  da ne gre za nabiranje političnih točk, ne gre za poskus destabilizacije
                  političnega prostora, ampak gre za zelo jasen poskus, da se stvari pričnejo
                  razčiščevati na nivoju, katerega se vsi izogibamo - to pa je v osnovi, izvorno
                  moralno področje. Če se politika ne bo tudi na tem nivoju razčistila, potem sem
                  prepričan, da se bo na ta način res pričela destabilizacija tudi slovenske države.
                  Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Janez Podobnik. Replika, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Hvala. Imam repliko na gospoda Potrča in delno tudi na gospo Viko Potočnik. Vi
                  želite reči, da ta interpelacija ni nekaj normalnega, ampak to je nekaj normalnega
                  in ne reči, da je to poniževanje parlamenta, potem pa vi pridete do tega, češ da
                  je cilj interpelacije, da bi bili mi skregani med sabo, da se ustvarja zamegljena
                  situacija, da se destabilizira, itn. Jaz sem razočaran nad vami! Vem, da se vi
                  sposobni in če pridete gor branit nekoga, s katerim se strinjate, potem nastopite,
                  prosim, z argumenti, ne pa, da tako stvari postavljate. Mene, ali nekoga drugega,
                  nihče ne napada in reče, češ, ti nimaš prav. Ko nekdo postavlja neke trditve, češ
                  da je Miha Kozinc tak in tak ali da je kriv za to in to, potem tiste pobijajte.
                  Recimo, gospod Potrč, rekli ste, da ste ga skušali zagovarjati, češ da je veliko
                  zakonov. Seveda je veliko zakonov,  ampak eni so važnejši. In prva stvar, ki je
                  bila najvažnejša, je bila osamosvojitev Slovenije in je imela prednost; in druga
                  stvar, ki je najvažnejša, je pravično in pošteno lastninjenje. In to bi moralo
                  imeti prednost pred vsako drugo stvarjo. Kdor s tem resno in pošteno misli, bo dal
                  temu prednost. Ne vem, zakaj me, npr. nek zagovornik iz te strani ne napada v tem
                  smislu - mene ali nekoga drugega in njegove argumente. Ne iti s to politiko in nas
                  poskušati izločiti, češ da imamo slabe namene ali karkoli. Poskušajte potolči naše
                  argumente z vašimi argumenti in ne z demagogijo!</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Marijan Poljšak.  Gospod Potrč - replika, prosim.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Gospod kolega Poljšak, poglejte: enaka diskusija bi bila, kot če bi jaz rekel, da
                  je Kozinc kriv, da je ta trenutek namesto popolnoma sončno malo oblačno. Z
                  lastninjenjem direktno nima njegov resor nobene zveze. Problemi lastninjenja so
                  realni, lahko se pogovarjamo, kdo je dolgo ali počasi ali prehitro sprejemal in
                  spreminjal te zakone. Samo tu vleči naprej to stvar!? To je pač razumljivo vaša
                  iskrena želja o tem govoriti, samo vsaka priložnost za to ni primerna.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potrč. Repliko ima še gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam repliko gospe Potočnikovi. Poglejte, očitate nam - tem, ki smo
                  vložili interpelacijo - da uporabljamo udbovske metode, zato ker očitno tukaj
                  sedaj z nekom ne vem, kaj delamo. Vprašam, ali so to udbovske metode. Ali jih vi
                  tako dobro poznate? Jaz jih ne! Jaz ne vem, da bi bile to udbovske metode; kolikor
                  sem slišal in bral o tem, so nekoliko drugačne, bistveno drugačne. In ne nam
                  podtikati tega, kar v bistvu nikoli ne delamo. Mi lahko naredimo napako pri vlogi
                  interpelacije, lahko naredimo napako pri obrazložitvi svojih mnenj, toda to niso
                  neke načrtne metode, ki bi jih mi tukaj uporabili, da nam vi lahko to očitate.
                  Zato se strinjam z mojim predhodnikom, ki je rekel, da nam morate to dokazati, če
                  nam to očitate, sicer vas bomo kako drugače razumeli in potem mislim, da ne bo
                  dobro za nikogar. Vsekakor pa lahko rečemo, da so pri odgovoru Vlade na
                  interpelacijo uporabljene neke nenavadne metode, za katere ne morem reči, da so
                  udbovske, ker jih ne poznam tako dobro - nisem bil nikoli v tej zadevi, da bi
                  vedel, kakšne so te metode. Vsekakor pa so ti odgovori, ki nam jih je tukaj dala
                  Vlada, vprašljivi v tem smislu, da najprej rečejo, da ničesar ni, na bistveno
                  zahtevo interpelacije sploh ne odgovorijo, ker se skrijejo za neko pavšalno
                  zadevo. Ali so to udbovske metode? Mogoče so, ne vem. Imam občutek, da tisti, ki
                  nas obtožuje takih dejanj, skriva ravno svoje.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žaro Pregelj. Besedo ima gospod Černetič.  </p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Hvala gospod predsednik! Ne bom še enkrat ponovil, kar sem že prej želel povedati,
                  lahko pa rečem naslednje: nisem bil ne to ne ono, kar moti predvsem tiste, ki so
                  sprožili interpelacijo proti ministru Kozincu. Mi smo že enkrat imeli
                  interpelacijo v tej hiši. Vsi veste, da je bilo glasovanje  tisto, ki je odločilo.
                  Poslanci ljudske stranke danes za to govornico ugotavljajo, češ da Vlada ni
                  storila tega ali onega, češ da gospod Kozinc ni storil tega ali onega. Dokument o
                  interpelaciji, ki je krožil v tem Državnem zboru, je specifično nakazal, kaj jih
                  moti. O tem interpelanti, za to govornico, ne govorijo bolj detajlno, ampak večino
                  govorijo o nekih krizah, udbovskih metodah, o prejšnjih časih; nič pa o tem, kaj
                  specifično naj bi gospod minister naredil napak ali pa pozitivno. Interpelacija ni
                  za pozitivno delovanje ministra, ampak za to, kar štejejo interpelanti za
                  negativno delovanje. Upam pa, da bo glasovanje o tej interpelaciji končano, preden
                  bomo doživeli morebiten fiasko, ko bo gospod Levstik, ki je pred vrati te hiše,
                  šel v obrambo človekovih pravic državljana gospoda Kozinca. Z mojega zornega kota
                  pa naslednje: zadeva interpelacia proti ministru Kozincu bo opravljena takoj po
                  glasovanju in menim, da bo to zadeva ad acta. Kajti, mediji bodo že danes obesili
                  na veliki zvon določeno priznanje enega od interpelantov. Zato menim, da vse
                  govorice, ki smo jih poslušali o udbovskih metodah in o zadevah, ki niso direktno
                  povezane z interpelacijo proti ministru Kozincu, končamo in se spravimo na
                  glasovanje. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Černetič. Repliko ima gospod Žare Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Kot podpisnik interpelaciji želim govorniku, ki je govoril pred menoj, zgolj
                  pojasniti, da res nismo mogli napisati nič o delu gospoda Kozinca, kajti njegovo
                  delo ni bilo javno razvidno. Minister svoje delo pokaže tako, da prinaša v
                  parlament zakone - osnutke zakonov, da daje razna navodila upravnim organom, ki
                  jih on nadzira in podobno. Poročilo je sicer danes oziroma prišlo pred nekaj
                  dnevni nam na mizo, ampak dokaj pozno. V resnici tega nismo zahtevali. Ugotovili
                  smo namreč, da se minister Kozinc ukvarja z aktivnostmi, ki niso tiste, za katere
                  je bil on izvoljen v Vlado. Tu je bistvo tega. Namreč, ne moremo ocenjevati nekoga
                  za delo, ki ga ni opravil. Ko sem bil še učitelj, nikoli nisem dal ocene učencu,
                  ki ni naslikal slike, kajti ne moreš mu dati ne dobro ne slabo. Preprosto ni
                  opravil dela. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Replika gospod Potočnik, potem gospod Jaša Zlobec.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Glede na izvajanje gospoda Černetiča imam vtis, da takrat, ko se je pripravljal na
                  svoj govor, ni poslušal razpravljalcev Slovenske ljudske stranke.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Repliko ima gospod Jaša Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Očitno je kolega Žarko Pregelj človek z zamudo. Ko je pisal interpelacijo, se ni
                  mogel spomniti nobenega pametnega razloga; zdaj se je šele spomnil, da Kozinc ni
                  ničesar naredil. Minister, ki ni ničesar naredil, je prvi minister, ki mora
                  leteti, ne pa da se takšnega ministra sploh ne ocenjuje. Drugo pa, očitno je, da
                  je Žarko 70 leta preživel na Marsu ali v inkubatorju, da zdaj s sprenevedanjem ne
                  ve, kakšne so udbovske metode. Dovolj bi bilo, ne bi bilo treba, da bi ga
                  preganjali, kot so v tistih letih nekatere preganjali, ampak bi bilo dovolj, da bi
                  odprl časopis, pa ne preveč natančno, gledal članke in bi lahko natančno videl,
                  kakšne so bile udbovske metode, tudi po časopisih, diskreditiranja političnih
                  nasprotnikov tedanjega režima. Da so natanko takšne, kot ste jih uporabili vi, v
                  svojih argumentih proti Mihi Kozincu in njegovi preteklosti.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala.Replika.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Replika gospoda Zlobca, ker on krade čas, bom jaz še nekoliko kradel čas temu
                  zboru.</p>
               <p>Zlobec, toliko grdega kot si ti pisal in porabil te metode po medijih o drugih
                  oziroma drugi stranki in sedaj primerjaš nazaj udbovsko metodo, mislim, da zelo
                  dobro poznaš te udbovske metode in ravno to delaš preko medijev. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Prosil bi vas, da ostane razprava na nivoju, da ne bi šli na osebno obtoževanje.
                  Replika, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Gospodu Zlobcu se zahvaljujem za poduk. Res sem očitno živel v inkubatorju in
                  nisem zadeve razumel. Zdaj, ko mi je povedal, da je to tisto, potem zadevo
                  razumem. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žarko Pregelj. Besedo ima gospod Nace Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovani gospod predsednik, spoštovane poslanke in poslanci! Nekoliko sem v
                  zadregi, tako kot sem bil že takrat, ko smo dobili to interpelacijo, ker je
                  vendarle tukaj beseda danes predvsem o preteklosti in predvsem o tem, kdo je bil
                  in na kakšen način je bil sodelavec UDBE, bi vendarle rad ponovno izpostavil to
                  vprašanje zaradi tega, ker je bilo tudi prej rečeno, da gre za sprevrženo
                  stvar.</p>
               <p>Najprej bi rekel tisto, kar je gospod Bučar, mislim, da prav ugotovil, da je treba
                  potegniti črto. S tem smo se mi strinjali tedaj, ko smo podpisovali izjavo. S
                  podpisovanjem izjave smo seveda tudi drugim hoteli dopovedati, kaj je potrebno
                  narediti, in če danes kdo trdi, da smo bili proti temu oziroma da mislimo, da
                  preteklost nima nič opraviti s sedanjostjo, potem sklepa narobe. Mi smo s
                  podpisovanjem te izjave povedali prav to, kako pomembno je, da je preteklost
                  razjasnjena, če hočeš biti legitimen, če hočeš biti verodostojen tudi v
                  sedanjosti. To je bilo - nam in nam je še zdaj - popolnoma jasno. Vprašanje je,
                  ali je jasno vsem drugim, ampak to ni naš problem zdaj. Ali moj problem. To je
                  problem tistega, ki naj se o tem sprašuje. Za mene so tukaj stvari jasne.</p>
               <p>Če potegnemo črto, potem bi ponovno opozoril, kar sem že zadnjič v razpravi. Zares
                  jo potegnimo. Ampak ne na tak način, da delamo črtice, potem potegnimo črto. To
                  pomeni, rešimo to stvar enkrat za vselej, rešimo jo za vse morebitne nekdanje
                  sodelavce UDBE, rešimo jo na način, ki bo primeren, ne samo temu slovenskemu
                  trenutku, ampak tudi temu Državnemu zboru. Kakorkoli se bo danes odvilo
                  glasovanje, bojim se, če bo slučajno glasovanje v prid tej interpelaciji, da bo
                  potem stvar v zvezi z UDBO in s to preteklostjo pozabljena. Nam ni do tega, nam je
                  pa veliko do tega, da se te stvari razčistijo in to res enkrat za vselej. In zato
                  je bil naš predlog, ki ga ponovno ponavljam: ta Državni zbor naj postavi skupino
                  neodvisnih  ljudi, uglednih in pa tudi strokovno usposobljenih, ki naj pregledajo
                  arhive, v kolikor ti še obstajajo in naj pripravijo rešitev, na kakšen način
                  postopati s temi arhivi in naj tudi, če se bo to dalo ugotoviti, ugotovijo, kateri
                  sedanji funkcionarji so bili tako ali drugače sodelavci UDBE. In ko bodo te stvari
                  opravljene, potem naj se Državni zbor odloči. To je treba očitno ponavljati zaradi
                  tega, ker je vendarle interpelacija usmerjena prav v to preteklost ministra
                  Kozinca. Strinjamo se, da je zagotovo preteklost, pa ne samo ministra Kozinca,
                  ampak če gre seveda za dokazane stvari, lahko obremenjujoča, ampak sprašujemo se
                  pa nekaj. Zakaj, če je res, da je že v prejšnji Vladi po Demosovi Vladi bilo -
                  jasno, kako je z nekaterimi ministri v tej Vladi - zakaj se to vprašanje ni takrat
                  do konca razrešilo ali zakaj se to vprašanje ni razrešilo tedaj, ko smo ponovno
                  postavljali ministre. Navsezadnje, takrat smo  imeli predstavitve ministrov in
                  nihče od teh podpisnikov ni na tej predstavitvi postavil tega vprašanje. Pa bilo
                  morda prav, da se danes ne bi bilo treba ukvarjati s tem, s čimer se zdaj moramo
                  ukvarjati, ampak takrat nihče ni tega vprašanja postavil. Postavlja se pa seveda
                  zdaj, tako kot so zdaj naenkrat vse te stvari vroče, ki so bile znane že takrat.
                  Zakaj te stvari potem niso bile dane v javnost, recimo, že pred volitvami ali
                  takoj po volitvah? Moram reči, da nimam nobenega dokaza za nikogar, da je
                  sodeloval ali ni sodeloval z UDBO. Dokazi, kakršni so bili zdaj posredovani, so
                  seveda lahko dokazi. Sprašujem pa Komisijo za nadzorstvo VIS-a, ali se je resno s
                  temi dokazi ukvarjala, ker je tukaj prej bilo - vsaj tako sem razumel razpravo -
                  rečenih nekaj stvari, ki se nanašajo na delo komisije, preko katere naj bi se
                  dokazalo, kdo je sodeloval z UDBO in kdo ni sodeloval z UDBO. In predlagam, da
                  Komisija za nadzor varnostno-informativnih služb zavzame jasno stališče in pove,
                  če je kompetentna, da ona pride z ugotovitvijo - ta je sodeloval oziroma ni
                  sodeloval in tako naprej. Če pa ta ni pristojna, naj se tudi jasno pove. Med tem
                  bo nam jasno, da imamo prav, ko pravimo, naj se ustanovi ta posebna skupina
                  strokovnjakov, in to bomo takoj predlagali, ker vidimo, da se bodo samo na ta
                  način stvari res začele premikati. Zdaj bo šlo za to, da danes bo na vrsti ta,
                  jutri bo na vrsti nekdo drug, ker jim ne gre samo za ministra. Mi smo takrat
                  opozarjali, da gre za vse javne funkcije, in to je za nas pomembno - za vse javne
                  funkcije. Na žalost nam takrat večina ni sledila in to je zagotovo bila napaka. Če
                  bi nam takrat večna sledila, bi verjetno danes ne imeli vseh teh zatikanj, ki jim
                  imamo. Ko je bilo tudi rečeno, da je Kozinc senca, zagotovo ni to zdaj osrednji
                  problem, ampak sem prepričan, da tista pobuda, če bi takrat naletela na bolj
                  plodna tla, in če bi ji sledila večina, bi tudi danes lahko raztapljali to ledeno
                  goro, če govorimo o tem, da se ji vidi samo vrh. Čas je, da se tega v Sloveniji
                  resno lotimo. Ker je toliko teh odprtih vprašanj, zato bo naše odločanje v zvezi z
                  ministrom Kozincem odločanje vsakega posameznika. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Nace Polajnar. Besedo ima gospod Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani! Sem brez obremenitve glede kakršnihkoli udbovskih zadev. Nikakor ne
                  podpiram ponovnega načina dela. Podpiram interpelacijo, vendar mora ta biti
                  dejansko argumentirana. Danes sem poskušal iz gradiva razbrati, kaj bi bilo tisto
                  glavno izhodišče za odločanje o tem, da podprem, in nisem ga našel. Moram reči, da
                  je to malo čudno, da je ta zbor skupaj - tožniki in sodniki na koncu koncev pri
                  odločanju. Nastopi, ki so bili doslej, so bili brez čvrstih dokazih, z veliko
                  besed in mislim, da je šlo za načelo - brani se, pa bomo pri tem še odkrili kaj,
                  kar po ponovno spodbudilo eventualne dodatne razprave. Mislim, da to ne gre.</p>
               <p>Vprašajmo se, koliko zaviralnega učinka za pripravo zakonov in sprejem ste
                  povzročili nekateri poslanci z zapletanjem sej Državnega zbora. Marsikaj bi bilo
                  že sprejetega, marsikaj bi lahko zahtevali, če ne bi kar lepo število ur
                  zapravili. Zapravili v tem smislu, ker smo na koncu prišli do odločitev in
                  stališč, ki so kazala na to, da so šle ure v prazno. Občutek imam, da nekateri res
                  nimate interesa za hitrejše razreševanje problemov razvoja države Slovenije. Nihče
                  ni razložil in utemeljil, katero zakonodajo smo zahtevali in je od ministra
                  Kozinca nismo dobili. Seveda, popolnoma jasno je, da pripravljeno zakonodajo lahko
                  sprejmemo, lahko jo zavrnemo kot nepripravljeno; lahko jo, tako kot počnemo,
                  dodelamo z amandmaji, oblikujemo in na koncu sprejmemo. Torej, odločitev za
                  zakonodajo je tudi naša in predvsem naša.</p>
               <p>Nastopi gospoda Toplaka in drugih mi niso dali čvrstih osnov za določitev krivde.
                  Nisem pravnik. Zato mi je še bolj čudno, da pravniki nastopajo z neargumentiranimi
                  zadevami. Čeprav sem bil sam dolga leta porotnik, pa sem včasih začutil utrip
                  pravniških besed, ko je šlo za dokazovanje nedokazljivega. Samo za primere nimam
                  tisto, kar sem pomagal soodločati, nimam nobene slabe vesti, čeprav to ne pomeni,
                  da so bili v danem trenutku odločanja razkriti vsi argumenti tudi v teh zadevah.
                  Ali boste vsi, ki ne odkrijete dokazil o krivdi gospoda Kozinca, brez moralnega
                  bremena? Mislim, da se morate to sami vprašati, kajti imam zelo nelagoden občutek
                  in vprašanje, kje je pravzaprav naša osebna korektnost in osebna morala. Prosim
                  vas, prepričljivo dokažite krivdo in glasoval bom <q>"za"</q>. Glasoval bom za to, da se
                  razreši. Doslej je, zame, niste dokazali. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Franc Černelič. Repliko ima gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliko imam na izvajanje gospoda Černeliča. Menim, da je dve stvari
                  naslovil na te, ki smo podpisali interpelacijo. Prva, da v bistvu krademo čas, in
                  sicer da zapravljamo čas Državnega zbora. Mislim, da je ta opredelitev popolnoma
                  napačna. Državni zbor nikoli ne zapravlja časa. Ga pa rabi več ali manj. Kajti če
                  ga porabi več, pomeni, da je treba za odločitev več časa. Razumimo se že in ne
                  pljuvajmo v lastno skledo, kajti na ta način pridemo res do tega, kar nam je prej
                  Zlobec povedal. Vemo, v katerem času parlament ni rabil nič časa in je v štirih
                  urah opravil zasedanje z ne vem koliko, s štiridesetimi točkami dnevnega reda.
                  Prosim, imejmo že spoštovanje do svojega dela.</p>
               <p>Druga zadeva. Kar se tiče naše vesti, kot češ da ne moremo dokazati gospodu
                  Kozincu njegovega slabega dela ali česa podobnega, mislim, da ni v bistvu.
                  Interpelacija je čisto jasna. Interpelacija je nezaupanje do ministra Kozinca, ker
                  je dokazano, da je sodeloval z Varnostno obveščevalno službo v prejšnjih časih.
                  Oprostite, to je dovolj. In to se vidi tudi iz njegovega dosedanjega dela. To je
                  naš sklep. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospa Pečanova in potem gospod Toplak.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Kolegu Žaretu Preglju bi samo to povedala, da ko umuje o tem, kako Državni
                  zbor ne zapravlja časa, naj najprej prešteje vse svoje replike, ki jih je imel
                  danes in vse svoje replike v času od 23. decembra lanskega leta. To je eno. Drugo,
                  kar je pa bolj pomembno, je pa to, da naj vpraša Slovence in Slovenke, kaj mislijo
                  o uporabi časa v Državnem zboru in koliko časa, po njihovem mnenju, zapravimo v
                  prazno, medtem ko o bistvenih, tistih stvareh, za katere Slovenke in Slovenci
                  mislijo, da so življensko pomembne, ne razpravljamo in ne odločamo. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Jaz bi prosil poslanke in poslance, da ostajamo pri razpravi o
                  interpelaciji. Repliko ima gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Gospodu Černeliču bi želel samo povedati, da obstaja razlika med
                  interpelacijo po 118. členu Ustave in verjetno po nekaterih drugih členih kot npr.
                  119., kjer se krivda zahteva.  V primeru 118. člena se govori o zaupanju, zlasti
                  tudi o objektivni sposobnosti ali nesposobnosti nekoga, da opravlja to delo še iz
                  teh ali drugih razlogov. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Toplaku. Repliko ima gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani gospe Pečanovi, ki pravi, da Državni zbor zapravlja čas, bi rad
                  odgovoril. To je že precej stara praksa. Poznam jo vsaj nekaj let. Med drugim se
                  spomnim nekega zasedanja predsedstva SZDL, katerega sva bila povabljena tudi z
                  gospodom Omanom, kjer smo prav tako razpravljali o zelo resnih moralnih vprašanjih
                  v družbi, pa še nekaterih drugih, o demografskih gibanjih in takih, za življenje
                  naroda bistvenih stvareh, pa je nek član predsedstva, ki bi seveda moral biti prvi
                  zainteresiran za to razpravo, rekel, pustimo ta vprašanja in se lotimo resnih
                  problemov, to je gospodarskih problemov. Nazadnje se izkaže, da prav gotovo
                  družba, ki je v moralnem razsulu, ne more doživeti gospodarskega razcveta. In
                  zavračam vse insinuacije, da poskušamo s pogostimi intervencijami tukajle
                  zavlačevati odločitve ali kaj takega, ampak opravljamo samo svoje delo kot
                  poslanci in v skladu z ustavo. Trdim, da še nikoli nismo naredili obstrukcije
                   neupravičeno, ampak, kadar nas je večina prisilila, da smo morali na ta način
                  braniti ustavnost in zakonitost dela tega zbora in bomo to seveda na tak ali
                  drugačen način poskušali tudi v naprej.</p>
               <p>Druga možna rešitev je seveda, da ukinemo parlamentarno demokracijo. Tako potem
                  lahko zopet neka nova skupščina samo potrjuje odločitve, ki so sprejete drugje. In
                  prav razvoj v tej smeri hočemo preprečiti, tudi s to interpelacijo. Zato še enkrat
                  predlagam: glasujmo o zaupnici ministra Kozinca in glasujmo javno. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Zagožnu. Želi še kdo?</p>
               <p>Ker ne želi nihče več razpravljati, zaključujem razpravo. O predlogu poslanca
                  gospoda Franca Zagožna, da se glasovanje o nezaupnici in razrešitvi ministra za
                  pravosodje gospoda Mihe Kozinca opravi javno, pa tole. Imamo dva poslovnika;
                  prejšnjega skupščinskega in začasni poslovnik. 371. člen bivšega, torej starega
                  poslovnika Skupščine Socialistične republike Slovenije govori: <q>"Določba tega
                  poslovnika, ki se nanaša na postopek pri volitvah oziroma imenovanjih, se primerno
                  uporablja tudi v postopku za razrešitev"</q>. Ker je bila vlada in minister Kozinc
                  imenovan s tajnim glasovanjem, mislim, da ga lahko razrešimo samo s tajnim
                  glasovanjem.</p>
               <p>Sprožitelje interpelacije sprašujem, ali še vedno vztrajajo pri interpelaciji ali
                  jo umikajo. Vztrajajo.</p>
               <p>Glasovali bomo o predlogu skupine poslancev za izrek nezaupnice in za razrešitev
                  ministra za pravosodje gospoda Mihe Kozinca po 118. členu Ustave Republike
                  Slovenije. V skladu z 22. členom začasnega poslovnika Državnega zbora se o
                  imenovanju ministra glasuje tajno z glasovnicami, zato bomo tudi o predlogu za
                  izrek te nezaupnice in za razrešitev glasovali tajno. Glasovali bomo tako, da bomo
                  na volilnem listu obkrožili besedo za ali proti na spodnji strani glasovnice.
                  Poslanec oziroma poslanka, ki bo obkrožila ali obkrožil - tu se potem zapleteš ali
                  ne - za ali proti na spodnji strani, bo glasoval za nezaupnico ali za razrešitev
                  ministra, poslanec, ki bo obkrožil proti, bo glasoval proti nezaupnici in proti
                  razrešitvi ministra. Še enkrat bom prebral, ker mislim, da ni jasno: <q>"Poslanec, ki
                  bo obkrožil za, bo glasoval za nezaupnico in za razrešitev ministra, in poslanec,
                  ki bo obkrožil proti, bo glasoval proti nezaupnici in proti razrešitvi ministra."</q>
                  Glasovnice, na kateri ne bo obkrožena ena od obeh možnosti in zato ne bo mogoče
                  razbrati volje poslanca, bo neveljavna.</p>
               <p>Predlagam, da v skladu z dogovorom s predstavniki poslanskih skupin ter na podlagi
                  9. člena začasnega poslovnika Državnega zbora volilno komisijo sestavljajo štirje
                  poslanci iz štirih najštevilčnejših poslanskih skupin ter predsednik Državnega
                  zbora.</p>
               <p>Predstavniki poslanskih skupin so mi posredovali predloge za člane volilne
                  komisije. To so: LDS - Jože Protner, Združena lista - dr. Lev Kreft, SKD - Jožef
                  Kocuvan, SLS - Janez Podobnik in predsednik Državnega zbora.</p>
               <p>Na glasovanje dajem takšno sestavo volilne komisije.</p>
               <p>Ugotovimo sklepčnost! <stage>(72 navzočih.)</stage></p>
               <p>Kdo je za takšno sestavo volilne komisije? <stage>(70 poslancev.)</stage> Je kdo
                  proti? <stage>(Nihče.)</stage></p>
               <p>Ugotavljam, da je glasovanje končano in da je predlog za takšno sestavo volilne
                  komisije sprejet.</p>
               <p>Pri volitvah mi bo pomagala tudi sekretarka Državnega zbora gospa Jožica Velišček.
                  Glasovanje bo v avli pred veliko dvorano čez 10 minut. Prosim, da se komisija za
                  izvedbo glasovanja zbere takoj v sobi 117 v I. nadstropju, da prevzame volilni
                  material ter po končanem glasovanju pripravi poročilo za zbor. Glasovanje bo
                  trajalo od 12.20 do 12.30 ure, ob 12.40 uri nadaljujemo delo.</p>
            </sp>
            <stage type="time">(Seja je bila prekinjena ob 11.54 uri in se je nadaljevala ob 12.40
               uri.)</stage>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, spoštovani kolegi poslanci! Dovolite mi, da preberem
                  poročilo komisije za izvedbo glasovanja.</p>
               <p>Glasovanje je potekalo 6. julija 1993 v prostorih Državnega zbora Republike
                  Slovenije. Glasovanja se je udeležilo 81 poslancev. Oddanih je bilo 81 glasovnic.
                  Neveljavne so bile 4 glasovnice. Za nezaupnico in razrešnico ministra za
                  pravosodje je glasovalo 34 poslancev, proti je glasovalo 43 poslancev.</p>
               <p>Komisija ugotavlja, da ministru za pravosodje ni bila izrečena nezaupnica.</p>
               <p>Delo bo nadaljeval gospod Topler.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani poslanci, nadaljujemo sejo.</p>
               <p>Prehajamo na <title>11. TOČKO DNEVNEGA REDA - OBRAVNAVA PREDLOGA ZAKONA O
                     ZAGOTOVITVI NAMENSKIH SREDSTEV ZA GRADNJO AVTOCESTNEGA OMREŽJA REPUBLIKE
                     SLOVENIJE</title>.</p>
               <p>Predlog zakona so v obravnavo Državnemu zboru predložili poslanci
                  Socialdemokratske stranke Slovenije dr. Jože Pučnik, Ivo Hvalica, Drago Šiftar in
                  Vitodrag Pukl. Objavljen je bil v Poročevalcu številka 15/93. Želi besedo
                  predstavnik predlagateljev. Prosim, gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Gospod podpredsednik, spoštovane kolegice in kolegi! Namen tega zakona je jasen -
                  zbrati dodatna sredstva za izgradnjo avtocestnega omrežja. Zakaj izven proračuna?
                  Še ni dolgo tega, kar smo se ukvarjali s proračunom; pokazalo se je, da v
                  proračunskih prihodkih ni bilo več maneverskega prostora, da bi se povečala vsota
                  za izgradnjo avtocest. Iz tega logično sledi, ker v čudeže ne verjamemo, da je
                  potrebno sredstva dodatno zbrati, če hočemo imeti ta avtocestni križ v Sloveniji.
                  Mislim, da zadeva, če ni več če, ker je jasna.</p>
               <p>Prav v soboto je bila izvedena ena anketa v Sloveniji, mislim, da jo je izvajal
                  inštitut v okviru FSPN, in tukaj se je jasno pokazalo: 91% vprašanih se je
                  izjasnilo za bencinski tolar. Se pravi, za dodatno financiranje izgradnje
                  avtocestnega križa s povečanjem cen bencina. Naj povem še regionalno: 71% so
                  dosegli tisti, ki so bili iz Nove Gorice, 71% in več Novo mesto, Murska Sobota,
                  drugi so bili nekoliko nižje. Moram pa omeniti, kot Štajerec, da je Ljubljana iz
                  logičnih razlogov dosegla samo 64%. Iz tega je jasno, problem velikih centrov ni
                  tako akuten, kakor je problem odročnih krajev v Sloveniji.</p>
               <p>Kar zadeva ceno, nam je vsem zelo jasno, da pri našem trenutnem življenjskem
                  nivoju vsaka podražitev vpliva neugodno. Tukaj bi omenil samo to - imam nekaj cene
                  o bencinu. Na Hrvatskem je zdaj 1,10 mark, čeprav je tam povprečna plača 150
                  nemških mark. Pri nas je 630 in kljub temu bi mi s tem povišanjem za 10 tolarjev
                  dosegli šele eno marko.</p>
               <p>Mogoče še nekaj razlogov. Poglejte, Slovenija smo obrobna dežela. Ne delajmo si
                  iluzij, da smo neka velika dežela, na katero gleda Evropa s posebno pozornostjo. S
                  pozornostjo že, ampak v Evropi se jasno zadevajo, da smo majhni. Moramo nekaj
                  narediti za to, če se hočemo vključiti v Evropo. Ena od možnosti, da to naredimo,
                  da to dosežemo, je to, da se dejansko vključimo v evropski prometni sistem. Kaj
                  mislim s tem? Če bi preko Slovenije stekla in se tudi uresničila avtocestna -
                  potem tudi železniška in tako naprej - povezava med Italijo in Madžarsko,
                  postanemo mi neke vrste faktor za evropsko kalkulacijo. Kajti v Evropi nas ne
                  cenijo po naših lepih očeh in tudi ne po tem, da smo se nekako elegantno izvili iz
                  jugoslovanske kolobocije. Oni nas ocenjujejo samo po tem, kaj mi predstavljamo v
                  tej interesni analizi, gledano z nekega evropskega centra. Vključitev v avtocestni
                  sistem je tudi za nas kot državo važen faktor.</p>
               <p>Drugi aspekt tega je to, da bi z gradnjo v smislu tega, kakor so tudi na
                  Ministrstvu za promet to prikazali, da bi pospešili dinamiko izgradnje
                  avtocestnega omrežja. Po tej dinamiki naj bi se drugo leto uporabilo za izgradnjo
                  avtocest 179 milijonov US dolarjev. To je zelo velika vsota. Upam samo, da so
                  tisti, ki računajo s temi številkami na Ministrstvu za promet, res dovolj
                  precizni. Skoraj se bojim, da niso; da preveč optimistično ocenjujejo, ampak
                  kakorkoli, tam se računa s to vsoto. Iz tega se takoj postavi vprašanje, od kod ta
                  denar? 176 milijonov US dolarjev tudi drugo leto ne bomo mogli pripraviti iz
                  proračunskih sredstev za izgradnjo avtocest. To pomeni, da je potrebno odpreti
                  dodatne vire, da bi s tem tudi prišli do relativno ugodnih kreditov za razvoj
                  prometnic. Brez približno 45, morda tudi čez 50% lastnih sredstev ne dobimo
                  dostopa do ugodnih kreditov. To se pravi, da je tu potrebno napraviti nek prvi
                  korak in namesto nas tega ne more narediti nihče drug.</p>
               <p>Glede na to, da poslancev in poslank ni potrebno prepričevati o potrebnosti tega,
                  ampak da je šlo pri tistih, ki so se bolj ali manj upirali, za premislek, kaj bi
                  to pomenilo za inflacijo v Sloveniji, kaj bi to pomenilo za indeks maloprodajnih
                  cen in kaj bi to pomenilo tudi za vzdušje v Sloveniji. Kar zadeva vzdušje, sem že
                  prej omenil; ta anketa je pokazala, da so Slovenci, kljub temu da jim denarja
                  zmanjkuje levo in desno, le pripravljeni nekaj dodatnega plačati za to. Naj še
                  povem: ta anketa je bila izvršena med tistimi, ki posedujejo avto, ne pri tistih,
                  ki avtomobila nimajo - se pravi pri voznikih.</p>
               <p>Med tem časom, zadnje dni, je prišlo tudi do preudarka v okviru Vlade. Novo,
                  zadnje mnenje Vlade v bistvu kaže, da je Vlada pripravljena sprejeti ta razmislek
                  v svoje kalkulacije in da vidi tudi v bencinskem tolarju nujno potreben prispevek
                   za refinanciranje tega projekta. Zato bi bili tudi mi v stranki, pri
                  socialdemokratih, pripravljeni sprejeti ta vladni kompromisni predlog, ampak samo
                  pod pogojem, da se na sklep - ta sklep pa vsebuje, da sprejmemo ta predlagani
                  zakon kot osnutek in da nato Vlada do naslednjega zasedanja pripravi ustrezen
                  zakon - torej, če bi zbor - in zato bi za ta predlog prosil tudi za vašo podporo -
                  sprejel dodaten sklep, da Vlada to predloži dovolj hitro, da lahko to obravnavamo
                  na julijskem zasedanju <stage>(konec julija)</stage>.  Nikakor nismo pripravljeni
                  sprejeti tega predloga, če bi to pomenilo odlašanje morda na jesen, morda celo na
                  drugo leto. Tako dolgo s to problematiko ni mogoče čakati.</p>
               <p>Zato bi prosil za vašo podporo, da mi - prvič, sprejmemo vladni sklep o tem, da se
                  ta zakon sprejme kot osnutek. In drugič, da zbor sprejme dodaten sklep, da Vlada
                  pravočasno, za julijsko zasedanje, pripravi ustrezno popravljen predlog tega
                  zakona, da bi ga lahko mi v ustreznem času tudi sprejeli. Gre za to, da se
                  zbiranje teh sredstev res začne čim prej, da mi vsega tega ne prestavljamo na
                  konec leta ali celo na naslednje leto.</p>
               <p>Tukaj imam formulacijo sklepa in bi ga mogoče kar tukaj oddal. Vsebino tega sklepa
                  sem v glavnem povedal, sam sklep pa bo verjetno predsedujoči prebral.</p>
               <p>Naj tukaj še povem, čeprav glede na to, da je sedaj to osnutek, to ni več tako
                  pomembno - v samem tekstu tega zakona je nekje po nerodnosti izpadel izraz <q>"za
                  gradnjo"</q> in smo mi v posebnem amandmaju predlagali, da se ta tekst s tem ustrezno
                  tudi dopolni. Zainteresirano delovno telo je ta dodatek že sprejelo.</p>
               <p>To je vse, kar bi povedal o tej zadevi. Mislim, da se res ni potrebno medsebojno
                  prepričevati. To je slovenski projekt; to ni nekaj, kar bi bilo samo izdatek, to
                  je investicija. Iz gradbeništva prihajajo - čeprav ta vsota ni tako velika -
                  pogosto zelo važni impulzi, da se začne gibanje tudi v širšem polju tega
                  gospodarskega dogajanja. Ne upam si trditi, da bi pospešena gradnja avtocest tudi
                  v Sloveniji dosegla nov investicijski ciklus; za to bi bili potrebni natančnejši
                  izračuni. Na vsak način pa je ta projekt nekaj, kar ni samo v nacionalnem interesu
                  pri našem vključevanju v Evropo, kar ni koristno samo za to, da se pri nas pospeši
                  dogajanje na področju infrastrukture in s tem gospodarstva, temveč je hkrati
                  nekaj, kar je v slovenski javni zavesti sprejeto kot nekaj, kar Slovenci brez
                  težave sprejmejo, četudi je potrebno poseči nekoliko globlje v žep. Vsi ti trije
                  elementi so takšne narave, da mislim in prosim za podporo zbora pri tem, da bi
                  sprejeli ta predlog Vlade in ga opremili s tem dodatnim sklepom in da bi na koncu
                  julijskega zasedanja lahko že sprejeli ta zakon, s katerim bi zagotovili dodatna
                  sredstva za izgradnjo avtocestnega omrežja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pučniku. Predlog zakona sta obravnavala Odbor za finance in
                  kreditno-monetarno politiko ter Odbor za infrastrukturo in okolje. Poročili
                  odborov ter mnenje Vlade in Sekretariata za zakonodajo in pravne zadeve ste
                  prejeli. Želita poročevalca odborov besedo? Prosim, gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Spoštovani! Odbor za finance in kreditno- monetarno politiko je obravnaval
                  predloženi zakonski tekst, hkrati ob tem smo imeli sicer mnenje Vlade, ki pa ni
                  bilo pisno posredovano, ampak ustno. Odboru je bilo to mnenje posredovano, v
                  katerem Vlada predlaga kompleksno obravnavo problematike izgradnje avtocest, kar
                  pomeni, da je v Sloveniji nujna njihova pospešena gradnja, ni pa Vlada takrat
                  podprla sprejema posebnega zakona o zagotovitvi namenskih sredstev za izgradnjo
                  avtocestnega omrežja Republike Slovenije.</p>
               <p>Na osnovi razprave, ki je šla v tej smeri, da ta zakon sicer daje oziroma
                  predvideva na nek način vir, vendar pa, da ne vidimo kompleksne rešitve celotne
                  strategije izgradnje in vseh finančnih virov, kar smo že naložili ob sprejemu
                  proračuna Vladi, da jih pripravi za junijsko sejo in na osnovi bojazni, da bi
                  takšen zakon tako parcialno mogoče tudi vplival na dvig ravni cen, inflacijo, je
                  bil v odboru sprejet naslednji sklep:</p>
               <p>Odbor ne podpira predloga zakona o zagotovitvi namenskih sredstev za gradnjo
                  avtocestnega omrežja Republike Slovenije, ker ne zagotavlja namenske rabe
                  sredstev, poleg tega pa vpliva na inflatorna gibanja in ni skladen s sistemom
                  integralnega proračuna. Zato predlaga Državnemu zboru, da navedenega zakona ne
                  sprejme.</p>
               <p>Kot drugo. Odbor opozarja na sklep, ki ga je Državni zbor sprejel na 7. seji ob
                  obravnavi proračunskega memoranduma za letošnje leto, ki se glasi:</p>
               <p><q>"Državni zbor nalaga Vladi, da do junija 1993 pripravi program izgradnje cestne
                  infrastrukture s finančno konstrukcijo. V tem programu naj bo prva prioriteta
                  avtocestna povezava Koper - Nova gorica - Lendava - Šentilj, za kar je potrebno
                  pridobiti dodatne dolgoročne vire za pokritje te investicije, pri čemer naj se
                  upošteva tudi predlog poslancev o uvedbi bencinskega tolarja za ta namen."</q></p>
               <p>Potem so še te druge prioritete. Odbor predlaga Državnemu zboru, da sprejme
                  naslednji sklep:</p>
               <p>"Državni zbor zahteva kompleksno obravnavo problematike gradnje avtocestnega
                  omrežja v Republiki Sloveniji in hkratno obravnavo zakona o pogojih koncesije za
                  modernizacijo ceste na trasi državna meja pri Šentilju - Maribor - Celje -
                  Ljubljana - Postojna - državna meja pri Novi Gorici z odseki za Koper in državno
                  mejo pri Sežani - mejni prehod Fernetiči ter državno mejo pri Lendavi, programa
                  izgradnje avtocest v Republiki Sloveniji do leta 1999 ter problema financiranja
                  oziroma ugotavljanja sredstev za realizacijo navedenega programa. Vlada naj do
                  julijske seje Državnega zbora Republike Slovenije pripravi kompleksno rešitev
                  gradnje avtocestnega omrežja v Republiki Sloveniji.</p>
               <p>Medtem je prišlo novo poročilo Vlade, ki pa predvideva oziroma v skladu z njihovim
                  konceptom, da bi bilo ta zakon, ki ga je predložila skupina poslancev, možno tudi
                  dodelati, da bi šel v koncept njihovega pogleda pri zagotavljanju dodatnih
                  finančnih virov in pri tem Vlada predlaga, da bi bilo mogoče ta zakon dodelati, če
                  se vrne v osnutek. Tega mnenja naš odbor ni obravnaval, zato sem predstavil pač to
                  mnenje in ta sklep, ki smo ga izoblikovali, kar pa se dejansko sklada s tem, da
                  želimo imeti od Vlade predstavljeno kompleksno rešitev.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Ni replike. Besedo ima gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Poročam v imenu Odbora za infrastrukturo in okolje, ki je obravnaval
                  predlog zakona o zagotovitvi namenskih sredstev za gradnjo avtocestnega omrežja in
                  se je na prvi obravnavi 24.6. seznanil s tem predlogom zakona in sprejel sklep.:
                  <q>"Odbor bo zakon o zagotovitvi namenskih sredstev za gradnjo avtocestnega omrežja
                  Republike Slovenije ponovno obravnaval, ko bo Vlada Republike Slovenije predložila
                  v obravnavo strategijo izgradnjo avtocest v Republiki Sloveniji do 1999. leta.
                  Zato odbor predlaga Državnemu zboru Republike Slovenije, da obravnavo zakona
                  predloži na kasnejši čas v okviru 10. seje Državnega zbora."</q></p>
               <p>Ker se je medtem časom 10. seja sama od sebe prelagala oziroma iz drugih razlogov,
                  je Vlada v tem času tej naši zahtevi ugodila in res predložila v obravnavo
                  strategijo izgradnje avtocest v Republiki Sloveniji do 1999. leta hkrati z zakonom
                  o koncesiji. Mi smo bili na odboru s tem že pred 10 dnevi seznanjeni, tudi smo
                  dobili to ustrezno gradivo in ga tudi že večinoma, sicer na individualni ravni, že
                  predelali. Danes smo imeli ponovno sejo, kjer smo ugotovili, da je Vlada - oziroma
                  takšno informacijo smo dobili - tudi uradno vložila v proceduro to strategijo in
                  zakon o koncesiji, tako da je v bistvu tej naši zahtevi tako zadoščeno. Danes je
                  naš odbor na seji sprejel naslednji sklep:</p>
               <p>"Odbor podpira predlog Republike Slovenije, da se predloženi predlog zakona o
                  zagotovitvi namenskih sredstev za gradnjo avtocestnega omrežja Republike Slovenije
                  obravnava in sprejme le kot osnutek zakona ter da predlog zakona pripravi Vlada
                  Republike Slovenije.</p>
               <p>Odbor predlaga, da Vlada pripravi predlog zakona v roku, ki bo omogočil uvrstitev
                  na dnevni red julijskega zasedanja Državnega zbora."</p>
               <p>Se pravi, naš odbor Državnemu zboru in tudi kot zainteresirano delovno telo
                  predlaga matičnemu delovnemu telesu, to je odboru za gospodarstvo, da ta zakon
                  sprejme kot osnutek in potem Vlado zadolži, da ga pripravi kot predlog za julijsko
                  zasedanje.</p>
               <p>To je sedaj v glavnem stališče Odbora za infrastrukturo, v vsebinskem pogledu pa
                  jasno kot odbor, ki je zainteresiran za urejanje infrastrukture v tej državi, in
                  tudi poskuša v tem smislu delovati, seveda, podpiramo vsako rešitev, ki bo
                  omogočila pridobitev ustreznih finančnih sredstev, da se ti pereči infrastrukturni
                  problemi naše države rešijo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik vlade. Prosim, gospod Stanko Debeljak.</p>
            </sp>
            <sp who="SDZ1:DebeljakStanko">
               <speaker>MAG. STANKO DEBELJAK:</speaker>
               <p>Spoštovani predsedujoči, spoštovane poslanke in poslanci! Mislim, da je bilo v
                  glavnem že vse povedano. Potrebno je res samo, da ponovim to, kar je bilo že
                  rečeno v mnenju Vlade iz meseca junija, in sicer da je pospešena gradnja avtocest
                  v Sloveniji nujna, da pa je potrebna obravnava te problematike kompleksno. Zato
                  takrat Vlada ni podprla tega zakona, namen in vsebino pa je podprla. Glede na
                  razpravo in sklepe, ki so bili sprejeti potem na Odboru za finance, in tudi glede
                  na sklep Državnega zbora, sprejetega v proračunskem memorandumu, je Vlada 1.
                  julija prejela novo oziroma dopolnjeno mnenje k temu zakonu, s katerim predlaga,
                  da se obravnava ta zakon skupaj z gradivom o možnosti izgradnje avtocest v
                  republiki Sloveniji do leta 1999 in z zakonom o koncesijah. Predlagali smo, da bi
                  bil ta zakon vrnjen v fazo oziroma bi se obravnaval le v fazi osnutka zakona in da
                  Vlada potem pripravi predlog zakona, seveda na osnovi razprav in sugestij, ki so
                  bile tudi že dane na ta predlog zakona. Zato bi na koncu povedal naslednje, da bi
                  mi na osnovi današnje razprave temu zakonu potem za julijsko zasedanje, na katerem
                  bo tudi obravnava programa zakona o koncesiji, pripravili predlog zakona o
                  zagotavljanju teh sredstev in tako tudi pristopili kompleksno k obravnavi
                  problematike izgradnje avtocest. Kaj več, mislim, da ni potrebno povedati, ker so
                  predhodniki  že vse povedali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo. Prvi se je k besedi javil gospod Tone Peršak. Prosim. Za njim je na
                  vrsti gospod dr. Lev Kreft.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani kolegice in kolegi! Glede na prizadevanja in pobudo Demokratske stranke
                  v zvezi z izgradnjo avtocest in infrastrukturo v Sloveniji je najbrž razumljivo,
                  da pozdravljamo in podpiramo vsako iniciativo, ki bi k temu lahko dobro prispevala
                  in seveda podpiramo tudi predlog, ki so ga vložili socialni demokrati. Zlastni,
                  ker je  tudi v skladu s sklepom, ki je bil že v dosedanji razpravi večkrat
                  apostrofiran in je bil sprejet v Državnem zboru ob obravnavi proračunskega
                  memoranduma. Naj mi bo dovoljeno, da pozdravim tudi to, da je v Vladi tokrat
                  prišlo do neobičajne hitre reakcije na ta sklep, da je pač pripravljen nek
                  program, ki bi omogočil realizacijo tistih sklepov v razumnem roku do leta 1999,
                  čeprav smo menili, da bi brez podpore, kakršno omogoča ta zakon, ki so ga vložili
                  socialdemokrati ali pa ustrezne modifikacije tega zakona, kakor je predlagano v
                  tem dodatnem mnenju Vlade, bi bil ta program verjetno težko uresničljiv glede na
                  to, da zahteva dokajšnjo udeležbo lastnih sredstev. Zato naj pač ta dodatek, kar
                  bom še povedal k temu, prispeva, da bi se stvari res zgodile in da bi se zgodile
                  ne samo zato, kar je popolno pravilno in ustrezno poudaril dr. Jože Pučnik v
                  razlagi zakona, ampak  avtocesta je seveda interes tudi ali pa celo predvsem v
                  tem, da se med sabo poveže Slovenija. Predpostavljam, da bodo tudi debate o
                  centralizmu in decentralizaciji in tako naprej drugačne, ko bo Slovenija postala
                  normalno povezana, ko ne bo več občutka, kot da tisti, ki živi v Prekmurju, živi v
                  odnosu do tistega v Kopru ali pa na Obali, kot da živi na nekem drugem
                  kontinentu.</p>
               <p>Rad bi rekel to, tako kot je povedal v imenu predlagateljev gospod dr. Jože
                  Pučnik, tudi sam menim in je to tudi v skladu  z nekaterimi debatami v naši
                  poslanski skupini, da je mogoče rešitev, kot se zdaj ponuja z dodatnim mnenjem
                  Vlade, celo bolj ustrezno izpeljati. Se pravi, da se sama obdavčitev v bistvu reši
                  v smislu spremembe ali dopolnitve zakona o prometnem davku, da pa ta zakon
                  pravzaprav rešuje namenskost uporabe teh sredstev, ki se na ta način dobijo. S tem
                  bo tudi ta - bi rekel- fiskalni del ali davčni del na nek način ustreznejše
                  urejen.</p>
               <p>Bil bi pa za to, da se mi v tem sklepu - ki ga predlaga Vlada, da bi danes
                  sprejeli zakon kot osnutek in s sklepom v treh alineah nekako določene stvari
                  naložili - zavarujemo ali da si zagotovimo, da bo to res ostalo v konceptu, kot je
                  bil sprejet že v Državnem zboru. In za to jaz tudi nisem vedel, sem pa slišal, kar
                  je predlagal gospod Pučnik, da se pripravi dodatek k temu predlaganemu sklepu s
                  strani Vlade, da se tam, kjer Vlada govori na koncu prve alinee, da se pripravi
                  tako v skladu s programom razvoja, nedvoumno doda in reče, da ta program razvoja
                  mora izhajati iz sklepov Državnega zbora v nacionalnih prioritetah na področju
                  gradnje cest v Republiki Sloveniji, sprejetih ob obravnavi proračunskega
                  memoranduma za leto 1993 na seji Državnega zbora takrat in takrat in tako naprej.
                  Da bo to v tem sklepu nedvoumno povedano. Zakaj?</p>
               <p>Vem, da ta program, ki ga je pripravila Vlada, izhaja iz tega sklepa, vem pa, da
                  so pri nas še vedno žive tudi ideje, češ da ni mogoče pristati na to opredelitev,
                  da je prioriteta predvsem ta smer ali samo ta smer in šele potem druge smeri; ali
                  da češ, kaj če si bomo čez leto dni premislili in bomo ugotovili, da je prioriteta
                  nekje drugje. Da ne bi prišli do takega spoznanja - da tako rečem, v narekovajih -
                  <q>"na podlagi neke druge odločitve sprejete nekje drugje"</q>, ampak da takšne odločitve
                  lahko sprejema samo Državni zbor.</p>
               <p>Zato predlagam, da si v smislu neke vrste amandmaja, da se takrat, ko se bo o tem
                  sklepu glasovalo, da se ta formulacija doda na koncu prve alinee sklepa.</p>
               <p>Glede na to, da predvidevam, da bo sprejet tak sklep o osnutku, zdaj ne bi
                  razpravljal o posameznih členih. K zakonu kot predlogu sem dal tri amandmaje, pa
                  bi prosil, da se ti amandmaji upoštevajo kot del debate o osnutku zakona in kot
                  gradivo za oblikovanje zakona. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo ima gospod Lev Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala za besedo. Drage gospe, spoštovani gospodje! Sprejemam namen, ki ga izkazuje
                  predlagani zakon: določiti način zagotavljanja in uporabe sredstev republiškega
                  proračuna za uresničevanje programa razvoja avtocestnega omrežja Republike
                  Slovenije v naslednjem petletnem obdobju. Morebiti je bilo ponekod opaziti manj
                  strinjanja glede načina financiranja, 10 tolarjev na liter kupljenega goriva ali
                  podobno, ker poleg neskladnosti z zakoni naletimo tudi na vsebinske pripombe.
                  Vendar se mi zdi bencinski tolar dober vir, če ne bo poniknil kje drugje. In pri
                  tem ne mislim samo na proračun, v katerem že tako ali tako ponikne integralno vse,
                  kar pride vanj, kajti temu se da ustreči z zakonom v naslednji fazi in z njegovimi
                  natančnimi določbami, ampak mislim seveda tudi na žrela nenasitnih gradbenih
                  gigantov in njihovih prvih, po navadi lažnih predračunov.</p>
               <p>Strinjam se s pripombo, da bi morali to problematiko obravnavati kompleksno,
                  večkrat je bila zapisana in izrečena v procesu razgovora o cestah, če tudi je res,
                  da ima vsa Slovenija že od nasilnega zloma tako imenovanega Kavčičevega programa
                  gradnje avtocest v začetku 70 let, kompleks gradnje avtocest. Veliko se govori o
                  tem, narejenega je bilo pa vsaj do sedaj bore malo.</p>
               <p>K temu kompleksu sodijo tudi neugledne posledice znamenitega cestnega posojila. K
                  sreči je minilo od njega toliko časa, da se ljudje, ki naj bi danes plačevali
                  bencinski tolar ali kupovali obveznice, po večini tega ne bodo več spomnili in
                  sodi seveda tudi pod drugo oblast, vendar je treba vedeti, da s takratnega
                  republiškega vidika, tisto veliko posojilo za ceste ni dalo nobenih omembe vrednih
                  rezultatov. Povzročilo je nezaupanje v te vrste financiranje, ki je trajalo dolga
                  leta.</p>
               <p>Pod kompleks sodi tudi dejstvo, da tako rekoč vsi načrti za gradnjo avtocest
                  tičijo v predalih Ministrstva za okolje in prostor in to za nedoločen čas, po
                  večini tudi brez kakršnih koli realnih in treznih razlogov. Preprosto, tičijo.</p>
               <p>Sem sodi tudi izrazita prednost, ki so jo dajale slovenske vlade v zadnjem času
                  koncesijski gradnji avtocest in zanjo prirejenim zakonskim rešitvam in eventualni
                  dopolnitvi tovrstnih financ s kreditnimi razmerji do tujih bank, to kar je s tem
                  zakonom namen spremeniti in postaviti osnovo za večanje lastne udeležbe pri tej
                  gradnji in s tem tudi večanje možnosti, da bodo te avtoceste, zlasti pa ta
                  temeljna slovenska transverzala v slovenskih rokah. Prav zato je nujno, da Vlado
                  zavežemo h kompleksi predstavitvi problematike, kot smo jo terjali že s sklepi,
                  sprejetimi ob proračunu in kot jo predlaga tudi Odbor za finance in
                  kreditno-monetarno politiko. Vendar, glede na dolgoletne slabe izkušnje moramo
                  priti tudi do odgovora Vlade, ali bo uspela sama uskladiti interese za gradnjo
                  avtocest z interesi varstva okolja v sodelovanju med ministrstvi ali bo za to
                  potrebovala bratsko pomoč zakonodajne veje oblasti, ki jo je vedno verjetno
                  pripravljena nuditi.</p>
               <p>Potrebujemo tudi odgovor Vlade o natančno opredeljeni organizacijski formi, ki bo
                  sposobna to gradnjo voditi v imenu in iz naslova javnega interesa, tako da bo
                  zagotovljena racionalna raba, politična smotrnost odločitev o prioritetah in tudi
                  javni nadzor. Ali gre tu za slovensko družbo za financiranje avtocest, kar Vlada
                  predlaga, ali za kako drugo formo, je stvar odločitve. Vsekakor pa gre za namen in
                  pomen, ki presega samo ministrski podpis in terja posebne vrste
                  institucionalizacijo, tako zaradi svoje dolgoročnosti kot zaradi izjemno velikega
                  in različnih virov kombiniranega financiranja. Prav tako potrebujemo odgovor
                  Vlade, ali pri gradnji avtocest računa - poleg omenjenih virov: proračun, domači
                  in tuji krediti, koncesije - resno tudi na druge vire, ko so tu predlagam tolar
                  ali obveznice in še kaj, z jasno konstrukcijo. Vem, da program, ki nam je
                  obljubljen in je že prišel, to ponuja, ampak te stvari je treba natančno
                  pogledati.</p>
               <p>Strateški interes Republike Slovenije je čim prejšnja izgradnja avtocest, zlasti
                  te, ki se posebej omenjajo v tem zakonu ob prioriteti, torej za slovensko
                  povezovalno avtocesto. Pa tudi taka finančna konstrukcija, ki bo zagotovila
                  večinski interes in nadzor Republike Slovenije pri izgradnji in uporabi.</p>
               <p>Dovolite mi, da za konec ponovno in posebej opozorim na prioritetno obravnavo
                  nedokončane obvoznice okoli Ljubljane, odseka povezave zagrebške in mariborske
                  vpadnice in povezave gorenjke z ljubljansko obvoznico. Finančna konstrukcija za to
                  gradnjo je zahtevnejša, saj se na obvoznicah ne pobira cestnina, zato je rešitev z
                  združbo, ki je predlagana, za to še posebej ugodna. Prepričan pa sem, da bi bil
                  zlasti nakup obveznic uspešnejši, ko bi javni in jasni program izgradnje, s svojim
                  tempom, postavil na prvo mesto dokončanje ljubljanskega prstana - to je zveza
                  štajerske vpadnice z dolenjsko vpadnico in zvezo gorenjske vpadnice s šišensko
                  obvoznico. V Sloveniji ni tako obremenjenega cestnega odseka, kot je celotni
                  ljubljanski prstan. Po prometnih zastojih pa slovi zlasti vstop in izstop iz
                  Ljubljane v štajerski smeri, kjer kolone neredko segajo od Črnuč do Trojan.</p>
               <p>Predlagam, da predloženo zakonsko gradivo sprejmemo kot predlog za izdajo zakona
                  in da naložimo Vladi Republike Slovenije, da pripravi predlog zakona za drugo
                  obravnavo v skladu z novim poslovnikom, ob upoštevanju tokratne razprave. Hkrati
                  pa nam predloži tudi gradivo o možnostih izgradnje avtocest v Sloveniji do leta
                  1999 in predlog zakona o pogojih koncesije za modernizacijo cest. Uvedba
                  bencinskega tolarja ali izdaja obveznic ali oboje sta potezi, pri kateri gre poleg
                  finančne konstrukcije tudi za kredibilnost nekega vladnega programa. Gre za
                  kredibilnost neke razvojne politike in gre za kredibilnost države v celoti kot
                  inštitucije pred državljankami in državljani. Največje afere demokratično
                  parlamentarnih družb so povezane s takimi posli. Tega se moramo zavedati, ko
                  sprejemamo tako ali drugačno zakonodajo o taki ali drugačni družbi za izgradnjo
                  avtocest. Zato bo treba zakonski ureditvi tega področja posvetiti veliko pozornost
                  in pazljivost. In za realizacijo tega programa bo prisiljena vladna kompozicija -
                  ta, ki je zdaj, ali tista, ki bo podedovala, do leta 1999 to zakonodajo -
                  zastaviti vsakokrat svoja osebna imena in politični obstoj, pa če bo to hotela ali
                  ne. Zato menim, da ne kaže pretirano hiteti s sprejemom te zakonodaje na račun
                  njene kvalitete, kar se tiče nadzora in razvidnosti načina uporabe teh sredstev. V
                  tem primeru še manj velja, da namen, ki je izjemno dober, posvečuje sredstva.
                  Sredstva je treba zelo natančno pregledati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Predsedujoči, poslanke in poslanci, lep dober dan! Danes smo poslušali že dosti
                  razprav na temo zakona oziroma predloga zakona o zagotovitvi namenskih sredstev za
                  gradnjo avtocestnega omrežja Republike Slovenije. Mislim, da se razprava razvija v
                  pravi smeri, počasi prihajamo do bistva, ki je v samem zakonu nekako zamegljeno.
                  Da se kar vrnem na nekaj razmišljanj, ki jih je imel gospod Pučnik. V vsem govori
                  o 16% povečanja cene bencina, ki naj ne bi vplivale na <q>"košarico"</q> potrošnikov.
                  Mislim, da to ne drži; zelo močno bi vplivalo. S tem povečanjem cene bencina, za
                  katere je gospod Pučnik primerjal s Hrvaško <stage>(ne vem, zakaj prav tam, jaz bi
                     jo vzel kje drugje, v bolj razvitih državah, ne pa v tistih, ki so zelo na
                     tleh)</stage>, bi se vrnili v tako imenovano Markovi}evo špiralo, kjer se
                  začenja inflacija, ki je vedno večja in vedno večja. Nisem za tako špiralo. Sem za
                  sprejetje zakona, sem za gradnjo avtocest. Vendar tudi, kam se bo denar stekal, ni
                  nič določenega. V primeru, če bi sprejeli tak zakon, se ves denar stekal v
                  integralni proračun. Od tam ven pa ne vemo, kam. Lahko gre za obrambo, lahko gre
                  za policijo, lahko gre za karkoli. Ni pa rečeno, da bo šel za ceste. Poleg tega
                  nič ni določeno, za katere ceste naj bi šel. Avtocestno omrežje v Sloveniji je
                  veliko in v to avtocestno omrežje hočejo nekateri na vsak način, zaradi takih ali
                  drugih interesov, vključiti tudi phyrnsko avtocesto, cesto med Trstom in Reko in
                  podobno. Slovenija - od konkretno teh dveh cest - nima nobene koristi. To so
                  izsiljevanja s strani Hrvaške in zato nikakor nismo, saj v naši stranki, za
                  sprejetje ad hock zakona, ampak je treba zadevo izredno premisliti.
                  Socialdemokrati so predlagali zvišanje nekaterih prispevnih stopenj, s čimer naj
                  bi se zagotovila gradnje cest. Ob veljavnem pojmovanju integralnega proračuna in
                  veliki svobodi Vlade pri sprejemanju postavk je dani predlog zelo vprašljiv in
                  tudi ne dosega morebitnega svojega želenega namena. Povsem jasno je, da ne bo
                  prišlo do tujega financiranja oziroma sofinanciranja cest, če Republika Slovenija
                  tujim partnerjem ne bo zagotovila dokaj fiksnega in stalnega dela lastne
                  participacije. Skupno vlaganje pomeni vedno določeno stopnjo rizika, kar je še
                  posebej značilno za infrastrukturo, ki praviloma ni posebej dobičkonosna. Zato je
                  ob integraciji kapitala obveza pogodbenih strank, da določijo povsem jasne vire,
                  garancije in druge načine oziroma pogoje poslovanja. Ni si mogoče predstavljati,
                  da bi prišlo do resnega tujega vlaganja, če Slovenija ne bo zagotovila rednih
                  virov financiranja. To je lahko bencinski tolar, cestnina in podobno. Pa čeprav je
                  cestni tolar določen in je določena cestnina, ni podana nobena garancija za redni
                  priliv sredstev za strogo določen namen - je vsako dogovarjanje s tujci v naprej
                  obsojeno na dvomljive rezultate.</p>
               <p>Pravno sta tukaj dve - in samo dve - rešitvi. Pri izvajanju in sprejemanju
                  proračuna parlament opredeli določene zapore, ki so lahko navadne ali specialne.
                  Navadno zaporo lahko opravi npr. Vlada ali tudi manj pomembno telo, celo finančni
                  minister. Specialno,  kvalificirano zaporo pa lahko odobri le in samo parlament.
                  Te zapore so nujne, zlasti pa takrat, ko uporaba sredstev v proračunu ni dovolj
                  jasno opredeljena, kar je nedvomno v primeru pravil integralnega proračuna. Torej
                  tudi v tem primeru.</p>
               <p>Parlament bi torej moral dati strogo zaporo glede doteka sredstev za gradnjo cest
                  - torej strogo namensko porabo, kot strogo, kvalificirano zaporo, ki jo lahko
                  sprošča le parlament; ta pa seveda ob tehtanju vseh nastalih interesov. Parlament
                  bi npr. strogo zaporo sprostil ali odobril le pod določenimi pogoji. Zato se tudi
                  v tujih proračunih glede posebnih namenom določajo viri in razpolaganje z njimi.
                  Gre za strogo namenska sredstva. Zato je nujno, da se v tem primeru v tem delu
                  pristopi k spremembi proračuna.</p>
               <p>Druga rešitev, ki pa je bolj racionalna, pa je oblikovanje posebnega sklada.
                  Mislim, da je tudi naša poslanska skupina oziroma je gospod Verzolak dal v tem
                  smislu amandma. Skratka, to oblikovanje sklada, v katerega se stekajo javne
                  dajatve, drugi viri - kot je npr. kapitalska udeležba podjetij, tujih partnerjev.
                  Skratka, oblikuje se namenski finančni javni holding, kjer pa se mora uveljavljati
                  strogi namen - to je izgradnja cest. Ker so v skladu sredstva javnega
                  financiranja, si parlament pridrži, skladno s tem prilivom javnih sredstev, tudi
                  vpliv v organih upravljanja. Torej gre za specifično javno holdinško organizacijo,
                  kjer mora biti zagotovljen vpliv parlamenta, sorazmeren prilivu iz naslova javnih
                  dajatev.</p>
               <p>Minister Umek je na vse te probleme, ki so že bili postavljeni, stalno reagiral
                  nestrokovno, saj ni uveljavil problemov izgradnje cestnega omrežja skladno s
                  povedanimi mednarodnimi ugotovitvami. In torej tukaj <q>"capljamo"</q> na mestu in se
                  stvari ne premikajo; grozi nam, da bo Slovenija lahko v kratkem izoliran otok v
                  Evropi; propadlo bo koprsko pristanišče - skratka, grozi nacionalna ekonomska in
                  politična katastrofa, ki izvira iz vsega tega. Če je minister Umek ekonomist, bi
                  mu moral biti poznan instrumentarij proračuna in posebnih skladov, ki bi omogočali
                  izpeljati le obljubljeni koncept izgradnje cest. Če k vsemu temu priključimo še
                  enkrat tisto, kar sem že omenil, izsiljevanje sosednje Hrvaške, ki se dodobra
                  zaveda problema izolacije in zahteva povezavo Trst-Reka in Šentilj-Zagreb - na
                  naše stroške seveda - ter minister v zvezi s tem ne daje jasnih odgovorov na
                  zastavljena vprašanja, se tukaj postavlja tudi vprašanje njegove odgovornosti pri
                  tem delu.</p>
               <p>Glede vsega tega je prof. Bajt že izrazil upanje, da bi tuji kapital sodeloval pri
                  izgradnji infrastrukture, ki bi bila tudi zanj zanimiva; glede tujih finančnih
                  vlaganj pa je dosti skeptičen. In še enkrat v zvezi s tem postavljam tudi
                  vprašanje, če je gospod Umek v tem primeru sposoben za funkcijo, ki jo opravlja,
                  ko ne daje odgovorov na taka najbolj pereča vprašanja, ki se tičejo ekonomskih,
                  političnih, centralnih problemov obstoja Slovenije.</p>
               <p>Zaradi tega mislim, da ta osnutek, kakršen je predložen, nikakor ne more biti
                  sprejet tukaj v Državnem zboru. In se pridružujem mnenju, ki ga je povedal
                  predstavnik Vlade, da mora biti to vrnjeno v osnutek zakona, na podlagi katerega
                  naj Vlada pripravi predlog - s tem da se upoštevajo vse današnje razprave,
                  današnje sugestije in tudi amandmaji, ki so že bili vloženi in ki bodo še vloženi.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Gospod Šiftar ima repliko.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Tri kratke replike gospodu Jelinčiču. Če točno ne ve, katera trasa je
                  mišljena v tem našem predlogu zakona, če nima tudi predloga, mu ga jaz lahko
                  posodim, da si to lahko prebere. Mislim tudi, da gospod Jelinčič ni tako velik
                  ekonomski strokovnjak, kot sam misli, če pozna iz ekonomije samo termin inflacija
                  in čisto nič drugega. Bi pa še to rad povedal. Ne bom vas moril. Tu imam
                  razpredelnico, kako se gibljejo cene bencina v Evropi in tu je najnižja v Češki,
                  ob 1,26 marke pa Norveška z 1,87 v tem razponu. To gospodu Jelinčiču celo podarim.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Replika na repliko, gospod Jelničič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospodu se zahvaljujem za te podatke. Vendar bi ga prosil, naj mi napiše še,
                  kakšne so plače v teh deželah: v Belgiji, na Danskem, Finskem, v Franciji, kajti
                  ta primerjava je relevantna. Prej smo slišali, da je gospod Pučnik rekel, kakšna
                  je plača pri nas v primerjavi s Hrvaško. Jaz bi se še vedno rajši vzgledoval po
                  boljših od nas, ne pa po tistih, ki so slabši. Ker če bomo tako delovali, kot
                  nekateri želijo, bomo kmalu sami na tistem, kjer naj bi bili.</p>
               <p>Zdaj pa še glede trase. Trasa je delno opisana tam notri. Mislim pa, ker se bo to
                  stekalo v integralni proračun in ker naj bi te trase določali po ne vem kakšnem
                  ključu, kaj najprej, kaj potem, sem popolnoma prepričan, da je na prvem mestu pa
                  tudi iz pogovorov, tudi z gospodom Pučnikom, se je dalo razbrati, da je na prvem
                  mestu gradnja phyrinske avtoceste, ki pa Sloveniji ne prinaša nič pozitivnega.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še replika, gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Gospod Jelinčič bi zopet rad zameglil problem. Phyrinska cesta niti
                  slučajno ni  mišljena. In hkrati, če že želi, tudi to se zavežem osebno, gospod
                  Jelinčič, da vam priskrbim te podatke o plačah, recimo tudi takšnih držav, ki
                  imajo bistveno višjo ceno bencina, kot je Češka, Portugalska, plače pa niso višje.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Replika, gospod Pučnik, prosim.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Čeprav se pravzaprav ne splača odgovarjati na to, bi pa le prosil gospoda
                  Jelinčiča. V gradivu Ministrstva za promet, ki obravnava ta celotni projekt do
                  leta 1999, je točno narisana celotna trasa in v tvojo pomiritev lahko rečem, da
                  phyrnske ceste tam notri ni. In ne prosim podtikati phyrnsko avtocesto in to
                  problematiko s Hrvaško, ki jo bomo obravnavali danes popoldne. Ne to mešati z
                  nekim izrazito slovenskim nacionalnim projektom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše, replika.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovani! Očitno je nesporazum. Gospod Pučnik je v svojem nagovoru rekel
                  avtocestni križ Slovenije, dobesedno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil tudi gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo, gospod predsedujoči!  Rad bi nekoliko komentiral predlog zakona,
                  čeprav so sedaj že vsi razpravljalci pristali na to, da se vrne eno zakonodajno
                  fazo nazaj oziroma v osnutek in  da se ga dodeluje.</p>
               <p>Potreba po hitrejši gradnji avtocestnega omrežja, o kateri danes govorimo,
                  nedvomno obstaja in sploh nikomur ne bi bilo treba tako zelo strastno o njej
                  govoriti, ker smo pač vsi prepričani o njej, čeprav menim, da obstaja seveda
                  potreba tudi po gradnji drugih cest, kjer so prebivalci ravno prav tako, če
                  uporabim ilustracijo gospoda Peršaka, videti, kot da živijo na drugem kontinentu,
                  morda kje na Tolminskem, na Štajerskem, v Prekmurju itd. Seveda avtocestni križ
                  vseh teh problemov, ki so ravno tako aktualni in tudi prioritetni, sočasno ne
                  rešuje. Pa pustimo to. Vlada bo menda tako ali tako zadolžena oziroma je že bila s
                  sklepom Državnega zbora za to, da pride s kompleksnim programom.</p>
               <p>Raje bi govoril o predlogu zakona. Ta predlog zakona brez dvoma prispeva k
                  ažuriranju zavedanja o pomanjkanju denarja za gradnjo cest oziroma avtocest in to,
                  da je ta tematika prišla na dnevni red Državnega zbora, je seveda tudi zasluga
                  tega zakona, to moramo predlagateljem priznati. Drugače pa je sam zakon, po mojem
                  mnenju, zelo slabo napisan, kar je priznal oziroma povedal eden od predlagateljev,
                  gospod Pučnik. Sam zakon bi uvedel nov davek oziroma tako imenovani bencinski
                  tolar, vendar je napisan tako nerodno, morda bi bila primernejša beseda
                  pristojbina, ker gre za namensko dajatev, torej da je ta nova dajatev uvedena. Ne
                  spreminja pa ta zakon, ki ga obravnavamo, določb zakona, ki ureja porabo državnega
                  denarja. To pomeni niti ne spreminja zakona o proračunu, niti zakona o
                  financiranju javne porabe, niti zakona o prometnem davku, s katerim se ta zakon
                  križa.</p>
               <p>Če si po anketah javnega mnenja, ki jih je omenil gospod Pučnik, toliko ljudi želi
                  novih, višjih davkov oziroma dajatev, potem res morda nima smisla, da jim ne bi
                  ustregli. Ob obravnavi tega zakona bi rad opozoril na dve dilemi: prva je
                  namenskost davka. Z uvedbo bencinskega tolarja bomo definitivno pokopali načelo
                  enakosti, ki je bilo v Sloveniji uvedeno z odpravo SIS-ov in z davčno reformo
                  decembra 1990. Namreč, med načeli obdavčitve <stage>(o tem sem napisal daljši
                     tekst, ki je sicer bolj strokovne narave, menim pa, da bi bilo dobro, da bi ga
                     prebral še kdo in ga bom razmnožil ter prosil za pozornost pri njegovem
                     branju)</stage> narekuje načelo enakosti, da je plačani znesek davka določen
                  predvsem razumno in pravično. Razlaga pravičnosti pri obravnavi obdavčitve
                  narekuje, da davke plačujejo predvsem tisti, ki imajo od storitev, od dejavnosti
                  oblasti dejanske koristi in bi po tem takem morali oblasti obdavčevati državljane
                  ali osebe, ki so deležni nekih koristi od oblastnih dejavnosti.</p>
               <p>Iz tega sledi, da bi morala skupina državljanov ali oseb, ki je edina deležna
                  nekih koristi, plačati več. Gre, na primer za primer posebne obdavčitve
                  avtomobilskega goriva in avtomobilov zaradi uporabe ceste. Toda namen davkov ni,
                  da bi zaračunavali posebne koristi, ki so jih deležni posamezniki. Natančno
                  obračunavanje prejetih koristi posameznika s pomočjo davka ni niti tehnično
                  izvedljivo niti pravično. Ne bom vam več razlagal o drugih pomenih načela enakosti
                  - o horizontalni in vertikalni enakosti in podobno; kot sem že dejal, če si takšna
                  večina državljanov želi nove dajatve, potem res nima smisla, da jim ne bi
                  ustregli.</p>
               <p>Druga, še pomembnejša dilema je naslednja, in ta ni vezana na načela obdavčitve,
                  ki so splošno veljavna po vsem svetu, pač pa je vezana na našo konkretno situacijo
                  v Sloveniji. Če bo Vlada pri pripravi predloga zakona oziroma tiste naslednje
                  zakonodajne faze, o kateri je govor, zaradi ležernosti, ki jo je že večkrat
                  izkazala, pripravila lep predlog zakona oziroma to naslednjo fazo  in pri tem ne
                  bo spremenila zakona o proračunu, bomo dobili novo samoupravno interesno skupnost
                  oziroma državo v državi, kajti prvič po fiskalni osamosvojitvi, ki je bila prva v
                  nizu osamosvojitev v letih 1990 in 1991, bi uvedli vzporedno, zunajproračunsko
                  institucijo, ki bi se napajala iz davka. Treba je vedeti, da imamo posamezne
                  inštitucije za socialno varnost, npr. pokojninsko-invalidski sklad in zdravstveni
                  sklad, ki se napajata iz prispevka. Treba je vedeti, da imamo že eno namensko
                  dajatev, ki je prihodek proračuna, vendar je vnaprej namensko avtomatično
                  zagotovljena. To je tako, kot predlagajo predlagatelji, da sem pošten, kajti oni
                  predlagajo, po mojem mnenju, dobro rešitev; bojim pa se, da bo na koncu izpadla
                  slabša - to je sodna taksa. Sodna taksa se pobira namensko za določene namene,
                  tako ko bi se bencinski tolar. Gre za to, da davka oziroma pristojbine, kakršna je
                  npr. sodna taksa - utegne se zgoditi, govorim o tej dilemi - ne bi prejemal več
                  integralni proračun, pač pa posebni sklad. Imamo tudi že obstoječe paradržavne
                  sklade: stanovanjski, kmetijsko-zemljiški in tako naprej, vendar oni se ne
                  napajajo z davki; oni se napajajo ali z dotacijami iz integralnega proračuna ali s
                  premoženjem, ki so ga dobili v last - npr. kmetijsko-zemljiški in podobno; kar je
                  vse, po moje, znosno, zmerno in združljivo s konceptom integralnega proračuna.
                  Vendar, če bi pa uvedli novi davek z imenom <q>"bencinski tolar"</q> oziroma novo
                  pristojbino - tako ji raje recimo, je slovensko bolj pravilno - in jo odvedli
                  neposredno v neko paradržavno zunajproračunsko inštitucijo, bi bil to definitivno
                  konec vseh naporov, ki smo jih dosegli, ali vseh rezultatov, ki smo jih dosegli z
                  integralnim proračunom.</p>
               <p>Zaključek tega je: če že bo namenski tolar, potem naj obvezno gre skozi proračun,
                  naj se ga le dotakne, že v naprej naj bo namenjen gradnji cest, vendar naj gre
                  skozi proračun, ne pa mimo proračuna. Morda bi kdo pomislil, da gre le za
                  administrativno operacijo, ki je na nek način brez posebnega pomena, vendar
                  verjemite mi, da je to zelo pomembno zato, da ne bomo raznesli naše države.</p>
               <p>Na koncu te diskusije je moj predlog naslednji: imam ga napisanega in po potrebi
                  bom vložil predlog dopolnitve sklepa, ki je že oziroma še bo predlagan ob koncu te
                  točke.</p>
               <p>Jaz osebno in Liberalno demokratska stranka predlagamo, da se zakon obravnava po
                  postopku, ki je predviden z novim poslovnikom in ga je omenil gospod Kreft. To se
                  pravi, da gre eno zakonodajno fazo nazaj.</p>
               <p>In drugič. Če se bo zakon začel izvajati v letošnjem letu, kar pomeni, če bo nova
                  dajatev z imenom bencinski tolar uvedena že v letošnjem letu, potem mora Vlada
                   brez dvoma prinesti v parlament tudi spremembo zakona o proračunu, ker so bodo
                  pač ustrezno povišale tiste postavke, ki govorijo o financiranju cest. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hva lepa. Gospod Černetič, imate repliko? <stage>(Ne.)</stage> Repliko ima gospod
                  Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Repliciral bi gospodu Kopaču na to, ko je govoril, da naj ne bi ta denar šel mimo
                  proračuna in tako dalje. Mislim, da ni dobro prebral tega predloga, ker pod 2.
                  točko, to so predlagane poglavitne rešitve zakona, pravi na začetku: <q>"S
                  predlaganim zakonom bo določen vir sredstev in njihova namenska poraba v okviru
                  republiškega proračuna"</q>. Mislim, da je to to.</p>
               <p>Rad bi še nekaj povedal, kar je tako lepo povedano. Če si res toliko ljudi želi
                  novih davkov? Ljudje si ne želijo novih davkov, ljudje si želijo ceste in brez
                  tega cest ne bo. Rad bi pa še dodal. Kje vidim problem? Vseokrog se že govori, da
                  je od finančnih oblasti obljubljena Petrolu višja cena goriva in če je to res in
                  če bi prišlo do sprejema tega zakona o tem bencinskem tolarju, potem bi bilo
                  dejansko težko Petrolu še ugoditi z višjimi cenami bencina, kar bi pa bistveno
                  vplivalo na inflacijo in mislim, da v tem grmu tiči zajec. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, replika, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Saj niti ni replika, samo pojasnilo. Gospod Šiftar, jaz sem vprašal sedaj svoje
                  sosede iz vrst lastne stranke, izrecno omenil, da so predlagatelji predlagali pot
                  skozi proračun, vendar sem pa opozoril na dilemo, ki se utegne zgoditi v naslednji
                  zakonodajni fazi, če bi se zgodilo to, kar sem napovedal, da se lahko zgodi zaradi
                  zapletov pri morebitni spremembi zakona o proračunu ali kaj podobnega. Skratka,
                  omenil sem eksplicitno, da ste vi, kot predlagatelji to omenili - skratka, da ste,
                  po mojem mnenju, ubrali pravilno pot. Vprašajte, prosim, sosede in se
                  prepričajte.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Ivan Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala lepa za besedo. Spoštovani zbor! Bolj na kratko bom obrazložil svoja
                  stališča. Podprl bi predlog gospoda Pučnika oziroma Socialdemokratske stranke, če
                  bi menil, da je to edini način zbiranja sredstev za financiranje avtocest, vendar
                  se mi zdi ta način zbiranja nekako preživel, staromoden in mislim, da si moramo
                  prizadevati za naprednejše načine. Zato sem tudi pripravil amandma, vendar moram
                  takoj povedati, da amandma umikam, ker se ta amandma ne more nanašati, ker ga ne
                  morem postaviti, ker še ni niti predloga zakona o financiranju avtocest. Vendar bi
                  ga kljub temu prebral in bi želel, da se to zapiše in da Vlada obravnava in bi dal
                  potem v obliki pobude, na kakšen način bi se zbirala ta sredstva.</p>
               <p>Vsi smo življenjsko zainteresirani za te avtoceste, zlasti tisti, ki smo veliko na
                  cesti in mislim, da je tudi med Slovenci prisotna želja, zelo izražena, da te
                  ceste že uredimo. Zato predlagam, naj se ustanovi slovenska delniška družba za
                  financiranje avtocest, ta pa naj zbira denar. Konkretno bi bila zadolžena za to
                  cesto, in sicer iz delnic občanov, iz cestnine, proračuna in iz mednarodnih
                  kreditov. Mislim, da je ta način veliko bolj sprejemljiv in sodobnejši in tudi v
                  svetu uveljavljen.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala, gospod predsedujoči. Spoštovane kolegice in kolegi! Želel bi izraziti
                  podporo predlogu za izdajo zakona o zagotovitvi namenskih sredstev za izgradnjo
                  avtocest, podobno kot vsem ukrepom zato, da dejansko pospešimo izgradnjo, zlasti
                  še na potezi zahod-vzhod. Res je, da ta prednost, ki je bolj potencialna prednost,
                  ki jo zaradi situacije vsak dan bolj zapravljamo, ni časovno večna, ampak je
                  omejena do takrat, ko nas bodo prehiteli drugi. In zato, da ne pustimo tega, je
                  zelo pomembno, da se pospešijo te aktivnosti, kar pa zahteva seveda tudi več
                  sredstev. To je tudi mnenje večine oziroma vseh kolegov Združene liste.
                  Navsezadnje je pospešena izgradnja infrastrukture tudi ena od programskih
                  prioritet te liste.</p>
               <p>Drugo, pomen za hitrejšo gradnjo avtocest vidim tudi v posrednem učinku na
                  aktiviranje oziroma na oživitev vsaj dela gospodarstva, in to zlasti tistega dela,
                  ki je sedaj tudi v največjih težavah oziroma beleži največji padec proizvodnje.
                  Kar pa se tiče same rešitve, moram reči, da smo ob tem, ko smo od vsega začetka
                  podpirali pobudo predlagateljev zakona, imeli tudi to rezervo oziroma predlog, da
                  je zadevo potrebno obravnavati celovito, da je potrebno imeti na mizi tudi program
                  in seveda tudi organizacijo in načine financiranja. In s tem, ko je Vlada prišla z
                  novim mnenjem, mislim, da imamo sedaj bistveno situacijo in da so podani tudi
                  pogoji za tako odločitev, kot jo predlaga Vlada in s katero se strinjajo tudi
                  predlagatelji.</p>
               <p>Če spomnim na stališča Odbora za finance, kjer sem tudi sam sodeloval v razpravi
                  in odločanju, mislim, da je s tem stališčem Vlade zadoščeno tudi glavnim
                  prigovorom oziroma razlogom za tako stališče, kot ga je Odbor za finance sprejel.
                  Kot vidite iz samega poročila Odbora za finance in kot je povedal gospod Frim, je
                  bilo prisotno to, da zakon - tak, kot je bil predložen kot predlog zakona - ne
                  zagotavlja oziroma ni zagotavljal namenske uporabe sredstev. Sedaj ta argument
                  odpade. Mislim, da je vredno upoštevati tudi nekatera opozorila kolege Kopača,
                  vendar mislim, da tudi to ni nepremostljiva ovira. Integralnosti proračuna bo
                  zagotovljeno, če bo ta namenski vir res šel preko proračuna. Ne samo zato, da se
                  tehnično zagotovi integralnost proračuna s tem, ampak da se - zaradi gotovo
                  neenake dinamike prilivov in odlivov sredstev - lahko likvidnostno ta sredstva
                  tudi koristi v okviru integralnega proračuna za druge namene. In to je gotovo eden
                  od namenov integralnosti proračuna.</p>
               <p>Zahtevi je zadoščeno tudi, da imamo celovito obravnavo, kot jo ponuja Vlada - od
                  strategije, programa, načinov financiranja, do organizacije financiranja in
                  podobno. In tu mislim, da bi bilo pametno, da bi Vlada upoštevala tudi sugestije,
                  ki so bile dane že do sedaj v razpravi, da zagotovi čim širšo možno paleto virov
                  za financiranje avtocest.</p>
               <p>Zato bi predlagal zboru, da sprejme predlog za izdajo zakona, z osnutkom in da
                  Vlada na osnovi tega potem pripravi predlog v smislu teh razprav. Podpiram pa tudi
                  predlog, da zbor, sprejme sklep, kot ga je predlagal gospod Pučnik. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Feriju Horvatu. Besedo ima gospod Ivan Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Že takrat, ko smo obravnavali
                  proračun in proračunski memorandum, sem govoril o nekaterih problemih izgradnje
                  avtocestne mreže na Štajerskem, v Pomurju in v Sloveniji. Prav zaradi tega, ker
                  smo na Štajerskem in v Pomurju z vsakršno gradnjo cest prenehali že pred časom,
                  moram reči, da sem čutil v sebi in čutim tudi danes veliko zadovoljstvo, ko sem
                  videl, da so poslanci Socialdemokratske stranke predložili osnutek tega zakona; in
                  sem tudi danes zadovoljen, da vendarle prihaja do pospešitve obravnave predloga
                  zakona. Zadovoljstvo me navdaja,  da so predlagatelji pripravljeni v tej smeri,
                  kot je predlog odborov in tudi Vlade, da bo na julijskem zasedanju predlog o
                  celovitosti izgradnje cestne mreže. Mislim, da je prav ta njihov predlog vendarle
                  pospešil in na nek način <stage>(moram reči odkrito)</stage> prisilil Vlado in
                  tudi Ministrstvo za promet in zveze, da se je v kratkem času lotilo resne
                  razprave, kajti sicer bi bil tudi ta eden od predlogov zakonov, ki bi šel mimo
                  Vlade in bi v parlamentu na nek način zagledal zeleni semafor. Prav pa je, da tako
                  pomembno vprašanje, kot je izgradnja avtocest v Sloveniji, da se to resnično
                  kompleksno pripravi za julijsko zasedanje kot predlog zakona in da se te ceste, o
                  katerih smo govorili že v memorandumu in pri proračunu, v povezavi od Lendave do
                  Ptuja, Sl. Bistrice, od Šentilja do Maribora in navezavi na Slovensko Bistrico
                  prek Celja, Ljubljane, Kopra in do Nove Gorice, da so to tiste poteze, katere
                  morajo priti v predlog tega zakona in da so to tiste poteze cestne izgradnje na
                  Slovenskem, ki morajo dobiti prioriteto.</p>
               <p>Mislim, da mora Vlada, ko bo pripravljala predlog, opredeliti v predlogu zakona,
                  da ne bo po tem vlaganja veliko amandmajev, prav v tej smeri, da se pozneje, ko bo
                  začetek take izgradnje, tudi takšne prioritete izgradnje, časovno in v povezavi s
                  finančnimi vprašanji tudi držimo. Moram reči, da ne želim, da bi se zgodilo to, da
                  bomo v izgradnjo teh cestnih potez, ki so nam poslancem dobro poznane, pa tudi
                  našim ljudem, ki vsakodnevno spremljajo naše delo, da se ne bi spremenilo tako, da
                  bomo najprej začeli z izgradnjo nekaterih obvoznic okrog Ljubljane, pa uporabili
                  velika sredstva za poteze, ki so najprej potrebne do Ljubljane in okrog Ljubljane,
                  mi pa bomo iz Pomurja in Štajerske ostali tam, kjer smo - na kolovozih, kot sem že
                  povedal pri proračunu - in takšen kolovoz imamo Šentilj - Maribor; nič drugačnega
                  nimamo Maribor - Lendava in nič slabšega oziroma nič boljšega nimamo Maribor -
                  Ljutomer - Ptuj - Ormož, in tako bi lahko kar naprej našteval. Zato moram že danes
                  povedati, spoštovane poslanke in poslanci, da bomo morali biti pri tem predlogu
                  zakona zelo direktni, konkretni, časovno opredeljeni - ne samo časovno
                  opredeljeni, mislim, da mora biti jasno povedano, kdaj bo začetek izgradnje
                  avtoceste; npr. drugo leto bomo začeli; na katerem koncu in kako se bodo ta
                  sredstva namensko koristila. Zato se pridružujem predlogu, ki ga je gospod Pučnik
                  podal k dopolnitvi tega sklepa, ki se prav tako strinja s tem, da se do julija
                  pripravi kompleten celovit predlog. Strinjam se z delom predloga, da danes, ko
                  bomo glasovali, sprejmemo to kot osnutek in da ne vračamo v nobeno drugo fazo. Ta
                  zakon je bil vložen še po začasnem poslovniku, to pomeni, da se tega držimo. Danes
                  govorimo o osnutku in bomo predlog zakona sprejeli tako, kot je začasni poslovnik
                  to določal. To pomeni, da govorimo in sprejemamo predlog na julijskem zasedanju z
                  amandmaji in sem proti vsakemu drugačnemu obravnavanju tega predloga o izgradnji
                  cest, kajti to se zahteva, če jo na julijskem zasedanju sprejmemo, dragi
                  prijatelji, to se zahteva v Vladi, v ministrstvu, v vseh tistih, kjer je vključeno
                  v začetek izgradnje veliko delo, veliko priprav<gap n="..."/> Zato bi bilo nesmiselno, da bi
                  ta zakon odlagali na jesensko obdobje. Julija mora biti zakon sprejet in se
                  strinjam s predlagateljem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Ker je večje število razpravljalcev, prekinjamo
                  razpravo in to točko dnevnega reda. Obveščam vas, da bo danes nadaljevanje 8. seje
                  Odbora Državnega zbora Republike Slovenije za zdravstvo, delo, družino in socialno
                  politiko ob 15. uri v veliki dvorani v pritličju, na Tomšičevi 5 v Ljubljani.</p>
               <p>S tem prekinjam dopoldanski del seje. Sejo nadaljujemo ob 16. uri s točko odnosi
                  med Republiko Slovenijo in Republiko Hrvaško.</p>
            </sp>
            <stage type="time">(Seja je bila prekinjena ob 13.55 uri in se je nadaljevala ob 16.08
               uri, vmes zaprti del seje.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na drugi del točke - <title>ODNOSI MED REPUBLIKO SLOVENIJO
                     IN REPUBLIKO HRVAŠKO</title> - javna obravnava resolucije Državnega zbora
                  Republike Slovenije o odnosih z Republiko Hrvaško in sejo odpiram za javnost.</p>
               <p>Želi poročevalec odbora besedo? <stage>(Ne želi.)</stage> Želi besedo predstavnik
                  Vlade? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo o
                  resoluciji.</p>
               <p>Kdo želi besedo? K besedi se je prijavil gospod Borut Pahor. Prosim.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala še enkrat, gospod predsednik. Verjetno ni potrebe, da bi za tem govorniškim
                  odrom ponavljal vse tisto, kar smo že, tako ob diskusiji na odboru kot sicer,
                  rekli o odnosih med državama. Jaz se bom temu izognil, s tem, da vas prosim, da se
                  poskušamo spomniti tistih besed, ki smo jih že izrekli. V tej debati danes mora
                  parlament predvsem izraziti globalno opredelitev Slovenije za izvzetost iz
                  balkanske krize, torej za tako strategijo urejanja spornih vprašanj s Hrvaško, ki
                  nas na noben način, niti posredno, niti neposredno ne bi vpletlo v vojaške in
                  politične dogodke na Balkanu. Tukaj želim opozoriti na dve dejstvi, ki se mi zdita
                  ključni, ko razpravljamo o resoluciji, ki na zelo umirjen, pa vendarle zelo
                  odločen način opozarja na nekatere probleme v procesu urejanja odnosov s
                  Hrvaško.</p>
               <p>Varnostni položaj in perspektive na tem delu Evrope, seveda še posebej na Balkanu,
                  so se po neuspehu diplomatske intervence Organizacije združenih narodov in
                  Evropske skupnosti poslabšale. Konflikt ni nadzorovan in grozi z razširitvijo.
                  Poseben problem predstavlja dejstvo, da je mednarodna skupnost, zaradi odsotnosti
                  sankcijskih mehanizmov in enotne politične volje, povsem odpovedala. Bosna ni več
                  suverena država, pač pa, kot pravijo nekateri - terra nulis, za katero se borijo
                  trije narodi, tudi Hrvati, s katerimi mejimo. To je hkrati drugo dejstvo, na
                  katera želim opozoriti v tej kratki intervenci. Naši sosedje so globalno vpleteni
                  v konflikt, za katerega ne kaže, da bi bil kmalu umirjen. Ker bo mednarodna
                  skupnost vztrajala pri oceni, da v Bosni ne gre za agresijo, pač pa za etične
                  konflikte treh, skoraj enako krivih in nedolžnih narodov, se zlahka utegne
                  zgoditi, da bo Hrvaška kmalu predmet sankcij mednarodne skupnosti, ki gredo zdaj v
                  glavnem na beograjski naslov. To bo nova situacija, s katero mora verjetno Vlada
                  Republike Slovenije računati. To sicer ni nujno, je pa lahko možno, verjetno. Ne
                  glede na povedano, ali prav zaradi tega se mi zdi, mora Republika Slovenija odnose
                  s Hrvaško urejati, vendar mora pri tem izhajati iz treh naslednjih načel:</p>
               <p>1. Načelo uravnotežene zunanje politike do vseh sosednjih držav, pri čemer je
                  jasno, da Hrvaška ni in ne more biti privilegiran partner. Skratka, tako s Hrvaško
                  kot z drugimi sosednjimi državami si prizadevamo za enako dobre, ustvarialne,
                  prijateljske, dobrososedske odnose.</p>
               <p>2. Načelo recipročnosti, ki je eksplicitno poudarjeno tudi v resoluciji. Torej,
                  taka politika diplomatskih ukrepov in protiukrepov, ki zavarujejo naš enakopraven
                  pogajalski položaj.</p>
               <p>3. Načelo polne suverenosti Republike Slovenije, ki izključuje vsako možnost
                  kakršnihkoli političnih ali varnostnih aranžmanov z državami bivše
                  Jugoslavije.</p>
               <p>Če torej sumiram in sklenem, mislim, da bo pri urejanju odnosov z Republiko
                  Hrvaško prihajalo do spornih vprašanj, ki ne bodo rešljiva takoj in sporazumno.
                  Moj predlog bi bil, da se taka vprašanja raje odložijo s pogajalske mize, da se od
                  predmeta, o katerem ni mogoče doseči sporazumne rešitve, distanciramo, da smo v
                  tem smislu raje pasivni, kot pa bi tvegali poglobitev nezaupanja med državama;
                  tudi morebitno poglobitev konflikta. Moramo upoštevati dejstvo, da je Hrvaška v
                  vojni, kot sem rekel, po mojem mnenju, globalno vpletena v balkanski konflikt; da
                  ima to v delanju njihove zunanje politike neko inercijo; da moramo s to intercijo
                  računati tudi, ko gre za urejanje odnosov z našo državo; in da mora biti slovenska
                  diplomacija zelo previdna, ko poskuša, seveda v dobri veri, reševati probleme z
                  Republiko Hrvaško.</p>
               <p>Tukaj ne apeliram za neko pasivno diplomacijo, ampak bolj za neko previdno
                  diplomacijo. Zdi se mi, da je Slovenija zunaj balkanske krize in da je to
                  pravzaprav naša največja deviza sedaj; da si ne smemo pod nobenimi pogoji
                  privoščiti, da bi bili v ta konflikt potegnjeni nazaj, ne zaradi tega, ker bi nas
                  v to prisilila inercija nereševanja slovensko-hrvaških odnosov, pa tudi ne zato,
                  ker bi z našo prehitro, prekonfliktno, preagresivno, preambiciozno politiko želeli
                  reševati spore, ki očitno danes ne morejo biti rešene.</p>
               <p>Skratka, ni neka pasivna politika, ampak neka previdna politika. Mislim, da
                  resolucija - ki jo podpiram - dovolj jasno izpričuje interes Republike Slovenije
                  za dobrososedske in prijateljske odnose, hkrati pa dovolj jasno izraža naše
                  pozicije, naše interese, naše želje po tem, kako naj bi bili ti odnosi urejevani,
                  in seveda naše zelo jasno stališče, da gre za odnose med dvema suverenima
                  državama, ki morajo biti reševani po načelih, ki danes veljajo v sodobni
                  mednarodni skupnosti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pahorju. Besedo ima gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane kolegice in kolegi poslanci! Naslov mojega prispevka, ki ga posredujem
                  v imenu poslanske skupine - nekaj stavkov pa bom povedal tudi v lastnem imenu - je
                  enak, kot je naslov te točke, torej odnosi med Hrvaško in Slovenijo. Najprej nekaj
                  o načelih.</p>
               <p>1. Če potujemo od zahoda proti jugovzhodu Evrope, je Slovenija takorekoč zadnja
                  postaja miru, demokracije in relativnega gospodarskega blagostanja. Onstran
                  Slovenije so razmere še vedno neurejene in nevarne. Hrvaška je, žal, prva postaja
                  nereda in zaostalosti. Meja med Slovenijo in Hrvaško je danes, žal, meja med dvema
                  svetovoma. Slovenija od Hrvaške pričakuje, da bo na svojih tleh uredila znosne
                  razmere. Želimo si, da bi vzhodna meja Evrope potekala vzhodneje od slovensko -
                  hrvaške meje, vendar je sedaj ta želja neuresničljiva. Slovenija si ne sme
                  dopustiti, da bi jo potegnili v balkanske zdrahe, ali v kakršnekoli aranžmaje, ki
                  bi dali slutiti slovensko pripravljenost za tesnejšo južnoslovansko povezavo.
                  Gospodarsko sodelovanje Slovenije s Hrvaško in drugimi bivšimi jugoslovanskimi
                  republikami mora biti racionalno in odvisno od konkretnih koristi za slovenska
                  podjetja.</p>
               <p>2. Slovenija vodi samostojno zunanjo politiko, ki je usmerjena predvsem na
                  povezave z zahodom, severom in severovzhodom. S Hrvaško moramo voditi politiko
                  miroljubnega sožitja, vendar tudi distance. Slovenija mora svoje prijateljstvo
                  pogojiti s prijateljstvom hrvaške strani. Prvi interes Slovenije je ustavitev
                  sovražnosti v bližini slovenskih meja, zato je potrebno za Hrvaško tudi
                  sporazumevanje s Srbijo, z Muslimani in drugimi.</p>
               <p>3. Velik adut slovenske politike nasproti Hrvaški je naša ozemeljska lega. Hrvaška
                  ne more na zahod brez razumevanja Slovenije. Slovenske morske poti so do neke mere
                  povezane z razumevanjem Hrvaške, vendar manj kot hrvaške kopenske poti z
                  razumevanjem Slovenije. Hrvati hočejo Sloveniji ta adut izbiti iz rok. Hrvaška
                  strategija je obvoz okrog Slovenije. Temu se lahko zoperstavimo le z lastno
                  afirmativno infrastrukturno strategijo, zlasti z avtocesto, o kateri smo danes že
                  razpravljali, ki mora postati operativna takoj.</p>
               <p>4. Slovenija ima gospodarske in politične prednosti pred Hrvaško. Tudi te
                  prednosti so adut. Slovenija bi lahko zunanjepolitično škodovala Hrvaški, seveda
                  pa to ni naš interes. Morebitno zunanjepolitično podporo Hrvaški moramo pogojiti s
                  prijateljskim vedenjem Hrvaške do Slovenije.</p>
               <p>5. Slovensko-hrvaški odnosi lahko začasno, do novih pobud Hrvatov, prenehajo biti
                  zunanjepolitična prioriteta. Bolj se lahko posvetimo slovensko-madžarskim,
                  slovensko-višegrajskim oziroma srednjeevropskim odnosom. Slovenska zunanja
                  politika ne sme biti čustvena ali strankarska. Slovenski minister za zunanje
                  zadeve je ob svojem nastopu izrekel vrsto optimističnih, že kar iluzornih
                  napovedi. Tudi danes je bil podobno optimističen. Slovenska vlada, kljub zahtevam
                  Državnega zbora, ni predložila scenarijev, ki bi pomagali pri reševanju zapletov
                  in ki bi omogočali fleksibilne odzive na provokacije.  Sedaj smo že pri aktualnih
                  problemih!</p>
               <p>7. Osnutek sporazuma o prijateljskih odnosih temelji na omenjenih iluzijah.
                  Vprašanje je, ali je danes primeren trenutek za sprejem sporazuma. Mogoče ga je
                  odložiti in pogojiti s konkretnimi ukrepi na hrvaški strani. Sam mislim, da
                  sporazuma o prijateljstvu ne sklepaš z nekom, ki ti vsak drug tako rekoč primaže
                  kakšno klofuto. Enkrat je to sekanje na Tomšičevi parceli, drugič naravnost
                  neverjeten poskus škodovanja ugledu in koristi Slovenije s strani hrvaške policije
                  v času evropskega prvenstva v jadranju v razredu Soling, tretjič je to Razkrižje
                  itn. itn. Tudi Hrvaška preprosto mora na ravni politične prakse dokazati, da je z
                  njo sporazum o prijateljstvu možen.</p>
               <p>Sporazum o premoženjsko pravnih razmerjih postavlja povezavo med Ljubljansko banko
                  in nuklearko. O tej povezavi je treba resno razmisliti oziroma jo je treba
                  finančno ovrednotiti. Ozemeljske zahteve hrvaške strani so nedopustne in zaradi
                  njih ne moremo začeti resnih pogovorov. Bolje je te pogovore zamrzniti. Meja na
                  kopnem, nadzor nad Piranskim zalivom in prost prehod na odprto morje so trije
                  ločeni problemi. Prvega lahko rešujemo z dvostranskim sporazumom ali reševanje
                  tudi zamrznemo. Glede drugega problema, to je Piranski zaliv, je treba na podlagi
                  evidence na dan 25. junija 1991 dosledno zagovarjati in fizično izvajati slovensko
                  suverenost. Glede tretjega problema, prost dostop na odprto morje je mogoče
                  reševati z mednarodno arbitražo, za kar je potrebno pripraviti argumente -
                  pravičnost, prikrajšanje zaradi nove državne politične realnosti itn.</p>
               <p>Naposled sem rekel, da bom povedal nekaj besed bolj v lastnem imenu in v bolj
                  preprostem tonu. Mislim, da se mora Slovenija končno obnašati kot suverena država.
                  Glejte, v hrvaškem saboru razglabljajo in nergajo o naši monetarni politiki zaradi
                  tega, ker ta politika ne ustreza Hrvaški. Gospod Tu|man nam deli nauke o lepem
                  vedenju in zdravem razumu, ki da ga nam manjka. Veliko jih je, ki nas potiskajo v
                  nekakšno obnovo naravne povezanosti s Hrvaško in drugimi državami na ozemlju bivše
                  Jugoslavije itd. Odločili smo se, da bomo država in zdaj torej bodimo država, z
                  vsem kar, sodi zraven. Predvsem pa z ustrezno mero samospoštovanja. Če se na
                  Hrvaškem na takšni ali drugačni ravni pleni premoženje, če se njen predsednik ali
                  veleposlanik pogovarja z nami v tonu učitelja ljudske šole iz 19. stoletja, ne
                  bomo z njimi sklepali sporazuma o prijateljstvu. Skratka, sem za to, pravzaprav
                  podobno, kot je govoril že gospod Pahor, da počakamo, da stopimo kakšen korak
                  nazaj in povejmo, da bomo sporazume, še zlasti take o prijateljstvu, sklepali
                  tedaj, ko bodo med nami razčiščene nekatere bolj nujne zadeve. Kar pa zadeva
                  predloženo resolucijo, moram povedati, da je napisana, po mojem mnenju, na tak
                  način, da ne vidim kakšne posebne škode, če jo sprejmemo, če je ne sprejmemo, pa
                  tudi ne. V njej ne piše nič takega, kar bi me posebej ganilo, razen tega, da še
                  enkrat kot že tolikokrat zagotovimo, kako smo mi za sporazumevanje, za evropska
                  načela in metode itd.</p>
               <p>Le zahteva, da na dejanja hrvaške strani ustrezno reagiramo in zavarujemo
                  slovenske nacionalne interese, bi bila lahko bolj poudarjena.  Včasih se zdi, da
                  nas bolj skrbi to, ali bomo nemara užalili koga na kapitolu ali na sedežu HDZ kot
                  to, kaj si bodo o naši politiki mislili Slovenci.  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Peršaku. Besedo ima gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani! Slovenska nacionalna desnica je preko samostojne
                  poslanske skupine oblikovala nekaj stališč in mi dovolite, da jih po vrsti
                  obrazložim.</p>
               <p>Samostojna poslanska skupina meni, da preden želi Vlada Republike Slovenije
                  urediti odnose z Republiko Hrvaško, mora predložiti v obravnavo okvirne koncepte,
                  na osnovi katerih bomo urejali s sosednjo državo sporazume o blagovnem prometu,
                  plačilnem prometu, o lastninskih vprašanjih in tako naprej. Menimo, da je potrebno
                  v Državnem zboru predhodno oblikovati stališča, ki jih bo glede teh vprašanj
                  zastopala Vlada Republike Slovenije v pogovorih z Republiko Hrvaško.</p>
               <p>Zahtevamo, da Vlada Republike Slovenije, še pred obravnavanjem odnosov z Hrvaško,
                  določi kompletni popis slovenskega premoženja na Hrvaškem, kakor tudi, da poda
                  natančno poročilo glede stanja hrvaških investicij v Sloveniji. Poročilo naj
                  zajema investicije, tako zasebnih civilno-pravnih oseb kot investicije hrvaških
                  podjetji v javni oziroma državni lasti. Prav tako zahtevamo obdelan pregled
                  hrvaškega premoženja v Republiki Sloveniji, in sicer natanko po posameznih
                  kategorijah lastnine. Ob tem želimo vedeti, v katere segmente prodira hrvaški
                  kapital in število hrvaških podjetji v Sloveniji. Vlada naj v najkrajšem času poda
                  pregled lastnine hrvaških javnih inštitucij oziroma civilno-pravnih oseb nad
                  zemljišči, gozdovi, travniki, polji v naši republiki. V okviru tega vprašanja
                  zahtevamo, da Vlada v najkrajšem možnem času uskladi te vrste posesti z ustavnim
                  določilom, ki prepoveduje tujcem posest na slovenski zemlji.</p>
               <p>Samostojna poslanska skupina zahteva, da se v opredelitvi oziroma nazivih narave
                  odnosov, ki naj bi jih imela Slovenija z Republiko Hrvaško, črta oziroma izpusti
                  naziv <q>"prijateljski"</q>. Formulacije kot so <q>"prijateljski"</q>, <q>"pristni"</q> in podobno, z
                  našo sosedo vzbujajo stare asociacije na naravo odnosov, ki je bila v bližnji
                  preteklosti skrita za formulacijo <q>"bratstvo in enotnost"</q>. Odnosi z našo sosedo naj
                  se uredijo korektno, vendar skladno z načeli mednarodnega prava ob upoštevanju
                  reprocitete ukrepov, kadar bo sopodpisnica sporazuma kršila dogovorjene
                  principe.</p>
               <p>Samostojna poslanska skupina meni, da ne bo v prid naši državi, če bo javno
                  deklarirala prijateljstvo z državo, ki je eden izmed soagresorjev v Bosni in
                  Hercegovini, ki skupaj s Srbi deli Bosno, s svojimi vojaškimi enotami pa posega
                  neposredno v vojno in izvaja politiko etničnega čiščenja, genocida, napada konvoje
                  s človekoljubno pomočjo in strelja po opazovalcih Združenih narodov. Vemo da so
                  bili Hrvatje spočetka žrtev agresije Beograda, vendar mislimo, da ni nikakršnih
                  razlogov niti moralnih opravičil, da se za dosego svojih geopolitičnih ciljem
                  zatekajo h kršenju ustanovne listine Združenih narodov. Distanco do Zagreba veleva
                  tudi varnostni premislek, ker se hrvaška skuša ustoličiti na ozemljih zahodnega
                  dela nekdanje Jugoslavije kot hegemon, ki skuša nekdanjo vlogo Beograda
                  nadaljevati s še bolj brezobzirnimi sredstvi.</p>
               <p>SPS zahteva, da je treba, kljub upoštevanju slovenskih interesov, v odnosih z
                  Zagrebom postaviti ustrezno distanco. Ustrezno distanco nam veleva premislek, da
                  Hrvatje niso zanesljivi in resnicoljubni partner. Kljub večkratnemu zanikanju
                  dogovora med Srbijo in Hrvaško glede delitve Bosne in Hercegovine smo priče, da jo
                  udejanjajo. Zato se bojimo, da bi Zagreb imel z Beogradom sklenjen še kakšen
                  takšen sporazum, ki bi določal usodo Slovenije. Slovenija mora zaradi svoje
                  moralne podobe in zaradi svoje mednarodne verodostojnosti obsoditi sporazum o
                  preseljevanju prebivalstva, etničnem čiščenju, ki sta ga dosegla Zagreb in
                  Beograd. Razrešitev begunskega problema je tesno povezano s tem sporazumom. Brez
                  nacionalnega ozemlja bodo Muslimani kot brezdomci ostali v Sloveniji.</p>
               <p>V luči današnjih slovensko-hrvaških odnosov, ki jih pestijo sistematični ekscesi
                  na hrvaški strani, postaja vedno bolj jasno, da je današnja hrvaška politika v
                  odnosu do Slovenije le nadaljevanje Markovi}eve politike nekdanje zvezne
                  administracije. Markovi} je namreč v svojem sovražnem odnosu do Slovencev prikrito
                  uresničeval težnje Zagreba. Po razpadu Jugoslavije pa današnji Zagreb s svojimi
                  sovražnimi izpadi in javno deklariranimi zahtevami nad deli slovenskega ozemlja
                  nadaljuje ta čas verbalno agresijo do Ljubljane.</p>
               <p>Vlada Republike Slovenije mora s svojo zunanjo in gospodarsko politiko preprečiti
                  nakane Zagreba, ki nas vidi v svojih razvojnih načrtih kot subregijo Hrvaške in jo
                  skuša vključiti in podrediti načelom svoje gospodarske, vojaške in zunajpolitične
                  orientacije. Po našem je dolgoročni cilj Zagreba kot hegemona preprečiti nadaljnjo
                  individualizacijo <q>"alpskih Hrvatov"</q>, kot nam včasih pravijo, v samostojni evropski
                  narod. S politiko vztrajnega zavračanja ureditve gospodarskih, političnih in
                  mejnih odnosov v duhu dobrososedskih načel nas skuša Zagreb ujeti v nekakšno
                  balkansko skupnost pod njegovim vodstvom.</p>
               <p>V sporazum o trgovinskem sodelovanju med Republiko Slovenijo in Republiko Hrvaško
                  moramo vnesti varnostne mehanizme, ki bi slovenski strani omogočal takojšnjo
                  ustrezno reakcijo, če bi nasprotna sopodpisnica skušala izigrati dogovorjena
                  načela.</p>
               <p>Samostojno poslansko skupino preseneča vztrajna hrvaška zahteva po cestnih
                  koridorjih preko slovenskega ozemlja, ob hkratni hrvaški nemoči, ko si ta država
                  ne zna zagotoviti varnih prehodov, koridorjev na svojem državnem prostoru.
                  Simptomatično je paralelnost hrvaško-srbske politike glede koridorjev. Medtem ko
                  skuša Beograd doseči koridorje skozi Bosno z vojaško silo, hoče le-te Zagreb
                  doseči s stalnimi pritiski na Slovenijo. Domnevamo namreč, da Zagreb s svojimi
                  zahtevami glede koridorjev preko našega ozemlja priznava, da se je <q>"odrekel"</q>
                  določenim delom državnega ozemlja in da skuša kompenzirati le-to s pritiskom na
                  Slovenijo. Z menjavo svoje geopolitične orientacije skuša Zagreb najti zamenjavo
                  za izgubljene cestne smeri v Dalmaciji. V oblikovanju prometne politike države
                  Republike Slovenije v odnosu do Republike Hrvaške naj se izhaja iz sprejetih
                  stališč glede cestnega križa ter naj se Hrvatom da vedeti, da so njihovi prometni
                  cilji z vidika slovenskega nacionalnega interese drugotni ter da Slovenija ne bo
                  pristala na kakršnokoli izsiljevanje, katerega posledica je bila sprememba že
                  sprejete nacionalne cestne politike.</p>
               <p>Pri določanju mejnih prehodov za mednarodni, meddržavni in obmejni cestni in
                  železniški promet naj se upoštevajo interesi geopolitičnih koristi države
                  Slovenije.</p>
               <p>Pri urejanju prometa in zvez v odnosu do Hrvaške naj se upošteva prioriteta
                  slovenskih geoprometnih interesov. Vsa svoja sredstva naj Slovenija nameni za
                  reševanje transnacionalne slovenske osi Maribor-Lendava-Koper in šele nato krakom
                  proti Zagrebu. Šele nato! Vlada Slovenije ne sme dovoliti izgradnje hitre ceste
                  Trst-Reka skladno z željami Zagreba. Vlada Slovenije mora zagotoviti prost dostop
                  do odprtega morja, zavrniti pa mora kakršnokoli hrvaško zahtevo po
                  kondominiju.</p>
               <p>Samostojna poslanska skupina zavrača vsako kupčijo, ki bi za prosti prehod preko
                  Piranskega zaliva obvezovala Slovenijo, da dovoli Hrvatom uporabo cestnih
                  koridorjev. Pomorska meja med Hrvaško in Slovenijo še ni določena, zato SPS
                  vztraja na stanju, ki je bilo v Piranskem zalivu na dan osamosvojitve Slovenije.
                  Menimo, da načela nespreminjanja meja ne moremo uveljavljati tam, kjer meje še ni
                  bilo. Prav tako iz teh razlogov zavračamo pojem <q>"hrvaško teritorialno morje"</q>, ki
                  ga želi hrvaška stran vsiliti na tem območju Republiki Sloveniji. Glede Piranskega
                  zaliva pa naj se upošteva dejstvo, da je naša država imela jurisdikcijo nad
                  Piranskim zalivom. Upoštevati je še potrebno, da morje nekdanje Jugoslavije ni
                  bilo razdeljeno med posamezne republike.</p>
               <p>Samostojna poslanska skupina izraža prepričanje, da je vprašanje urejanja
                  problemov v zvezi z ugotavljanjem meje ključno za odnose med dvema državama.
                  Menimo namreč, da moramo vzpostaviti vprašanje meje med obema državama na reki
                  Mirni. Samostojna poslanska skupina ugotavlja, da meja med državama v Istri ni
                  določena. Edina mednarodno priznana meja med državam na tem območju je nekdanja
                  meja Svobodnega tržaškega ozemlja na reki Mirni.</p>
               <p>Podpiramo stališče gospoda Deisingerja, da hrvaške maksimalistične zahteve po
                  slovenskem ozemlju pomenijo v primeru mednarodne arbitraže, da bi Slovenija
                  izgubila del nacionalnega ozemlja, kajti mednarodna arbitraža dela na osnovi
                  kompromisa obeh strani. In ker gre samo za hrvaške zahteve nad slovenskim
                  ozemljem, bi ceno plačala le in edino Slovenija.</p>
               <p>Podpiramo stališče Vlade, da se za določitev mej na kopnem upoštevajo občinske
                  meje oziroma meje katastrskih občin. Vlada Republike Slovenije naj se v odnosih do
                  Hrvaške, kadar pride do nesprejemljivih enostranskih dejanj s hrvaške strani,
                  ravna po načelih recipročnosti in ustrezno ukrepa ter tako zavaruje nacionalne
                  interese.</p>
               <p>SPS meni, da je pretirana politika Vlade Republike Slovenije v duhu <q>"bona fide"</q>
                  pripeljala našo državo v podrejeni položaj. Strinjamo se s politiko, ki pa mora
                  biti striktno in natančno usklajena s politiko reprocitete, kot tistim elementom
                  politike, ki omogoča korekcijo odnosov do druge države, če le-ti niso v duhu
                  dobrososedskih odnosov.</p>
               <p>Glede gospodarskega sodelovanja naj Vlada sledi gospodarske cilje v takšni smeri,
                  da bo izvoz na tržišče držav višegrajske skupine nadomestil izgube na hrvaškem
                  tržišču. Načela gospodarskega sodelovanja naj se ravnajo po normah in pravilih
                  EGS-a. Slovenija naj ustrezno reagira na postopke preoblikovanja poslovnih enot
                  hrvaških in fizičnih oseb v naši državi, in sicer skladno s politiko, kot jo vodi
                  Zagreb do slovenskih pravnih in fizičnih oseb na Hrvaškem. Ker Hrvaška ne upošteva
                  načela glede varovanja družbene in zasebne lastnine slovenskih podjetij in občanov
                  na Hrvaškem, naj Slovenija ravna enako s hrvaškimi fizičnimi in pravnimi
                  osebami.</p>
               <p>Glede notranjih zadev naj Slovenija uredi odnose Republike Hrvaške na ta način,
                  kot ga imajo države EGS do držav, ki niso njihove članice. Ne pozabiti: Slovenija
                  je članica Sveta Evrope, Hrvaška še ni!</p>
               <p>Vlada Republike Slovenije naj na področju pravosodja doseže podpise sporazumov o
                  ekstradiciji in tranzitu kadar gre za kazenske zadeve. Prav tako naj doseže
                  sporazum o izključevanju dvojnega državljanstva.</p>
               <p>Na področju obrambe se mora Slovenija distancirati ob poskusu vključitve Slovenije
                  v hrvaški obrambni koncept skozi t.i. razvijanje namenske proizvodnje za obrambne
                  potrebe. Vlada naj zagotovi suverenost slovenskega zračnega prostora ter prepreči
                  sistematično kršitev zračnega prostora s strani hrvaških letal in
                  helikopterjev.</p>
               <p>Reševanje bančne problematike naj poveže z vprašanji sukcesije do Narodne banke
                  Jugoslavije. Delovanje hrvaških bančnih in zavarovalniških ustanov v Sloveniji naj
                  poveže z določitvijo enakega statusa za slovenske podobne ustanove v Republiki
                  Hrvaški.</p>
               <p>Slovenija mora v odnosu do Zagreba doseči, da se bodo spoštovale mednarodne
                  konvencije in sporazumi o varstvu okolja in da se bosta obe državi vzdržali
                  vsakršnih gospodarskih aktivnosti, ki bi ogrožale varstvo okolja v drugi državi.
                     <stage>(Hrvaški načrti glede kurjenja strupenih odpadkov v Termoelektrarni
                     Plomin)</stage>. Čim prej naj izvede jurisdikcijo nad Jedrsko elektrarno Krško.
                  Dosedanja praksa recipročnosti na tem področju naj se preseže. Vlada Republike
                  Slovenije naj v pogovorih s Hrvaško uredi skladno urejanje okolja in prostora v
                  duhu načel ekološke politike. Ugotovijo naj se območja skupnega interesa glede
                  pokrajinskih parkov in naravnih rezervatov.</p>
               <p>Samostojna poslanska skupina opozarja Vlado, da naj bo zlasti previdna glede
                  hrvaških prometnih teženj v dolini reke Kolpe. Zagreb namreč želi v perspektivi ob
                  tej reki zgraditi železnico, cesto in mrežo elektrarn, kar nakazuje že izgradnja
                  Hidroelektrarne na Čabranki. Z uresničevanjem teh ciljev bi Hrvaška odločilno
                  posegla v mehki trebuh Slovenije.</p>
               <p>V pogovorih s Hrvaško naj Vlada doseže dogovor o razdelitvi finančnih in drugih
                  obveznosti iz nasledstva Osimskih sporazumov, in sicer tako da naj bo delež
                  odvisen od obsega koristi in obveznosti, ki jih bo imela  posamezna država.</p>
               <p>Vlada naj v bližnji perspektivi letošnjim in v prihodnjem letu uredi vprašanje
                  obmejne imigracije na delovna mesta v Sloveniji. Prav tako naj počasi premisli
                  podaljševanje enoletnih dovoljenj za delo hrvaškim državljanom v naši državi. Pri
                  tem se naj upošteva stanje o zaposlitveni bilanci Republike Slovenije.</p>
               <p>Mogoče sem bil nekoliko daljši, pa mi dovolite samo nekaj misli v zvezi s
                  sporazumom o prijateljskem sodelovanju med Slovenijo in Hrvaško. Mislim, da lahko
                  pod to točko.</p>
               <p>V sredstvih javnega obveščanja, konkretno v Republiki 2. julija smo lahko prebrali
                  izjavo, izrečeno po predstavniku zunanjega ministrstva, da ta sporazum ni nič
                  obvezujočega, da gre le za splošna določila, ki da Slovenije v ničemer ne omejuje.
                  Takšna izjava je, najbolj preprosto povedano, nerazumna. Zdrava pamet narekuje, da
                  se pogodb in sporazumov nikoli ne sklepa, če je druga stran neresna. Nikoli. Zato
                  se sprašujemo, zakaj ob vseh teh izkušnjah s Hrvaško sploh podpisujemo sporazum,
                  ki je zgolj deklaracija, papir, ki naj ne bi bil škodljiv in ne koristen in v
                  ničemer nikogar ne zavezuje. Zato sprašujem predstavnika vlade, če je res tako,
                  zakaj potem ves napor vlade in zakaj vlada oblikuje in želi oblikovati sporazume,
                  ki nič ne obvezujejo, hkrati pa davkoplačevalcem nalaga bremena za takšno
                  nerazumno in neracionalno poslovanje.</p>
               <p>Tudi ne razumemo logike predstavnikov zunanjega ministrstva, ki želijo podpisovati
                  pogodbe, za katere že vnaprej vedo, da jih bodo razdrli. Tudi to se mi zdi skrajno
                  nerazumno. Strinjamo se s pravnimi strokovnjaki, ki sodijo, da je sporazum o
                  prijateljstvu zametek konfederacije in da bodo nekatera določila v tujini med
                  tistimi, ki spremljajo odnose med nekdanjimi jugoslovanskimi republikami, razumeli
                  kot zavezujoča v skladu oblikovanja pravih elementov nekakšne nove jugoslovanske
                  balkanske skupnosti.</p>
               <p>Gospodu Petru Tošu bi svetoval, glede na njegove mednarodne izkušnje, na katere se
                  sklicuje, da bi se zavedal, da vsak podpis nekega sporazuma nosi posledice in da
                  so neresne izjave, ki jih je podal na takšnem mestu, ko trdi, da v tem sporazumu
                  ni nič obvezujočega za našo državo.</p>
               <p>Presenečeno smo enako prebrali v istem časniku, da je sporazum o prijateljstvu na
                  pobudo Zagreba pripravila Slovenija, da bi Hrvaški dokazala dobro voljo in
                  dobrososedske namere.</p>
               <p>Predstavnike naše vlade sprašujem, kakšen je pravzaprav mednarodni politični
                  status Slovenije, ko mora državi, katera je soagresor v BIH, dokazati naravo
                  svojega odnosa do nje tako, da si sama natakne uzdo, s katero jo bo Zagreb potem
                  zlahka obvladoval.</p>
               <p>In na koncu. Narava sporazuma o prijateljstvu, ki naj bi ga Slovenija pripravila
                  na svojo pobudo, spominja na staro Leninovo poanto, v čem je bistvo sodelovanja
                  med komunisti in zahodnimi pokvarjenimi kapitalisti.  Kapitalisti financirajo
                  komunistom za vrv, s katero jih bodo le-ti obesili. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Lev Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Gospod predsedujoči, hvala za besedo. Drage gospe, spoštovani gospodje, spoštovani
                  gospod minister!</p>
               <p>Samostojne države, ki mejijo druga na drugo, pač morajo urediti najprej svojo
                  skupno mejo. Od tega so odvisni vsi drugi odnosi in tudi njihov prijateljski ali
                  manj prijateljski karakter. Zato ureditev vprašanja meja med Republiko Slovenijo
                  in Republiko Hrvaško predstavlja <q>"conditio sine qua non"</q> za vse druge vidike
                  meddržavnih odnosov. Da so v tretjem letu samostojnosti obeh držav stvari šele na
                  strokovnem začetku, medtem ko se strokovno ugotavljanje nespornih in spornih načel
                  in konkretnih točk sploh še ni prišlo, ni vzrok za ugotovitev o odsotnosti
                  prijateljstva v odnosih ali o nesposobnosti srečujočih se politik, oboje seveda
                  dopuščam, vendar se mi zdi potrebnejši premislek o možnih globljih razlogih za
                  odprtost obmejnega vprašanja, ki kažejo tudi na možno potrebo po premisleku
                  strategije slovenske politike, ne le v odnosih s Hrvaško ampak tudi glede njene
                  evropske opcije, z integracijo v evropsko omejeno suverenost sploh.</p>
               <p>Predpostavka naše politike je ves čas bila urediti meje na evropsko odprt način s
                  sporazumom s sosedami, tako rekoč z uporabo helsinških načel in združene evropske
                  obmejne prakse. Toda prav v primerih  Hrvaške in Bosne in Hercegovine je videti,
                  da bodo helsinška načela nepovratno porušena. In praksa združene Evrope nas
                  prepričuje, da naj bi na meji med Slovenijo in Hrvaško veljal poseben režim,
                  prilagojen meji med dvema Evropama. Med razvito združeno Evropo na eni in
                  nerazvito, odvisno in v bolj ali manj izredno ali vojno stanje potisnjeno Evropo.
                  Pri tem je za Slovenijo še vedno možno, da bi ta meja med dvema Evropa potekala
                  celo na njenih severozahodnih mejah. Obe državi, Slovenija in Hrvaška sta seveda
                  zainteresirani, da meje med dvema Evropama na tak način sploh ni. Vendar na to pač
                  ne moreta bistveno vplivati. Obe sta, če že taka meja nastaja, zainteresirani, da
                  to ni tudi njuna meja. Vendar je vprašanje, če se temu lahko povsem izogneta.
                  Karakter meje med Slovenijo in Hrvaško pa vsekakor ni odvisen le od obeh, sicer
                  samostojnih držav, in to je verjetno poglavitni razlog za podaljševanje vprašanja
                  ureditve meja.</p>
               <p>Prizadetost,  s katero je hrvaška javnost s politiko vred reagirala na sprejem
                  Republike Slovenije v Svet Evrope, medtem ko republika Hrvaška na ta sprejem še
                  čaka, kaže na zapletene okoliščine urejanja meja, saj ni za to ureditev
                  nepomembno, ali poleg razmejitve dveh držav ta meja razmejuje še kaj drugega. Od
                  tod tudi pojavljanje možnosti urejanja meje z mednarodno arbitražo. To je samo
                  izhod v sili za položaj, ki bi brez tega morebiti vodil do zaostrovanja in
                  neposrednih konfrontacij. Da pa ta rešitev ni v interesu suverenosti ne prve ne
                  druge strani, lahko pa kake tretje, in da prinaša s seboj precej tveganja je,
                  upam, po vlogi mednarodnih arbitriranj pri razpadu SFRJ tudi jasno.</p>
               <p>Interese in usmeritve Republike Slovenije v pogajanja ne kaže spreminjati, saj vse
                  druge rešitve, razen pogodbeno- sporazumne odpirajo za nas, možne neprijetne
                  posledice. Toda napredka v pogajanjih ni mogoče pričakovati le od neposrednih
                  medsebojnih pogajanj, kjer bi sporazumno miroljubna Slovenija, s prijateljskim
                  prepričevanjem, morda pa tudi kdaj pa kdaj ekvivalentnim izsiljevanjem in
                  grožnjami, prisilila bojaželjno in nestrpno sosedo k dogovoru. Ne gre za poker,
                  kjer partnerja skušata ugotoviti dejansko pozicijo in namere drugega in si iz
                  njega kovati zmago, ker imajo v tej igri kibicerji vlogo akterjev. Mešajo in
                  delijo karte, nastavljajo igro, izmenjujejo informacijo o partnerjih in posojajo
                  sredstva za višanje vložkov. Slovenska politika se mora o tej meji pogajati tudi
                  drugod in z drugimi. In ko bi v tej smeri uspeli najti skupni interes, vsaj o
                  nekaterih vprašanjih tudi z Republiko Hrvaško, bi bila pot do sporazuma o
                  konkretnem poteku meja gotovo lažja.</p>
               <p>Slovenija je država, ki je nastala za zaščito interesa slovenskega naroda in ta si
                  ne more privoščiti kakršnegakoli nadaljevanja osipanja slovenskega etičnega
                  ozemlja na račun nekdanje medrepubliške meje - mislim njenega spreminjanja - ali
                  celo suverenega izhoda na morje. Kot razumemo lastno občutljivost, moramo tudi
                  razumeti občutljivost sosede, ki ima nekaj težavnejših problemov glede nekdanjih
                  medrepubliških meja od teh s Slovenijo. Zlasti pa kaže imeti v mislih, da gre pri
                  določitvi te meje in dogovoru o obmejnih odnosih lahko za mnogo več, kot le za
                  znana sporna vprašanja. Slovenija ne sme postati dekontaminacijska komora med
                  različnimi deli Evrope, saj bi to vodilo v omejitev. Kaj v omejitev, v utesnitev
                  suverenosti. Pravzaprav je naš osnovni interes, da bi nastali pogoji, v katerih bi
                  to mejo res razreševali samo obe sosedi sami med seboj. To pa danes ni več videti
                  tako preprosto. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Najprej se bom dotaknil te tako imenovane resolucije kot dokumenta.
                  Odbor za mednarodne odnose predlaga Državnemu zboru, naj sprejme to resolucijo.
                  Opažam, da ta dokument ni čisto prava resolucija, kajti po obliki in po večini
                  vsebine je to navadna deklaracija. Deklaracija je dokument, ki izraža splošno
                  stališče do splošnih ali posameznih vprašanj, ki imajo splošni pomen z republiko
                  kot celoto. V resnici so v resoluciji večinoma zgolj splošne zadeve, splošna
                  stališča, diplomatske fraze in podobno. Kot deklaracija je to prijeten dokument,
                  kot resolucija pa zelo pomanjkljiv. Resolucija namreč opozarja na stanje, na
                  probleme. Zlasti še opozarja na razne potrebe na področju družbenega življenja in
                  celotne države, hkrati pa - to pa je zelo pomembno - določa politiko, ki jo je
                  treba izvajati na teh področjih, in tudi določa ukrepe, ki so za to potrebni. Prav
                  to manjka tej, tako imenovani resoluciji. Manjka tisti del, ki mu rečeno -
                  politika, s katero Državni zbor zavezuje Vlado, da nekaj dela in nekaj naredi.</p>
               <p>Če analiziram to, tako imenovano resolucijo kot celoto, lahko ugotovim, da poleg
                  deklarativnih prvih štirih odstavkov, sta naslednja dva oziroma trije, ki so
                  napisani pod naslovom <q>"Državni zbor Republike Slovenije v zvezi z urejanjem
                  odnosov med Republiko Slovenijo in Republiko Hrvaško: ugotavlja..."</q> lahko rečemo,
                  da ta odstavek res ugotavlja, da je tukaj neko problematično stanje, da so hrvaške
                  okoliščine zapletene, da bo Slovenija kot članica Sveta Evrope uresničevala svoje
                  zunanjepolitične interese v skladu z mednarodno skupnostjo in z evropskimi
                  normami. To vsekakor deklarativno lahko drži. Drugi odstavek, ki govori, da
                  poudarja Slovenija, da bo vztrajala pri uresničevanju svojih legitimnih interesov,
                  hkrati opozarja, da izjave in dejanja hrvaške strani lahko razume kot izraze
                  ozemeljskih zahtev. Ta odstavek že navaja na problem, jasno, čisto nekonkretno.
                  Naslednji odstavek, kjer Republika Slovenija opozarja na stališča in sklepe Odbora
                  za mednarodne odnose, se zopet nakazuje problem, ki je očitno bistven, to je
                  problem o vprašanju urejanja problemov v zvezi z ugotavljanjem meje med državama.
                  To je ključno vprašanje, žal, zopet na nivoju deklaracije, ni napisano, kako se bo
                  to vprašanje reševalo. Namreč, to je bistvo vsake resolucije; niso napisani
                  interesi Republike Slovenije. Obstaja nekakšen na pol dogovor, kajti jaz
                  dokumenta, napisanega na to temo - razen takih papirjev, kot je ta pred nami - še
                  nisem videl, da Slovenija zagovarja katastrske meje; toda kako bo uredila
                  področja, kjer se katastrske meje ne ujemalo z realnostjo oziroma kjer so cokla
                  urejanju mejne problematike, pa nikjer nič ne piše. To je prepuščeno ekspertskim
                  skupinam.</p>
               <p>Če gremo naprej,  zelo pomemben je naslednji odstavek, ki je edino pravi -
                  resolucijski, tako kot bi morali biti napisani tudi drugi, in sicer ta odstavek
                  trdi, da Republika Slovenija oziroma Državni zbor od Vlade Republike Slovenije
                  zahteva, da v primerih nesprejemljivih enostranskih dejanj hrvaške strani
                  diplomatsko, politično in ekonomsko ukrepa ter zavaruje nacionalne interese
                  Republike Slovenije. <q>"Svaka čast!"</q> To je najboljši <stage>(namensko sem rekel
                     <q>"svaka čast"</q>.)</stage> odstavek v tej resoluciji, ki je dejansko napisan tako,
                  kot je treba, torej, da Državni zbor od nekoga - od Vlade v tem primeru - nekaj
                  zahteva. Žal, pri tem zelo pomembnem odstavku ni poleg še tistega, kar tudi
                  resolucija vsebuje - stanje in problem, kdaj se to pojavlja, kako je Vlada pri tem
                  ukrepala. Saj imamo nekaj takih, povsem konkretnih zadev - zloglasni mejni prehod
                  pri Sečovljah na reki Dragonji, potem problem pivovarne, problem počitniških domov
                  in podobno. To so že taki primeri, ko bi morala Slovenija tako diplomatsko - to
                  nekako mislim, da je - politično, predvsem pa tudi ekonomsko ukrepati, da bi
                  zavarovala svoje interese. In to v resoluciji mora biti napisano.</p>
               <p>Naslednji odstavek je zelo zanimiv. Prav tako izraža nekakšno politiko države
                  Slovenije, ko Republika Slovenija poudarja, da se vsa odprta vprašanja urejajo
                  sporazumno. Pri tem posebej opozarja - namreč ta <q>"opozarja"</q> je zopet neumnost
                     <stage>(da rečem kar direktno)</stage> - Vlado Republike Slovenije na stališča
                  in sklepe odborov Državnega zbora. Državni zbor nima česa opozarjati; o tem si
                  bodimo že na jasnem. Državni zbor Vlado zaveže - in konec. Vlada mora tako delati
                  in tukaj ne sme biti nobenega kolebanja; da bo pač sedaj Državni zbor Vlado
                  blagohotno opozarjal, da naj ravna tako, kot so odbori lepo napisali. Saj je to
                  poročilo, ki je bilo prej obravnavano, dokaj izčrpno. Dejansko bi moralo biti
                  poročilo Odbora za mednarodne odnose, ki je skupek poročil vrste drugih odborov
                  tega zbora, v resnici sestavni del resolucije, kajti to je tisti del, kjer so
                  problemi in tudi rešitve nakazane in bi jih resolucija v resnici morala
                  vsebovati.</p>
               <p>No, zadnja dva odstavka sta zopet povsem navadno fraziranje oziroma frazeologija
                     <stage>(kakor bi temu rekli)</stage>. Gre pač za diplomatsko izrazoslovje, ki
                  je sicer v deklaraciji potrebno, v resoluciji pa ni nujno. In prosim - najmanj,
                  kar lahko naredimo danes, je, da tej resoluciji rečemo deklaracija in bomo vsaj s
                  tega stališča imeli lahko mirno vest. Pravo resolucijo, ki bi v resnici podajala
                  nekakšno strategijo nadaljnjega ravnanja Slovenije do svoje južne sosede, je pa
                  treba še pripraviti. Ni je še. In prosim, ne skrivati za takimi leporečnimi
                  dokumenti bistva zadev, temu zboru pa na ta način vzeti pravico, da odloča o
                  stvareh, za katere je pristojen po ustavi.</p>
               <p>Konec-koncev, tega ne razumem. Vladna večina ima v zboru 2/3 večino, kot smo
                  ugotovili včeraj. In ne vem, zakaj se ne bi lahko mirno odločalo tukaj v
                  parlamentu, tam, kjer mesto je, ne pa uporabljati zastareli instrumentarij in
                  prepuščati Vladi tisto delo, za katerega ni pristojna. Na ta način se stalno
                  postavlja pod vprašaj vrsta odločitev. Kot poslanec se nikoli ne bom čutil
                  odgovornega, če bo meja šla po sredini Piranskega zaliva, ker sem poskušal
                  narediti vse, kar je v moji moči, da se to ne zgodi. V poročilu Odbora za
                  mednarodne odnose beremo lepo nekje na zadnji strani - dovolite mi, da citiram
                  nekaj delov - da <q>"Slovenija kot temeljni kriterij za določitev meje na kopnem pač
                  upošteva občine oziroma meje katastrskih občin"</q> - kot vidite, je to tukaj jasno
                  napisano, toda to poročilo ni dokument; poročilo je pač dokument, ki ga vzame zbor
                  na znanje, in šele ko ga bo izglasoval kot nek akt, bo postalo to obveza za vse
                  državljane te države.</p>
               <p>Kar zadeva mejo na morju, je potrebno upoštevati dejstvo, da je imela Slovenija
                  doslej nesporno jurisdikcijo nad Piranskim zalivom in da jo namerava tudi
                  ohraniti. Prav tako Slovenija ne bo odstopila od pravice do prostega dostopa na
                  odprto morje, kar je njena suverena pravica tudi po mednarodnem pravu. Poglejte,
                  ta odstavek bi sodil v resolucijo. Zakaj je samo v poročilu? To je bistvo tega; to
                  ni nobena <q>"državna tajna"</q>, ni nobena <q>"vojna tajna"</q>. To je tisto, kar pač ta država
                  zastopa, in to je njena pravica, ki jo je do sedaj imela in jo hoče ohraniti. To
                  ni neko manevriranje - da tako rečem - ali taktiziranje z idejami, da pač imamo mi
                  pravico do meje nekoliko bolj južno v Istri in tako naprej. Lahko jo imamo v
                  zgodovinskem pomenu, toda dejstva so sedaj nekoliko drugačna in jih je treba pač
                  upoštevati. Osebno bi bil sicer naklonjen meji na Mirni, toda treba je vedeti, kaj
                  o tem mislijo tudi Istrijani. Vemo, da je v tem prostoru tudi Istra političen
                  pojem, ne zgolj geografski.</p>
               <p>Tako, da se jaz - sedaj govorim bolj v osebnem imenu - zavzemam, da se pač
                  upošteva dejansko stanje, da pa država Slovenija, Državni zbor Republike Slovenije
                  zavzame stališče, da nikakor ne bo dovolil - in to mora pisati v resoluciji, ne pa
                  v nekem poročilu - da bi bila meja kjerkoli v Piranskem zalivu. To je ključna
                  zadeva tukaj; vse drugo so majhne korekture. Gre za boljšo ali slabšo cestno
                  povezavo, toda to se da vse dogovoriti. Obstaja vrsta problemov, sploh na rekah,
                  ekoloških problemov, naravovarstvenih problemov, ki jim meja ne bo dala možnosti,
                  da bi se reševali v skladu z mednarodnimi konvencijami. Poglejte recimo: že ta
                  krilatica, ki jo Hrvaška veselo podpira, pač meja na nekih naravnih mejah, kot je
                  npr. reka. To je nesmisel! Vemo, da meja običajno ni šla po reki, sploh pa ne po
                  reki Dragonji; mogoče je šla po reki Kolpi. Tudi vemo, da mednarodne konvencije
                  zahtevajo zaščito določenih delov kot celote, ne pa, da ena država bo, druga ne.
                  To se sicer da z medsebojnimi sporazumi marsikaj urediti, toda v sedanjem stanju
                  je to dokaj težko. In če se da zadevo urediti z mejo, zakaj ne.</p>
               <p>Tako da tu menim, da mora ta zbor pripraviti tako resolucijo, ki bo res obveza za
                  vse in ki bo jasno izražala to, kar je npr. že na splošni ravni izraženo v
                  poročilu Odbora za mednarodne odnose. Dajem konkreten predlog, da se ta
                  <q>"resolucija"</q>, če hoče imeti naziv resolucija, obogati oziroma razširi s poročilom
                  odbora in da se pač to poročilo, tako kot je - razen nekaj odstavkov, ki so čisto
                  redakcijskega značaja - vključi v to resolucijo. In to, kar imamo tukaj sedaj pred
                  seboj kot resolucijo, je zgolj uvod. Prava resolucija pa naj bo poročilo, vsaj to
                  poročilo Odbora za mednarodne odnose, če ne še kakšna nadgradnja tega poročila. V
                  nasprotnem primeru ne bom nikoli mogel podpreti takih dokumentov. Res da se je
                  zdaj ta možnost, kot so nekateri hoteli podstaviti, ko smo upravičeno opozarjali
                  na neupoštevanje ustave in podobno, poslanci opozicije izvajali tudi obstrukcijo,
                  pač ne bomo uporabili te možnosti. Imamo še kakšno drugo, saj jih je nekaj v
                  rezervi, ne se bati, da ne. Verjemite mi, da bodo tisti ukrepi veliko hujši kot
                  obstrukcija poslancev opozicije. In še ena grožnja. Če dovolite, si bom privoščil,
                  če bo ta vlada kdaj padla - in verjetno bo prej ali slej glede na stvari, kako se
                  razvijajo - bo ena od ključnih zadev, zaradi katere bo padla, prav mejna
                  problematika z Republiko Hrvaško, če jo bo reševala na tak popolnoma neustrezen
                  način in Državnemu zboru jemala pravico, ki mu jo Ustava daje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa! Najprej se opravičujem vsem skupaj, ker bom vendarle govoril
                  slovensko, čeprav bi marsikdo tukajle verjetno želel, da  govorim hrvaško, ker bi
                  me bolje razumeli. Če bi označil politiko slovenske vlade oziroma zunanjega
                  ministrstva do problematike z Republiko Hrvaško, bi uporabil malo modificirano
                  izjavo gospoda ministra in bi rekel tako: <q>"Ni ne okroglo ne špičasto, ampak
                  zdrizasto."</q> Nič ni tako, kot bi moralo biti. Vse zadeve, ki so v zvezi s tem, naj
                  bi urejali tako, kot se morajo, se urejajo zelo na škodo Republike Slovenije.
                  Gospod Toš, kot je izjavil, ima večje izkušnje na mednarodnem področju, kot jih
                  imam jaz. Vendar imam jaz nekaj, česar on nima, to je ljubezen do domovine. Ne bom
                  ponavljal tega, kar je bilo že izrečeno. Šel bom samo na nekatere zadeve.</p>
               <p>Pa pojdimo kar k zadevam o mejah na Trdinovem vrhu. Slavna komisija ministrstva je
                  ugotovila, da je Trdinov vrh evidentno hrvaški. Vendar kaže, da slavna komisija
                  pod vodstvom slavnega gospoda Bohteta nima ključne knjige, ki bi ji pojasnila
                  zadeve. To je Krajevni leksikon Dravske banovine, jaz ga imam tam na mizi, si ga
                  lahko ogledate, v katerem je lepo narisano, kje je meja Republike Slovenije sedaj
                  oziroma slovenska meja in kje je bila slovenska meja na tem delu vse do konca
                  druge svetovne vojne, ko so gospodje komunisti delili našo domovino po dolgem in
                  počez. Popolnoma sem prepričan, da gospod Peterle noče ponavljati oziroma
                  legalizirati komunističnih napak, ampak zato naj pa pregleda, kaj se dogaja z
                  njegovo komisijo. Tukajle si lahko ogledate tale zemljevid. Občina Radatoviči, 39
                  kvadratnih kilometrov je bilo po vojni, to je samo en majhen delček, ki je bil po
                  vojni odvzet Republiki Sloveniji. In če pogledamo lepo, vidimo, da je Trdinov vrh
                  tukajle notri. Ustrezno z merilom je to približno kilometer in pol na slovenskem
                  ozemlju. In navkljub temu, da smo se mi in marsikdo drugi trudili in dopovedovali,
                  kje je kakšna meja, Ministrstvo za zunanje zadeve vztrajno vztraja na določitvah
                  tistih tako imenovanih afriških mej, ki smo jih videli v tistem zaupnem materialu,
                  kjer so meje med Slovenijo in Hrvaško potegnjene z ravnilom. Tega in takega v
                  Sloveniji ni bilo.</p>
               <p>Še ena zadeva. Tukaj imam kopijo zemljiško-knjižnega izpiska nekega gospoda, ki so
                  mu komunisti vzeli posestvo, prav to posestvo, ki je zdaj na Hrvaškem, ta gospod
                  je bil celo župan enega slovenskih mest in je moral pobegniti čez mejo. Tukaj so
                  podatki in podatki o njegovi razlastitvi, ki je bila narejena na okrožnem sodišču
                  v Ljubljani 8.10.1946 itn. Skratka, podatkov je veliko, dokumentov je veliko, če
                  le nekateri želijo in hočejo, da se meje Republike Slovenije uredijo tako, kot bi
                  se morale urediti. Še nekaj bi pokazal gospodom, verjetno jih bo zanimalo, kje so
                  meje oglejske dieceze v letu 1296, če gremo malo v zgodovino. Kompetno področje
                  Žumberka je bilo slovensko, tako kot je bilo kompletno področje Žumberka slovensko
                  do konca druge svetovne vojne. Republika Slovenija je izgubljala svoja ozemlja
                  zaradi tega, ker je bila Hrvaška obsekana. Srbija je vzela Hrvaški določena
                  področja, hkrati se je ustanovila nova republika Bosna in Hercegovina in, seveda,
                  za protivrednost je bilo potrebno nekaj pokloniti Hrvatom. Srbi so rekli, ne damo
                  vam tega ozemlja, kajti neodvisna država Hrvaška je konec koncev sodelovala z
                  nacifašističnim okupatorjem in ni zaslužila tega ozemlja, vsaj tako nekako so
                  deklarirali.</p>
               <p>Zaslužila pa je slovensko ozemlje, kajti slovenski gospodje, Kardelj in podobni,
                  so bili presrečni, da so lahko hlapčevali. Mislim, da so ti časi minili, čeprav v
                  določenih segmentih dvomim. In kaj je bilo? Hrvaška je dobila Istro, ki jo do leta
                  1945 nikoli v zgodovini ni imela.</p>
               <p>Slovenska nacionalna stranka je Vladi in parlamentu posredovala hrvaški uradni
                  dokument, ki ga je izdalo ministrstvo za informiranje v 2.000 izvodih z naslovom
                  Granice i pretnje amputacijom. Edino, kar se je zgodilo s tem dokumentom, je bilo
                  to, da je po tihoma šel glas po parlamentu, da se to ne sme deliti novinarjem.
                  Vendar v tem dokumentu, sam je napisan in raziskan po hrvaških strokovnjakih,
                  piše, da je Hrvaška - in celo zemljevidi so narisani - imela majhen jeziček Istre
                  pri Opatiji, samo v prvi polovici 9. stoletja in nikoli več. Istra je bila
                  podgrofija v okviru Vojvodine Kranjske. Danes bi temu rekli avtonomna pokrajina
                  ali pa avtonomija, ali nekaj podobnega.</p>
               <p>Leta 1920 je prišlo z Rapalskim sporazumom pod komando Italije in z 9.9.1943, ko
                  je Italija kapitulirala, Istra ni bila priključena neodvisni državi Hrvaški,
                  namreč celo Nemci, kot okupatorji, so zgodovino bolje poznali kot naše tako
                  imenovane strokovne komisije in so ta del - Istro - priključili k integralnemu
                  nemškemu rajhu. Seveda, po koncu vojne je prišlo do delitve, kjer je bilo
                  razdeljeno na cono A in cono B, kjer je šla meja Republike Slovenije oziroma cone
                  B, na reki Mirni. Povedati moram, da razen slovenske vlade nihče v Evropi ne
                  govori o drugi meji, kot o meji na reki Mirni. Tukaj vam lahko pokažem zemljevid
                  Evropske gospodarske skupnosti, celo s tistim znakom, ki ga nekateri tako
                  vehementno nosijo na reverju, s tem da dokažejo, da so v Evropi, težijo pa v
                  Balkan, in tukaj je meja evidentno narisana na reki Mirni. Prav tako je v zadnji
                  izdaji Taimsovega atlasa, in prav tako je na izdaji Evrope - druga izdaja
                  Evropskega geografskega inštituta - že za naslednje leto, kjer je meja prav tako
                  tukaj na reki Mirni. Edini, ki si zatiskajo oči pri tem, so gospodje na zunanjem
                  ministrstvu in deli slovenske vlade. Ne vem, zakaj, ne bom se spuščal zakaj, o tem
                  bomo verjetno še govorili in takrat bodo morali gospodje odgovarjati na ta
                  vprašanja. Vendar ta trenutek mislim, da ni primeren za to.  </p>
               <p>Hkrati nam porivajo, po hitrem postopku, gospodje iz tega ministrstva, v podpis
                  razne sporazume. Med njimi je tudi sporazum o zaposlovanju z Republiko Hrvaško. Že
                  30.6., tistega dne, ko smo mi, ob 13.30 uri na mizo dobili nekaj teh sporazumov,
                  istega dne zvečer so imeli Hrvatje v oddaji <q>"Slika na sliko"</q> pogovor oziroma
                  komentar na izjavo gospoda Žagarja, veleposlanika Republike Hrvaške v Sloveniji,
                  ko je gospod Žagar govoril, da je bil sklenjen dogovor med Republiko Slovenijo in
                  Republiko Hrvaško, da bodo vsi začasno zaposleni državljani Republike Hrvaške v
                  Republiki Sloveniji, kljub temu da jim potečejo delovna dovoljenja, ostali na
                  delovnih mestih, saj jim dovoljenja podaljšana. To me je zelo presenetilo, ker
                  kaže, da Hrvatje marsikaj vedo prej, kot mi. Rekel bi celo to, da se o nekaterih
                  zadevah marsikaj dogovarjajo s Hrvati prej, kot z lastnimi</p>
               <p>ljudmi. Povedal bi tudi, da je nekdo iz zunanjega ministrstva celo izjavil, da so
                  sporazum o prijateljskih odnosih in sodelovanju med Hrvaško in Slovenijo podpisali
                  in se dogovorili s Hrvati na hrvaško zahtevo. Zdaj bi vprašal, čigavi so ti
                  gospodje ministri in uslužbenci ministrstva - slovenski ali hrvaški. Zato tudi
                  izjava o hrvaškem jeziku, vendar bom govoril še naprej slovensko.</p>
               <p>Še nekaj bi povedal glede meja. Veliko je nerešenih vprašanj v zvezi s slovensko
                  mejo. Ni samo Istra tista, ni samo Trdinov vrh tisti, ni samo občina Radatoviči
                  tista, je še kompletno Žumberško področje, Štrigova, Čabar, še cela vrsta
                   nerešenih vprašanj, pri katerih so se gospodje zmenili s Hrvaško in jim, kaže,
                  želijo to pokloniti. Ko smo mi predlagali, da se zaradi tega, da se bi Hrvaški
                  vendarle pokazalo, da znamo Slovenci braniti svojo domovino, da bi spremenili
                  mednarodne prehode Sečovlje, Dragonja, Sočerga, Podgrad, Jelšane in železniškega
                  Rakitovec v meddržavne, o tem je vse tiho. Kaže, da nekateri ne morejo brez tega,
                  da bi še naprej hlapčevali, treba je zamenjati samo hlapca. Hvala bogu, nismo vsi
                  Slovenci taki.</p>
               <p>Če grem na koncu še k temu slavnemu sporazumu oziroma - kot mu jaz pravim in kot
                  mu pravijo nekateri pravni strokovnjaki - konfederacijska predpogodba. Vprašal bi
                  Ministrstvo za zunanje zadeve, če se zaveda, da je Republika Hrvaška v vojni; če
                  se zaveda, da ima Hrvaška okupiranega približno eno tretjino ozemlja; in če se
                  zaveda, da je hkrati tudi okupator na velikem delu ozemlja v bivši republiki
                  oziroma državi Bosni in Hercegovini; in da tudi proti Republiki Sloveniji goji
                  razne imperialistične in okupatorske težnje, kar je dostikrat vidno. Govori se o
                  podpisu sporazuma o prijateljstvu. Rečeno je bilo, da smo tak sporazum podpisali z
                  Madžarsko. Da, res smo ga. Vendar ne takega, ne tako zavezujočega in Madžarska ni
                  v vojni. Podpis tega sporazuma s Hrvaško pomeni direktno zavezništvo z državo, ki
                  je v vojni. To pomeni nazaj v balkanski kotel. Nekateri v Evropi na to komaj
                  čakajo in nas v to celo porivajo. Nekateri v Evropi bi bili srečni, da bi naredili
                  močno <stage>(ne vem, kako bi jo imenovali)</stage> državo združene Slovenije in
                  Hrvaške kot obrambni ščit pred prodirajočim pravoslavjem in muslimanstvom. Če kdo
                  to želi, naj bo to Hrvaška. Slovenija je v Evropi in iz Evrope vsaj pravi Slovenci
                  ne bomo dovolili, da bi nas izrinili na tak ali drugačen način.</p>
               <p>S tem v zvezi bi postavil Ministrstvu za zunanje zadeve zahtevo oziroma bi prosil
                  Državni zbor, da sprejme predlog, da naj Ministrstvo za zunanje zadeve od Vatikana
                  zahteva, da nam naj določijo kardinala. Konec koncev, Republika Slovenija je
                  samostojna že dve leti in vendar vse tako kaže, da so nekateri pripravljeni tudi
                  za mesto slovenskega kardinala potrditi kar gospoda Franja Kuhari}a.</p>
               <p>Malo bi se še dotaknil nekaterih prijateljskih tendenc, ki naj bi jih gojila
                  Slovenija s Hrvaško. Šlo naj bi za sodelovanje med obrambnimi silami obeh držav.
                  Ali se gospodje zavedajo, kaj to pomeni. To ni sodelovanje na obrambnem področju.
                  To pomeni, da lahko pričakujemo lepega dne, da bo slovenski, recimo 27. pešpolk,
                  zopet sodeloval v borbah za Sarajevo. Mi nismo za to. Poleg tega, tudi razna
                  ozemeljska nedotakljivost v okviru obstoječih meja - hvala lepa. Obstoječih meja,
                  kot vidimo, ni. Obstoječe meje so zgolj tiste, ki nam jih hoče vsiliti Hrvaška, in
                  na take obstoječe meje mi nikakor ne bomo pristajali. Kaj se s tem hoče doseči?
                  Tukaj piše, da bo, če je, samo ena pogodbenica članica neke mednarodne
                  organizacije, bo pomagala pri uresničevanju interesov sopogodbenice v tej
                  organizaciji. Z ljudskim jezikom povedano pomeni to, ker je Hrvaška zaradi svoje
                  proustaške usmerjenosti v svetovni blokadi, ki se iz dneva v dan veča, bo
                  Slovenija prevzela mesto advokata za Republiko Hrvaško in bo zanjo urejala vse
                  zadeve, ki jih ji bo Hrvaška naložila. Hvala lepa za take stvari. Tudi ideje o
                  evropskem združevanju so Evropejcem neznane, znane pa so ideje o združevanju, ki
                  jih podpira 135. člen hrvaške ustave - kdor ne verjame, tudi ustavo imam, si lahko
                  ogleda.</p>
               <p>Kaj nam še Ministrstvo za zunanje zadeve ponuja na krožniku? Sodelovanje v
                  mednarodnih gospodarskih ustanovah in denarnih organizacijah, kar pomeni;
                  Slovenija se bo borila za pridobitev mednarodnih kreditov, ki jih bomo delili s
                  Hrvaško 50:50 - glede na ta sporazum - in jih bomo, seveda, odplačevali tako, kot
                  smo bili navajeni v bivši Jugoslaviji 95:5 na škodo Slovenije, seveda. Zahteva se
                  ustanavljanje con svobodne trgovine. Mislim, da moramo s Hrvaško doseči trgovinski
                  sporazum. Cone svobodne trgovine se ustanavljajo v državah, kjer je mir, kjer so
                  meje določene. Razen - kaže, da je to tisto - da se ustanavljajo skupne cone
                  svobodne trgovine, seveda, na slovensko-italijanski oziroma slovensko-avstrijski
                  meji, s tem da je tukaj interes Hrvaške zraven oziroma ne samo interes, ampak tudi
                  vodstvo in vse drugo. Govori se o spodbujanju vzajemnega vlaganja. Slovenci smo
                  vzajemno vlagali v Kosovo množico let. Kaj imamo od tega vzajemnega vlaganja, je
                  jasno. Zahteve po hitrem in učinkovitem pretoku blaga, potnikov in menjavi,
                  cestno-železniškem tranzitu in tako naprej, kaže, da se tukaj noter mirno
                  vpletajo, tako koridorji - se pravi koridor Trst - Reka - kakor tudi phyrnska
                  avtocesta. Jasno je, da Hrvaška zahteva to povezavo. Ne prosi, ampak zahteva.
                  Zahteva jo pa zgolj zaradi mlačnosti slovenskega zunanjega ministrstva. Hrvaška
                  ima interes za to povezavo in Nemčija je tudi, vendar je ta povezava slepa ulica,
                  ki vodi zgolj do Hrvaške in nikamor naprej. Argumente, s katerimi hočejo nekateri
                  pojasniti, da je to za povezavo navzdol, lahko mirno zavržemo, kajti povezave na
                  jug Evrope že gredo preko Madžarske; dodatno pa Madžari gradijo, tudi z nemško
                  pomočjo, določene avtoceste.</p>
               <p>Govori se o skupnem nastopanju na tretjih trgih. To smo vendar imeli 45 let, ko
                  smo skupno nastopali na vseh trgih, predvsem na tretjih, ker nam na druge trge
                  niso dovolili. Govori se o sodelovanju pri odpravljanju posledic vojne v Republiki
                  Hrvaški. Zadeva je evidentna! Kaj ima Slovenija z vojno v Republiki Hrvaški, vas
                  vprašam? Popolnoma nič, razen kopice beguncev in kopice problemov. Vojna je na
                  Hrvaškem, je njihova vojna, ki je mi ne želimo več biti in je tudi ne bomo
                  bili.</p>
               <p>To zadnjo zadevo seveda podpira tudi naslednja ugotovitev, da <q>"pogodbenici si
                  bosta pomagali ob katastrofah in hudih nesrečah"</q>. Z drugimi besedami je to
                  neomejena solidarnost. Skratka, Slovenija bo gradila Šibenik, Dubrovnik, gradila
                  bo Zagreb, gradila bo Petrinjo in ne vem kaj vse; Hrvatje bodo rekli</p>
               <p><q>"hvala"</q> in verjetno še <q>"hvala"</q> ne bodo rekli, če bodo že prej v Ljubljani, v
                  kakšni vladni palači sedeli.</p>
               <p>Ko se govori o prostorskem urejanju na območju, ki je v skupnem interesu obeh
                  držav, ne moremo misliti na drugo, kot na to, da bodo Hrvatje izpeljali to, kar so
                  že rekli: da v nobenem primeru ne bodo dovolili, da bi na področju Hrvaške imeli
                  skladišča radioaktivnih odpadkov. Seveda ne! Glede na to se bodo s Slovenci
                  dogovarjali, kje v Sloveniji bodo skladišča radioaktivnih odpadkov.</p>
               <p>Govori se o tem, da je treba poenostaviti pravno pomoč za državljane. Ali so tukaj
                  mišljeni tisti ljudje, tisti oficirji, ki žive v Brežicah in se vozijo na delo na
                  Hrvaško, v hrvaško vojsko?  Ti gospodje so raketirali Medvedjek, ti gospodje so
                  napadali Šentilj, ti gospodje so napadali druge slovenske kraje - in vendar z
                  vednostjo tudi oziroma predvsem Ministrstva za obrambo in Ministrstva za notranje
                  zadeve mirno bivajo na slovenskem ozemlju in hodijo kot obveščevalni oficirji na
                  delo na Hrvaško. Ali je tukaj to mišljeno, da se bo uredilo v okviru
                  konfederacije?</p>
               <p>In naslednji člen, ki govori o urejanju vprašanj dvojnega državljanstva. Ali to
                  pomeni <gap n="..."/> <stage>(nekdo ga prekine z vprašanje, če je to na dnevnem redu)</stage>
                   Je, to je splošna razprava. <stage>(Govori jih več in predsedujoči opozori
                     gospoda Mozetiča, da nima besede.)</stage>  Prosim, če greste dol in me ne
                  motite pri razpravljanju! <stage>(Nekdo opozori, da nima sporazuma.)</stage>
                  Dobite si ga! Dobili smo ga na mizo. <stage>(Oglašanje iz dvorane.)</stage>
                   Gospod minister, enkrat ste danes že naredili precedens, ko ste šli izjavljat
                  svoje mnenje tukaj gor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, prosim, da se držite točke dnevnega reda <q>"Odnosi s Hrvaško"</q>.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Odnosi s Hrvaško so vprašljivi tudi v intencah Ministrstva za zunanje zadeve, da
                  bi se skupno urejala vprašanja dvojnega državljanstva. Ali je tu mišljeno tudi to,
                  ker je v Sloveniji cerkev pravna oseba in na Hrvaškem prav tako, da bi preko
                  tistega okvirnega sporazuma, za katerega bomo zvedeli, da je, hrvaška cerkev lahko
                  postala lastnik gradu Mokrice in lastnik gozdov na Dolenjskem? In še kaj bi lahko
                  govoril o  sporazumu, ki ga boste dobili na mizo oziroma ki ste ga že dobili na
                  mizo in o katerem bi pravzaprav danes morali po tihem glasovati in dvigniti roko -
                  vsaj tako govorijo hrvaški podatki.</p>
               <p>Sedaj pa glede te tako imenovane resolucije. V zvezi s tem se popolnoma strinjam z
                  gospodom Pregljem - to je deklaracija, to ni resolucija. In tako resolucijo lahko
                  mirno odrinemo na stran. Če pa jo bomo že sprejeli, mislim, da jo moramo popraviti
                  v tem smislu, kot je govoril gospod Pregelj. In absolutno predlagam, da se doda še
                  dodaten člen - to dajem kot predlog, prosim! - ki naj se glasi:</p>
               <p>"Najpomembnejši kriterij za določitev meje na kopnem so občinske meje oziroma meje
                  katastrskih občin. Državni zbor ugotavlja, da Republika Hrvaška ne pristaja na
                  upravičen predlog Republike Slovenije glede poteka meje v Istri tako na kopnem kot
                  na morju. Ker je Republika Hrvaška postavila ozemeljske zahteve tako na kopnem kot
                  na morju, Republika Slovenija ni več zavezana spoštovati stanje z dne 25.6.1991.
                  Državni zbor nalaga Vladi Republike Slovenije, da na podlagi zgodovinskih dejstev
                  postavi zahteve, ki bodo zagotovile spoštovanje nedotakljivosti našega ozemlja in
                  realizacijo interesov Slovenije, to pa je razmejitev, ki bo v istrskem delu meje
                  upoštevala prikrajšanje ozemeljskih pravic Slovenije po letu 1954 <stage>(ozemlje
                     bivše Cone B - Svobodnega tržaškega ozemlja)</stage> ter omogočila Republiki
                  Sloveniji neposreden, prost pristop v mednarodne vode."</p>
               <p>V zvezi s tem imam še dva predloga, ki ju dajem kot predloga na Državni zbor: da
                  se razpusti strokovna komisija pod vodstvom gospoda Bohteta, da se razreši
                  predsedništva v tej komisiji in se ustanovi nova komisija, ki bo upoštevala
                  interese Republike Slovenije. In kot drugi predlog: da se z mesta svetovalca
                  odpokliče gospoda Toša in se ga pusti na miru, dokler ne odide na svoje novo
                  delovno mesto v Egipt. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jelinčič; predloge vložite pisno. Repliko ima gospod Nace
                  Polajnar. Prosim.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Najprej poslancu Jelinčiču, poslanskemu kolegu. Do sedaj nisem vedel, o čem danes
                  razpravljamo. Nekaj časa je bila razprava o meji. Služil sem JLA in vem, kako so
                  nam tam stvari razlagali. In vem tudi, kako so nam kazali stvari. Nekako tako je
                  bilo danes, ko je gospod Jelinčič kazal zemljevide, ki označujejo mejo med
                  Slovenijo in Hrvaško. Oprostite. Za mene je bila Jugoslovanska ljudska armada v
                  tistem svojem poučevanju do konca demagoška, naprej naj pa sklepa vsakdo sam.</p>
               <p>Naslednje. Prosim, gospoda Jelinčiča, da si izmisli še kaj bolj izvirnega, da bo
                  ugajal slovenski javnosti kot samo to, da predlaga, da dobimo kardinala. Res mu
                  lahko povem, pa drugim v tolažbo, da ta ideja ni nič izvirna.</p>
               <p>Seveda sprašujem, to je pa bolj resno, ali gospod Jelinčič misli samo ugajati ali
                  mu gre v resnici za to, da odnose s Hrvaško uredimo na demokratičen, odprt in pa
                  navsezadnje tudi miren način. In to zadnje je zame celo najpomembnejše. Če jih
                  bomo urejali tako, kot nakazuje gospod Jelinčič, potem se ne bojim, da jih bomo
                  urejali na miren način in pri takem urejanju mene ne bo zraven. Navsezadnje tisti,
                  ki čutimo odgovorno, ki imamo otroke, za katere mislimo, da je dobro, da bi
                  preživeli ta vek, razmišljamo pa o tem, da se je Slovenija rešila balkanske krvave
                  rihte in da moramo poskrbeti, da nas kdo ponovno ne porine vanjo. Če bomo v
                  Državnem zboru, oprostite mi, razpravljali na tak način, potem se bojim, da smo na
                  poti, ki seveda ne pelje v Evropo, ampak kam drugam.</p>
               <p>Protestiram pa tudi, ker to ni bila razprava samo o resoluciji ali deklaraciji ali
                  kakor koli jo kdo hoče imenovati. Ampak se je razpravljalo o vsem mogočem. In
                  mislim, da je tu tudi napaka predsedujočega. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Jelinčič, replika na repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Res je, da se je razpravljalo o mnogočem. Vendar, naziv točke je problematika s
                  Hrvaško in mislim, da je vse to problematika s Hrvaško. Da gospoda Polajnarja ne
                  bo zraven, to sem prepričan, ker je jasna stvar. Kar se tiče predloga za
                  kardinala, ta predlog ni zaradi ugajanja, niti delu slovenske javnosti niti
                  stranki Slovenskih krščanskih demokratov, ampak zaradi tega, ker je to tudi
                  indikativen podatek, ki kaže, da je nekaterim marsikaj do tega, da gremo v
                  nekakšno konfederacijo ali, kot je že bilo tudi drugače objavljeno v časopisih,
                  Marijino državo za branik proti pravoslavju in muslimanstvu.</p>
               <p>Glede zemljevidov - sem jih pa pokazal zaradi tega, ker nekateri prav res ne
                  poznajo slovenske zgodovine in mislim, da jim to ni nič škodovalo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospoda Jelinčiča bi opozoril, da je ta točka dnevnega reda odnosi med
                  Republiko Slovenijo in Republiko Hrvaško in ne problematika. No, ampak točka je
                  tole.</p>
               <p>K razpravi se je javil tudi gospod Kopše. Gospod Kopše ima repliko.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovani! Nisem prepričan, da je dobro, da se nekatere skupine med seboj toliko
                  ne razumejo pri tako važnih problemih, kot so ti odnosi, o katerih razpravljamo.
                  Vendar moram na žalost reči, predvsem gospodu Nacetu Polajnarju na njegovo repliko
                  bi rad nekaj povedal.</p>
               <p>Pred mnogimi leti je na dogajanja, ki so na materialih, ki jih dobivamo tukaj, pa
                  ki še niso uradno verificirani, ki še niso šli skozi komisije, vendar jih imamo,
                  moram nekaj reči. Da sem pred mnogimi leti prvo izdajo Novakovega Magnum crimi
                  bral. In sem to dal ob stran  s slabimi občutki. Izredno slabi so. To je pamflet
                  prve vrste. Na žalost, danes ga zopet jemljem v roke. Mislim, da veste, kaj to
                  pomeni. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo ima gospod Peter Tancig.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Gospod predsedujoči, dame in gospodje, kolegice in kolegi! Če mi dovolite, bi
                  skušal nekoliko umiriti žogo in bi te stvari, ki jih delamo, upam, da vsi z dobrim
                  namenom, eni z večjo eni z manjšo barvitostjo, nekako le v njihovo funkcionalno
                   perspektivo postavili oziroma namen, ki ga hočemo doseči. Skozi to, če hočete
                  tudi utilitaristično optiko, bi dejansko dal pod vprašaj ta sporazum o
                  prijateljstvu, ker se mi zdi, da predstavlja veliko asimetrijo glede na dosedanje
                  hrvaške reakcije na podobne oziroma take ponudbe. Če me spomin ne vara, je bilo
                  pod prejšnjima dvema vladama, ko je še ministroval dr. Rupel, hrvaški strani
                  ponujenih, zdi se mi, sedem sporazumov <stage>(Glas iz klopi - se ne
                     razume.)</stage><stage>(Vmes predsedujoči: Gospod Mozetič, nimate besede.
                     Razpravljamo o odnosih med Republiko Hrvaško in Republiko Slovenijo. To je
                     stvar posameznikov.)</stage> Jaz tako ali tako ne mislim iti v detajle. Upam,
                  da imam pravico povedati nekaj splošnih izhodišč, ki bodo veljavni tudi za te
                  sporazume. <stage>(Pripomba iz klopi - se ne sliši.)</stage> Ja, jaz tudi še ne.
                     <stage>(Smeh.)</stage> Skratka, ko se bomo o teh stvareh konkretno pogovarjali,
                  bo verjetno treba opozoriti na dosedanjo prakso s hrvaške strani in to slovensko
                  optiko, za katero pa menim, da je dovolj dobro<gap n="..."/><stage>(Nekdo govori iz klopi:
                     Dovolite......... če velja ....... naša skupina zapusti dvorano potem.)</stage>
                  <stage>(Vmes predsedujoči: se preneha razprava.)</stage>
                  <stage>(Še vedno nekdo ugovarja iz klopi - se ne razume.)</stage> Dobro. Neham
                  govoriti o sporazumu. Govoril bom o odnosih s Hrvaško. Je v redu? Hvala lepa.</p>
               <p>Menim, da je potrebno, da se dogovorimo za izhodišča oziroma izhodiščno
                  filozofijo, kako se teh odnosov s Hrvaško lotevati. Kar bi si jaz želel videti
                  oziroma dobiti, je le nek celovit okvir ali sporazum, ki bi upošteval celoto
                  odnosov s Hrvaško. Dejansko problematiziram sklepanje sporazumov med Republiko
                  Slovenijo in Republiko Hrvaško, ki se je do sedaj izkazalo kot neuspešno, če se
                  pogovarjamo o posameznih sporazumih in je verjetno treba ubrati pot, ki bo očitno
                  zaradi hrvaških problemov daljša, ampak ki bo le obravnavala celoto. Se pravi, da
                  bomo skušali v neko ustrezno razmerje spraviti pravice in obveznosti obeh strani
                  in se seveda pogovarjati o vzajemnosti in recipročnosti.</p>
               <p>Poudaril bi samo nekaj aspektov, kjer naj bi veljala vzajemnost oziroma
                  recipročnost. Zelo pomembno se mi zdi poudariti Jedrsko elektrarno Krško, za
                  katero vemo, da stara oziroma osnovna pogodba ni vsebovala določil ne glede
                  radioaktivnih odpadkov ne glede suverene pravice Republike Slovenije do
                  referenduma in obveznosti ob eventualni dekomisiji. Zaradi tega bodo Zeleni -
                  ekološko socialna stranka vztrajali, da državi do konca leta 1993 skleneta novo
                  pogodbo o vzajemnih pravicah in obveznostih za Jedrsko elektrarno Krško, sicer
                  bomo predlagali, da Republika Slovenija pogojuje dobavo električne energije
                  Republiki Hrvaški s takojšnjim prevzemom sorazmernega dela radioaktivnih odpadkov
                  s strani Republike Hrvaške. Prav tako menimo, da se morata obe strani s
                  medsebojnim sporazumom zavezati, da bosta spoštovali mednarodne konvencije in
                  mednarodne sporazume o varstvu okolja in da se bosta vzdržali vsakršnih
                  aktivnosti, ki bi ogrožale varstvo okolja v drugi državi.</p>
               <p>Prav tako menimo, da mora lastnina, tako družbena kot privatna, vsake države
                  dobiti v drugi državi recipročen status. To velja tako za gospodarske subjekte kot
                  še posebej za slovenske počitniške domove v družbeni lasti na Hrvaškem in hrvaško
                  družbeno lastnino v Jedrski elektrarni Krško.</p>
               <p>Na  koncu, ne pa nazadnje, obdavčenje privatne in družbene lastnine v obeh
                  republikah mora biti recipročno in vključeno v medsebojne sporazume o gospodarskem
                  sodelovanju in ureditvi celovitih odnosov  med državama. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Žare Pregelj, proceduralno, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Nastala je nekakšna dilema oziroma nesporazum, ko nekateri govorniki
                  omenjajo sporazume. Namreč sporazumi so tudi v resoluciji</p>
               <p>saj so napisani. V predzadnjem odstavku piše o sporazumih, v poročilo odbora
                  tudi,</p>
               <p>celo o bilateralnih sporazumih. To samo dokazuje, da vsi poslanci ne vemo vsega.
                  Namreč, sporazume dobivajo vedno, na podlagi zakona o zunanjih zadevah, poslanci
                  Odbora za mednarodne odnose že v fazi pobude in jih obravnavajo. Kolikor vem, naj
                  bi te sporazume dobili tudi vodje klubov. Če tega ni, je potem problem delovanje
                  služb v Državnem zboru, se pravi, da ne dostavljajo teh sporazumov vodjem klubov,
                  kajti vodja kluba je dolžan svoje poslance o tem obvestiti. Ta proceduralni zaplet
                  je nepotreben. Če nekateri niste seznanjeni s temi sporazumi, je to vaša krivda
                  ali krivda vašega vodje poslanskega kluba. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Drago Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Bom kratek, bom samo prebral nekaj vprašanj, v glavnem so namenjena
                  gospodu ministru - nekaj vprašanj in nekaj misli. Le gospodu Polajnarju bi dodal,
                  da nima prav, ko govori, da Jelinčičev govor ne sodi v parlament. Mislim, da je
                  zaradi Jelinčičev tudi parlament takšen, kot je to, in to zanimiv. Rad bi postavil
                  nekaj vprašanj o teh odnosih, vem, da je to interdisciplinarni problem, pa vendar.
                  Gospod minister, kaj pomeni vaš - oprostite za besede, drugače ne morem povedati -
                  anemičen komentar oziroma odgovor na Tu|manove izjave, to se nanaša na včerajšnji
                  TV. Prav tako se na včerajšnji vaš govor na TV dnevniku tudi nanaša to vprašanje:
                  Kaj pomeni vaše delno strinjanje z izjavo hrvaškega predsednika, da je slovenska
                  stran kriva za konflikte med državama. To je bilo na začetku vašega govora.
                  Tretje. Rekli ste, da so boljša dejanja pred papirjem. Absolutno se strinjam z
                  vami, vendar pa gospod minister, mislim, da vi samo govorite o bodočih podpisih,
                  papirjih in zelo malo o dejanjih npr.: meje, pivovarna in tako dalje. Rad bi tudi
                  vaše mnenje o problemu v Piranskem zalivu, se pravi o povezavi Piranskega zaliva s
                  problemom cestnega koridorja na phyrnski transverzali, vemo: Maribor, Zagreb in
                  tako dalje. Sam sem proti povezavi teh dveh primerov, še zlasti, če veljajo
                  trditve, da nam suverenost nad Piranskim zalivom pripada po pravilih mednarodnega
                  prava.</p>
               <p>Zanima me tudi, kako vi komentirate problem s hrvaškimi delavci po preteku
                  delovnih viz. Sam sem proti temu, da se jim začasne delovne vize podaljšajo tam,
                  kjer imamo svojo delovno silo in te imamo, v tem trenutku, na pretek.</p>
               <p>Še eno vprašanje, gospod minister. Kako komentirate dejstvo, da je hrvaški
                  pogajalec o meji, dr. Rudolf, postal osebnost tedna v anketi enega od slovenskih
                  časopisov, mi pa niti ne vemo, kdo je avtor zemljevidov - to mislim tistega
                  zaupnega gradiva - da vsaj njega javno promoviramo v osebnost tedna, če to nočete
                  biti vi, gospod minister. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Zelo težko je razpravljati o odnosih med
                  dvema suverenima državama, če se jemljejo besede skrajne nacionalistične opozicije
                  kot stališče, ki bi naj obveljalo v razpravah s sosednjo državo. V vsakem
                  parlamentu je populistična, nacionalistična opozicija in jo parlament, če je
                  pameten, spusti z vajeti - to se pravi z njo razpravlja, če se mu zdi pametno
                  izvajati pritisk na nasprotno stran. Menim pa, da v tej zadevi pretiravamo. Pri
                  vsakemu takemu izpadu, ki ni sprejemljiv v civiliziranem svetu, ki je nelogičen,
                  ki je nacionalističen, reagiramo in s tem povzdvigujemo stališča, ki so tuja
                  civilizaciji in tuja nam, v tem zgodovinskem trenutku. Gospe in gospodje, mi
                  živimo v Sloveniji, Hrvati živijo na Hrvaškem. Niti Hrvati niti Slovenci se ne
                  bomo selili s tega prostora. Kaj je v našem interesu? V našem interesu je, da
                  sosedske odnose uredimo na način, da bomo lahko, kot dobri sosedje, živeli. Ni
                  bistvenih spornih vprašanj glede meje. Kdor si to izmišljuje, je verjetno
                  zlonameren. Če ste poslušali in poskušali analizirati govor gospoda Franja
                  Tu|mana, je tu sporna njihova Sveta Jera, ki nam v bistvu ne pomeni nič, je
                   sporen Piranski zaliv, ki nam veliko pomeni, je sporno, če bi to lahko rekel
                  sporno, prizadevanje Hrvaške za povezavo z Zahodno Evropo, cestno povezavo, kar je
                  seveda samo po sebi razumljivo, da si vsaka država za to prizadeva. Tu so te tri
                  mejne točke, o katerih bi pa lahko razpravljala le naša diplomacija v interesu
                  obeh držav, v našem nacionalnem interesu in pa v interesu tega, kar bi predlagal
                  temu zboru, da sprejme, da se trudimo za čim boljše sožitje, čim bolj dobro
                  sosedsko sožitje z vsemi sosedi, ne samo z Italijani, ne samo z Madžari, ampak
                  tudi s Hrvati. Menim, da bi bil sedaj čas, da nehamo s temi izrednimi
                  nacionalističnimi izpadi, da nehamo pretiravati z reakcijo podobnih populistično
                  nacionalističnih stvari na Hrvaškem in da jih ne konfrotiramo z našim dejanskim
                  mišljenjem in načinom, s katerim hočemo urejevati sožitje z našimi sosedi.</p>
               <p>Predlagali bi, da ta parlamant, ne glede na strankarsko pripadnost, slišali smo tu
                  pripadnike večih strank. Vsi skušajo kovati dobiček pri svojih volilcih na račun
                  tega, da poudarjajo svoje nacionalistične težnje: Slovenci glede na hrvaške
                  delavce, Slovence z ozirom na hrvaške enako nacionalistično popuslistične zahteve,
                  kot jih imamo pri nas, s te strani nihče ne jemlje resno, meja na Mirni in tako
                  naprej.</p>
               <p>Gospodje, zavedajmo se, mi smo parlament. Vsega nas je 90. Mi imamo po zakonu o
                  zunanjih zadevah, po mojem mnenju ponesrečeno, ampak imamo izredna pooblastila za
                   vodenje zunanje politike celo do takih tehničnih podrobnosti, ki so pravzaprav
                  absurdne in jih v drugih državah ne poznajo. Prosim, zavedajte se svoje
                  odgovornosti. Mi bomo živeli na tem koščku zemlje, Hrvatje bodo na svojem koščku
                  zemlje. Mi smo daleč od velesile, mi smo daleč tega, da bi lahko sedaj z ne vem
                  kakšno silo ali pa s političnim pritiskom izsilili kakršne koli prioritete na
                  račun  Hrvaške. Oni imajo enako slab položaj, zato menim, bodimo realisti, pametni
                  pragmatiki. Pogovarjajmo se resno in prepustimo, predvsem vodenje konkretne
                  politike poklicnim politikom. Menim pa, osnova mora biti dobro sosedski odnosi s
                  tem, da naši nacionalni interesi, ne mislim populističnih, seveda ne smejo biti
                  prizadeti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Sašo Lap. Nimate replike. Ima kdo repliko? Gospod Ivan
                  Verzolak, prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Moral bi povedati kratko repliko gospodu
                  Vitodrag Puklu. Večkrat je omenil skrajne nacionalistične izjave. Mislim, če je
                  naš predsednik, Zmago Jelinčič povedal nekaj zgodovinskih resnic, pa tisti, ki jih
                  ne sprejemajo, jim bog pomagaj. Drugega ne morem povedati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Jaz bi prosil gospoda zunanjega ministra in gospoda Petra Toša - pri mojem
                  razpravljanju prej sem opazoval in s kotičkom očesa videl, da si pridno beležita
                  določene stvari, bi na vsa ta vprašanja in na nekaj tez prosil odgovor. Za obliko,
                  če je možno, takoj ustno ali pa tudi pismeno. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Gospod predsednik, spoštovani poslanci! Živim ob meji s Hrvaško. Tam imam svojo
                  družino. Le nekaj kilometrov je do meje. V zgodovini je bil nekoč tudi kraj
                  Podbočje, preimenovan Sveti križ pod Hrvaško. Ali naj sedaj pristanem na to, da bo
                  nekdo na drugi strani rekel sedaj pa to zaradi zgodovinskih dejstev, čeprav danes
                  ni več Hrvatov v našem kraju, ampak smo Slovenci, ali naj zdaj to pomeni, da bomo
                  po recipročnem načelu v bistvu pristali na to, da se s  hudimi, trdimi prijemi
                  doseže, da bodo pravzaprav na nek način ukrepi tudi z druge strani za to ozemlje,
                  kjer jaz živim. Ne želim, da bi se zapletali v kakršno koli vojno. Če bi bilo to
                  <q>"za inat"</q>, seveda vam povem, da ob tej slovenski vojni, sem bil dejansko udeležen
                  in čvrsto na svojem kraju in nikamor nisem pobegnil in tudi sedaj, ker sem v kraju
                  ob meji, bom tudi ostal, če bo karkoli. Ne mislim iti iz tega kraja. Zato bi
                  prosil Ministrstvo za zunanje zadeve, da dejansko resnično strpno in pa pazljivo
                  komunicira s Hrvaško, da se ne bi zapletli, vendar pa, da gotovo more ostati na
                  svojih stališčih oziroma na tistem, kar je evidentno naše. Rad bi pa v odnosih
                  Hrvaške in Slovenije še enkrat poudaril to, kar je že gospod dr. Peter Tancig
                  povedal. Mislim, da je vprašanje nuklearne elektrarne na našem koncu ena točk, ki
                  je ni mogoče odlašati v pogovorih in je potrebno priti do razrešitve, kajti zaradi
                  odlašanja že skoraj 4 leta ali še več, pravzaprav nimamo rešenih zadev, ki so zelo
                  pomembne za to področje našega konca.</p>
               <p>Drugo stvar, na katero bi rad opozoril, da je potrebno čimprej dati bolj jasno
                  informacijo oziroma doseči jasnejše odgovore v zvezi s počitniškimi kapacitetami,
                  ki so bile zgrajene na Hrvaškem in pravzaprav ta trenutek z vaše strani, z
                  ministrstva ni pravega odgovora. Oziroma, kaj se bo dalo doseči in kako bo
                  upravljanje oziroma koriščenje te imovine možno?</p>
               <p>Zato bi prosil v svojem imenu in v imenu mojih krajanov Posavja, da se temu
                  področju posvetite. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegu poslancu bi nekaj rahlo repliciral. V njegovem nagovoru njegovo
                  problematiko popolnoma razumem za njegov kraj, ki je mogoče kdaj pripadal pod
                  Hrvaško. Vendar opozarjam na znano, nam Slovencem pripisano lastnost ob tem, ko bi
                  zaradi enega metra lahko izgubili nekaj sto kvadratnih kilometrov. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ali imate repliko, gospod Partljič? Da, prosim.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Upam, da je replika - sicer bo pa tako kratko, tudi če me boste prekinili, da bom
                  že povedal.</p>
               <p>Vprašal bi oziroma pridružil bi se vprašanjem gospodu ministru. Verjemite mi,
                  gospod Peterle, da dobrodušno in dobronamerno. Če bi gledal današnjo diskusijo in
                  se vprašal, kaj naj bi bilo v imenu strategije za javnost in kaj naj bi bilo samo
                  za nas, nisem prepričan, da naj bi bil to prvi del seje. Tudi ko sem poslušal
                  argumente, da se pravzaprav skrivajo karte ali poteze, nisem bil sposoben razbrati
                  iz vašega nastopa, katere karte in katere poteze ste nam odkrili, za katere je
                  boljše, da smo jih imeli sami. Zato bi imel predlog, da se zavzemate za to, da je
                  čim manj tega gradiva <q>"strogo zaupno"</q>. To v resnici obuja spomin na prejšnje čase,
                  ko so <q>"posvečeni"</q> dobili strogo zaupno; niti ne veš, kdo je to dal, potem pa smo
                  se doma veselili, češ, jaz sem med tistimi, ki lahko nekaj ve, drugi pa ne. Tudi
                  današnja razprava mi je pokazala, da je morda v zvezi s Hrvaško najboljše, da
                  takih oznak v glavnem ni in da je pravzaprav problematično lahko vse, kar se tu
                  javno dogaja - če kdo tako pač problematično vzame na znanje. Mislim pa, da je
                  koristno, da se tu pove čim več in mislim, da je legitimno vse, kar se pove na tem
                  mestu.</p>
               <p>Gospodu Verzolaku moram reči - na žalost sem že včeraj rekel - da mi Bog pač tu
                  dosti ne bo mogel pomagati. <stage>(Rahel smeh.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala, gospod predsedujoči. Spoštovane kolegice in kolegi! Sprejemam izziv kolege
                  Vitodraga Pukla, zlasti še, ker pokrivam oziroma se ukvarjam z gospodarskim
                  področjem. Mislim, da je gospodarsko področje ne samo toliko pomemben del odnosov
                  med Republiko Slovenijo in Republiko</p>
               <p>Hrvaško, ampak tudi toliko pomemben del interesov Slovenije in Slovencev, da je ob
                  taki obravnavi tudi na to temo treba nekaj reči.</p>
               <p>Govorim tako v imenu odboru kot tudi v svojem imenu in bi rad najprej poudaril, da
                  je odbor, ko je dosti temeljito obravnaval gospodarski del odnosov med Slovenijo
                  in Hrvaško, ugotovil, da je Republika Hrvaška kljub vsem težavam in kljub vsem
                  problemom, ki se žal stopnjujejo, in kljub močnemu padcu gospodarskega sodelovanja
                  v zadnjih letih, še vedno zelo pomemben gospodarski partner Republike Slovenije,
                  saj je drugi partner za Zvezno Republiko Nemčijo v našem izvozu - tudi po podatkih
                  v začetku letošnjega leta - z deležem okrog 12%, kar ni zanemarljivo v tej
                  situaciji, v kateri smo še posebej, in tretji partner za Nemčijo in Italijo v
                  uvozu. Odbor je ocenil, da bo Republika Hrvaška verjetno tudi v prihodnje pomemben
                  partner - ni nujno, da bo ravno rang dva ali tri - in to tako za trgovino na
                  prodajni in nabavni strani, za dolgoročno sodelovanje in pa tudi za sodelovanje
                  Slovenije s tretjimi državami. Pa ne državami tretjega sveta, ampak s tistimi
                  državami, ki so trenutno tudi perspektivno naši najpomembnejši partnerji. To so
                  partnerji, predpostavljam Zahodne Evrope in pa tudi nekatere druge najbolj razvite
                  države. Ne smemo namreč pozabiti, da je obseg in urejenost predvsem gospodarskih
                  odnosov s sosednjo državo Hrvaško, zelo relevanten, zelo pomemben tudi za našo
                  pozicijo v teh tretjih državah. To je bilo tako v preteklosti, to je sedaj tako in
                  tudi v stikih partnerji to tudi neprestano poudarjajo, kar je razumljivo glede
                  majhnosti slovenskega trga. Važno je tako za trgovino, kot predvsem za pričakovana
                  tuja vlaganja v Sloveniji.</p>
               <p>Zato je v interesu gospodarstva Slovenije in tudi slovenske države, seveda enako
                  ali pa še bolj tudi v interesu hrvaškega gospodarstva, hitrejše in učinkovitejše
                  urejanje odprtih in spornih zadev in ustvarjanje pogojev za normalizacijo
                  gospodarskega sodelovanja. Zato je bila potrebna takšna obravnava, žal ni bila
                  dovolj celovita. Poskušam to malo popraviti. Potrebna je strategija, da ne bo
                  ravnanja in odločanja tudi naše strani od primera do primera. Potrebna je predvsem
                  prioriteta reševanja nekaterih največjih in najbolj spornih problemov. Žal, nisem
                  tega mnenja, da je najboljši način, kar vse odlagati, ker lahko odlagamo, ampak
                  tudi v svojo škodo.</p>
               <p>Odbor se je zato zavzel zlasti za uveljavljanje načela recipročnosti tudi pri
                  urejanju gospodarskih zadev. Za večjo odločnost in doslednost slovenske strani,
                  glede na obojestranske interese in tudi glede na ravnanje, tudi na ravnanje
                  sosedov in seveda v tej zvezi, če je potrebno tudi hitrejše reagiranje na ukrepe
                  hrvaške strani.</p>
               <p>Hkrati je potrebno ohraniti strpnost in konstruktivnost. Ne politizirati odnosov
                  in problemov za vsako ceno in za domačo politično rabo, kar počnemo tako pogosto,
                  tudi danes v tej razpravi. Ne medijsko pogrevati zadeve, ampak rajši hitreje in
                  več ukrepati, ko je to potrebno. Predvsem dosledno upoštevati mednarodne standarde
                  in pravila igre, za katera se opredeljuje Slovenija in se ne pustiti sprovocirati
                  in iti v tveganje, da se z nepremišljenimi, kratkoročno gledamo morda atraktivnimi
                  in pa interesantnimi ukrepi, da si pokvarimo mednarodno kredibilnost.</p>
               <p>Ob srečanjih na najvišji ravni, mislim na srečanja predsednikov vlad in držav, bi
                  si morali prizadevati, da so dogovori bolj konkretni in bolj določni in s tem
                  seveda tudi bolj obvezujoči. Zato je temu primerno tudi tempirati razgovore in jih
                  dobro pripraviti. To menim, da je potrebno zaradi slabih izkušenj iz preteklosti,
                  ko smo imeli srečanja na vrhu z izrazi dobre volje, s spodbudnimi izjavami za
                  medije, kar pa se je pokazalo v praksi, da ni dovolj. Dostikrat so stvari šle v
                  praksi celo obratno, še slabše.</p>
               <p>Mislim, da je treba pospešiti delo ekspertnih skupin, kot to predvidevata tudi
                  Ministrstvo za zunanje zadeve in Vlada. Za uspešnejše in trajno sprotno reševanje
                  odprtih zadev je potrebno zagotoviti še boljšo koordinacijo med vladnimi resorji
                  ter med Vlado in drugimi ustanovami. Saj to velja za gospodarstvo in te
                  institucije, mislim tudi druge institucije, bi kazalo bolj vključevati v
                  normalizacijo in izboljšanje odnosov na področju gospodarstva. Mislim tu tako na
                  Banko Slovenije za področje bančnega sektorja, kjer je dosti odprtih problemov,
                  kot vemo. Mislim tako na gospodarsko in obrtno zbornico, ki jim je imanentna in
                  primarna funkcija urejanje in pospeševanje normalnega gospodarskega sodelovanja in
                  pa seveda druge organizacije tržnega gospodarstva in civilne družbe, ki lahko
                  dostikrat prav v takih kompliciranih zadevah naredijo v praksi tudi več, kot lahko
                  naredijo Vlada in njeni resorji.</p>
               <p>Mislim tudi končno, da je prav za urejanje, v kolikor je možno v teh nenormalnih
                  razmerah znosnih pogojev gospodarskega sodelovanja, potrebno skleniti nekatere
                  sporazume. Mislim, da je najslabše stanje in nenormalno, da z drugim ali tretjim
                  največjim partnerjem nimamo popolnoma nobenega sporazuma, nobene pogodbe.</p>
               <p>Menim, da je tudi smotrna vezava sporazumov za rešitev vsaj nekaterih vitalnih
                  interesov slovenskega gospodarstva - gre predvsem za trgovinski sporazum,
                  plačilni, kajti plačila so še vedno eden glavnih problemov v gospodarskem
                  sodelovanju, ena glavnih ovir; premoženje in statusne spremembe in navsezadnje
                  tudi zaposlovanje, kljub nekaterim pomislekom, ki so bili tukaj izraženi.</p>
               <p>Končno soglašam s tem, da je verjetno nujna, zaradi realnosti, takšna kot je,
                  potrebna določena postopnost v urejanju odprtih vprašanj in če ni možno vsega
                  urediti, da zaradi tega ne čakamo in nič ne uredimo, da zagotovimo vsaj tisti
                  minimum za sporazume, ki so sedaj v dogovarjanju. Ne bi se spuščal v njihovo
                  vsebino glede na dosedanjo razpravo, ampak je to še pred nami. Mislim pa le, da ne
                  bi smeli preveč odlašati in da bi vsaj za odprta vprašanja morali narediti vse, da
                  bi jih lahko čim prej sporazumno uredili. Mislim, da bi bilo smotrno, da da ta
                  zbor Vladi pooblastilo, da tekoče ureja tista vprašanja, kjer so povsem jasni naši
                  interesi; kjer so jasna pravila igre - za gospodarsko področje, mislim predvsem na
                  pravila AT-a; in kjer so tudi zelo decidirana in jasna stališča tega zbora. Ne
                  vidim nobenega razloga, da ne bi prepustili in celo zahtevali od Vlade, da taka
                  vprašanja sproti čim hitreje ureja. Da pa je normalno, da v sodelovanju s tem
                  zborom in predvsem z Odborom za mednarodno sodelovanje urejata Vlada in
                  Ministrstvo za zunanje zadeve v tesnem sodelovanju bolj delikatna, zlasti
                  politična in druga vprašanja. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Janez Kocijančič, za njim gospod Oman,
                  druge pa prosim, da se odpovedujete ali da se še pisno prijavite. Prosim!</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Nekaj predgovornikov, recimo
                  gospod Pukl, gospod Horvat so mi odvzeli posamične teme, o katerih sem želel
                  govoriti, zato dovolite, da se omejim samo na nekaj tez. Povsem razumem, da je za
                  parlament kritičnost in polemičnost elementaren predpogoj dela, zlasti v pluralni
                  strankarski demokraciji, vendar menim, da je treba v temah, kjer gre za kompleksne
                  nacionalne interese - ena od takih tem je prav gotovo politika do sosedov, najti
                  dovolj moči, da se problemi umirjeno analizirajo in da v rezultatu pridemo do
                  nacionalnega konsenza v tej politiki.</p>
               <p>Moje globoko prepričanje je, da v odnosu do sosedov ni možno hkrati voditi več
                  politik oziroma če bi hkrati vodili več politik, to pomeni samo večjo šibkost
                  lastnih pogajalskih pozicij in to najbrž ni v interesu take države, kot je
                  Slovenija. Sosedje so življenjsko dejstvo, pri katerem si obsojen ali na
                  prijateljske odnose ali na prepir, s tem da sta za prepir vedno potrebna dva. Kar
                  se mene tiče, bi sugeriral, da z našega zornega kota, z naše strani temeljito
                  razmislimo predvsem o tistem, kar bi utegnilo voditi v prepire ali nadaljevanje
                  prepirov. V odnosu s sosedi je osnovni strateški cilj, da se ustvarijo predpogoji
                  za sožitje ljudi, za sožitje gospodarstev, za sožitje držav. Pri tem gotovo nismo
                  v enostavnem geopolitičnem položaju, ne samo da utegnejo med tema državama ali
                  morda v njuni bližini potekati meja med evropskih zahodom in evropskim vzhodom.
                  Velika verjetnost je, da bodo tu blizu potekale tudi meje <stage>(da rečem
                     shematično)</stage> med evropskim severom in evropskim jugom - z vso
                  kompleksnostjo problematike, ki se bo tu pojavila. Iz politike, ki prevladuje v
                  zahodni Evropi, še nisem uspel razbrati, ali se je Evropa odločila za celovito
                  integracijo ali pa se bo opredelila za to, da se razdeli in da ustvari neke nove,
                  trdne meje in sanitarne kordone. V mnogih razgovorih, ki sem jih imel s tujimi
                  sogovorniki, se mi je dozdevalo, da so pogosto danes bolj zaskrbljeni, ali bolj
                  preplašeni, da jih bodo sosedje z vzhoda obiskali s culami, kot so bili včeraj
                  preplašeni, da jih bodo obiskali tanki.</p>
               <p>In ti odnosi se vsi prelamljajo seveda tudi v odnosih med Slovenijo in Hrvaško in
                  zato menim, da ta širši okvir narekuje, da se s temi odnosi ukvarjamo skrajno
                  pazljivo. Tu je treba najprej razločiti, kaj je bistveno in kaj je manj bistveno.
                  Strinjam se s Ferijem Horvatom, da so med najbolj bistvenimi elementi medsebojnih
                  odnosov gospodarski odnosi. Poglejte! V preteklosti, nekaj leta nazaj, je od
                  trgovine med Slovenijo in Hrvaško živela najmanj desetina slovenskega
                  prebivalstva; po podatkih celo 12, 13 odstotkov. In mnogi od teh ljudi so danes
                  brezposelni. Če hočemo dolgoročno, strateško gledati na te odnose, bi morali
                  graditi vse predpostavke, ki bi ustvarjale možnost, da se bo vsaj del teh odnosov
                  v prihodnje povrnil, in to v dobro obeh strani.</p>
               <p>Nadalje sem prepričan, da je treba biti v pogajalskih pozicijah po eni strani
                  dovolj čvrst, po drugi strani pa dovolj umirjen in dovolj pripravljen na iskanje
                  konsenza. Skrajno striktne pogajalske pozicije, za katere se nekateri od kolegov
                  zavzemajo, pomenijo po logični interpretaciji, da za dogovor s sosedi nismo
                  zainteresirani. Kajti z logiko ultimata se pravzaprav, razen v primeru velike
                  disparitete sil, v svetu še ni dosegel noben mednarodni dogovor, zlasti pa ne
                  tisti, ki naj bi bili enakopravni. Zato sem za politiko, kjer bi dali našim
                  pogajalskim ekipam in naši vladi pooblastila za pogajanja, dovolj široka in dovolj
                  kompletna, da bi lahko pripeljali do ustreznih rezultatov s tem, da bi povsem
                  sprejel nekaj tez, ki so bile omenjene v današnji razpravi. Recimo, teze o tem, da
                  za vprašanja, za katera bi ugotovili, da niso dozorela ali pa zaradi specifičnih
                  političnih, vojnih in drugih okoliščin, v katerih se nahajajo naši sosedi, ni
                  možno doseči ustreznega sporazuma, da se odložijo in da se postopoma urejajo vsa
                  vprašanja, ki so dozorela za urejanje. Poleg tega menim, da je pri eventualnem
                  sporazumu o prijateljstvu in sodelovanju bistvena presoja, ali ta sporazum koristi
                  ali škodi ali je irelevanten. Torej, če lahko sodim, bi rekel, po tistem kar
                  poznam, da škodi prav gotovo ne, vprašljivo je, če veliko koristi. Mislim pa, da
                  bi težko rekli, da je irelevanten, ker če drugega ne, bi lahko izrazil neko
                  politično voljo dveh držav, da želita v prijateljskem duhu urejati medsebojne
                  odnose.</p>
               <p>Pri teh pooblastilih in načelnih deklaracijah o prijateljstvu pa seveda obstaja
                  velik krog izjem. Mislim, da povsod tam, kjer bi se pogovarjali o kakršnihkoli
                  elementih, ki implicirajo razmerja suverenosti. Tukaj gre predvsem za mejo,  tudi
                  morda za kaj drugega, da pogajalske skupine ne morejo imeti nikakršnega drugega
                  mandata kot to, da pripravijo podloge za odločanje v tem parlamentu. Zato menim,
                  da bi bilo izražati kakršnekoli rezerve v tem smislu preuranjeno. Mi si moramo kot
                  parlament z vso avtoriteto parlamenta zagotoviti pravico, da bomo o teh vprašanjih
                  končno odločali sami. Naj še ob tej priložnosti povem, da v dokumentih in
                  papirjih, ki sem jih videl, nisem videl nobenih elementov konfederalnih pogodb.
                  Konfederalne pogodbe pomenijo prenašanje pomembnih segmentov suverenosti. O tem ni
                  govora. Jaz bi tudi rekel, da za to ni nobenih pogojev in nobenih razlogov.
                  Slovenija in Hrvaška  lahko medsebojne odnose urejata samo kot dve suvereni in
                  samostojni državi, brez kakršnihkoli namenov, da bi elemente svoje suverenosti
                  prenašale druga na drugo ali pa na kakšen skupen položaj.</p>
               <p>Če dovolite, da na koncu rečem še dve stvari. Če hočemo biti uspešni v razgovoru s
                  sosedi, moramo nuditi podporo in ne smemo dezavuirati pogajalskih organov, to
                  pomeni tudi ne naše vlade in Ministrstva za zunanje zadeve. Sicer mislim, da jim
                  moramo dajati kar se da precizna navodila, da moramo biti kritični, da moramo pa
                  zelo paziti, ali jih v kontekstu pogajanj z drugo stranjo dezavuiramo ali ne. Ker
                  če jim jemljemo avtoriteto, s tem jemljemo avtoriteto samim sebi. Vlada je taka,
                  kot jo imamo, zunanje ministrstvo je tako, kot ga imamo in ti morajo opraviti ta
                  zahteven posel. Ko je včeraj, če se ne motim, vodilni hrvaški državnik izjavil, da
                  je politika Hrvaške do Slovenije čista kot solza, bi rekel, da mora biti naša
                  politika usmerjena tako, da ne bo noben njen segment razviden ali pa da se ne bo
                  pojavil v kontekstu solza.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod minister za zunanje
                  zadeve.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Gospod podpredsednik, spoštovane poslanke in poslanci! Bog me je obdaril z veliko
                  potrpežljivostjo - <q>"deo gracias"</q> - Skušal bom komentirati, zato da ne bi izpadel
                  anemičen, vsaj nekatere zamisli, laži in kaj podobnega, ker vse to se je pojavilo
                  prav na balkanski način s strani nekaterih govornikov, in to nas vrača - metoda
                  nas vrača v Balkan, ne  sporazumi in ne strategija.</p>
               <p>Na začetku bi rad povedal tole. Ne sprejemam nobene odgovornosti za to, kar se
                  dogaja v razpravi o resoluciji. Poslanci so se modro izognili možnosti
                  razpravljati o odnosih med Hrvaško in Slovenijo v času, ko je bila zaprta seja in
                  ko je bila ta tema na sporedu, in so izkoristili priložnost, ko je prišla kamera
                  in je seveda interes očitno drugačen v tem ali drugem delu seje. Pravim, da res ne
                  bi želel prevzemati odgovornosti. Kaj to pomeni, bom razložil z nekaterimi
                  komentarji.</p>
               <p>Najprej glede tega, kar je povedal poslanec Pahor. Mene moti, kadar govorimo v
                  naprej v tem smislu <q>"ne smemo peljati politike, ki bi nas vodila v vojaški spopad,
                  nazaj na Balkan, itn."</q> Vprašujem, ali je kakšna podlaga za to, da svarimo sami
                  sebe; ali je parlament sprejel kakšen tak dokument, ali ga je Vlada sprejela?
                  Rekel bi, da si ne oblakov ali sovražnikov nastavljati, dokler jih resnično ni.
                  Tudi ne bi bil za to, da mi danes opredeljujemo hrvaško zunanjo politiko, da se
                  izražamo o njej, da diagnosticiramo njihovo notranjo in zunanjo situacijo. To je
                  treba vedeti, je treba imeti v podlagi za naše odločitve, vendar jaz ne bi danes
                  razpravljal o tem, kako Hrvaška ravna do Srbije ali do Bosne, ker to preprosto ni
                  na dnevnem redu. Če pa se bo parlament o tem odločil, nimam nič proti.</p>
               <p>Veliko govorimo o suverenosti. Toliko, da se bojim, da nas bo kdo vzel za neresne
                  glede tega. Kajti, če nekdo preveč poudarja, da mora biti suveren, utegne biti
                  nekoliko majhen v svoji suverenosti. Prepričan sem, da se obnašamo suvereno. Nihče
                  mi ni dokazal ničesar, da smo kje šli v škodo slovenske suverenosti, da smo kaj
                  izgubili; nismo pa šli z vojsko v Buzet in verjetno tudi ne bomo šli.</p>
               <p>Kar zadeva uravnotežene odnose, o katerih je govoril gospod Pahor. To je ves čas
                  naše izhodišče, od začetka delovanja tega ministrstva. Ne samo v našem sosedstvu,
                  tudi v širšem evropskem prostoru, in to neprestano poudarjamo. Gospod Peršak je
                  potem rekel, da ne, ne bi uravnoteženo, ampak da bi se bolj posvetili drugim
                  državam v naši soseščini. Mislim, da je to izhodišče napačno. Delati je treba
                  najprej in predvsem tam, kjer imamo odprta vprašanja. Na koncu pridemo do tega,
                  ali pa na začetku - o čemer je govoril prej Feri Horvat in še kdo drug - do
                  gospodarskih zadev, do brezposelnih in podobnih vprašanjih. In če je kje potrebna
                  resna diplomatska politična akcija, je seveda to v odnosih s Hrvati; pa ne zato,
                  ker imamo skoraj 600 km dolgo mejo, ampak zato, ker je tukaj toliko neurejenih
                  vprašanj. In čim bolj so ta vprašanja neurejena, tem bolj dišimo po Balkanu, tem
                  bolj se nas Evropa boji in pravi: saj ne znajo niti s sosedi stvari urediti.
                  Vedno, kadar sta dva skupaj, sta seveda oba odgovorna in ni tukaj samo stvar enega
                  ali drugega.</p>
               <p>Če že govorimo o dejanjih, naj vam povem, kako je prišlo do vprašanja v Sečovljah.
                  Tam smo z dejanji primerne vrste dosegli, da se je pač ta gradnja ustavila. Ampak
                  po Evropi je to završalo, da vam niti ne omenim kako; lahko bi tudi o tem na
                  široko govorili. Evropa si ne želi še ene fronte; ima jih dosti okrog in okrog.
                  Želi si stabilnost in miru. In naša podoba v Evropi in v svetu je taka, da je
                  Slovenija dejavnik, ki želi prispevati k miru. Naše pobude so bile kot take
                  predstavljene. To, da je Hrvaška gradila prehod na tem spornem ozemlju, ni šlo v
                  našo škodo; to zadevo mora pojasnjevati Hrvaška. In nisem za recipročnost, da zato
                  pa mi nekje <q>"vžgemo"</q> na hrvaško ozemlje in začnemo tam nekaj graditi. Tako
                  recipročnost odklanjam. To ne bo metoda tega ministrstva niti te Vlade.</p>
               <p>Sedaj pa pojdimo - oprostite - na bonton. Sedaj boste videli, zakaj sem
                  zagovarjal, naj bo ta tema zaprta. Pride poslanec slovenskega parlamenta, ki
                  razpravlja o resoluciji, ki se začne, <q>"da je treba gojiti dobrososedske oziroma
                  prijateljske odnose"</q>. Nihče ni temu nasprotoval. On pa reče: <q>"O.K., dajmo biti mi
                  za miroljubno sožitje, ampak, kolegi, z distanco."</q> Pojdite na morje in boste
                  videli distanco! Jaz se bom trudil za to, da bodo naši ljudje tudi na hrvaškem
                  morju sprejeti kot spoštovani ljudje neke države, ki želi imeti prijateljske
                  odnose - in se bom za to trudil, dokler bom na tem mestu. Reči v kamero: <q>"Imejmo
                  do Hrvatov distanco"</q>, je zame nepolitično, nebontonsko - je čez manire lepega
                  vedenja. Enako reči tukaj pred kamero, ki bo vse to reproducirala na Hrvaškem in
                  še kje drugje: <q>"Veste fantje, mi imamo ceste, mi imamo tunel; pazite, kako boste
                  vozili. Če se bomo zmenili, vam bomo zaprli in boste vi na suhem."</q> Pojdimo zopet
                  na recipročnost: <q>"Vi, dragi Slovenci, pa ne boste hodili po morju, itn."</q> Jaz si ne
                  želim tega kroga; absolutno si ga ne želim in ne bom podpiral takih idej.</p>
               <p>Ali Sečovlje, Buzet - bi lahko sedaj eksploatiral neskončno na to temo.</p>
               <p>No, glede prioritet, predlagam in vztrajam na tem, da je prioriteta, ker so odprta
                  vprašanja Hrvaška.</p>
               <p>Bilo je rečeno, da so bili zahtevani scenariji. Jaz se ne spomnim take zahteve.
                  Ministrstvo ne dela scenarijev, ne dela filmov, dela politiko s Hrvaško.</p>
               <p>Potem je bilo rečeno, da jih je veliko po svetu, ki zastopajo Jugoslavijo. Sedaj,
                  kaj je veliko, ne vem. Vem, da so nekateri. Tudi sam sem o tem govoril in temu
                  nasprotoval. Vendar tudi iz zadnjih poročil, ki prihajajo iz ambasad dnevno,
                  izhaja naslednje. Podoba Slovenije je jasna, Slovenija je država, ki ji je uspelo
                  na miren način urediti vsaj nekatere stvari. Poročilo Svetovne banke postavlja
                  Slovenijo na prvo mesto z vidika varnosti investiranja, kar je za nas lep uspeh in
                  si želim, da Slovenija ostane med vsemi državami v prehodu na tem mestu. Ima
                  možnosti, da ostane, če bomo približno pri pameti.</p>
               <p>Tisti, ki pač, gospod Vukobrad, pa še kdo se kje najde, gospod Čosi} je tudi v
                  Bruslju razlagal zadeve o nekakšni balkanski skupnosti. Ne tega tako presneto
                  resno vzeti. V Evropski skupnosti niso tega resno vzeli.</p>
               <p>Gospod Van de Broock ni o tem nič vedel, kdaj je bilo, kaj je bilo. Ni bilo odmeva
                  na to, ker vedo, da je tukaj zgodba drugačna in da je Slovenija izšla iz tega.
                  Tudi v Ameriki je tako stališče. Dosegli smo to, da se reče, Slovenija je primer
                  za sebe.</p>
               <p>Ampak pojdimo zopet k lepemu vedenju. Nič nam ne prinese, če poudarjamo pred
                  Hrvati, kam smo že vse prišli. Da smo v Svetu Evrope, da smo podpisali sporazume z
                  Evropsko skupnostjo, nam in meni bi bilo vsem lažje, če bi tudi Hrvatje že to
                  podpisali. Jaz bi bil tega zelo vesel, ker ne bi bilo potem ljubosumja. Ne bi bilo
                  določenih težav. Vesel sem, da sta oba hrvaška ministra rekla, pojdite naprej s
                  svojo dinamiko, kolikor morete, ker bo to tudi za nas boljše, kakor če čakate na
                  nas itd. Slovenija se je individualizirala, se obnaša suvereno, je svoje dosegla
                  in jaz želim Hrvaški, da gre čimprej za nami po vseh poteh, ki lahko pomagajo
                  njeni državnosti, kakor pomagajo slovenski. Želim si dobrega soseda, če hočete
                  tudi prijatelja, mislim, da bi bilo to najboljše. Mi pa tukaj razpravljamo o
                  distanci in o tem, kako jih na cestah držimo.</p>
               <p>Kar zadeva nastopa gospoda Lapa. Državni zbor najprej stališča opredeli. Sem za
                  to, da se držimo manir, ki so bile sprejete tukaj in zadeve gredo po proceduri.
                  Sporazumi bodo prišli v ponedeljek pred odbor. Odbor bo o tem zavzel stališča,
                  potem bodo šli na Vlado in potem bodo prišli v ratifikacijo v parlament. Delno pa
                  je o tem, kako stvari tečejo, pojasnil že poslanec Pregelj. In držimo se pač zadev
                  in si ne nastavljajmo novih procedur, ki nimajo podlago v poslovniku.</p>
               <p>O popisu lastnine, gospod Lap je veliko stvari dal na plan. O teh stvareh bi lahko
                  več povedal gospod Toš. Mogoče bi bilo pa dobro tudi natančno pogledati, kaj piše
                  na papirju, ki smo ga dali. Tam piše, da je 929 podjetij tu, pa neka druga števila
                  za podjetja drugje, mislim, da je tam na to temo precej izčrpno povedano. Radi pa
                  ustrežemo in povemo še več, ampak bomo dali to pisno, ker sedaj ne morem vsega
                  tega reproducirati, saj bi bili predolgo tukaj.</p>
               <p>Kar se tiče prijateljstva, sem že sam na začetku povedal. Prijateljstvo
                  vzpostavimo in ga potrdimo s papirjem. Ne moremo ga naročiti s sporazumom o
                  prijateljstvu. Dogodek v Buzetu ni prijateljski, ni evropski in je eden od
                  dogodkov, ki govori za to, da naj ne hitimo s sporazumom o prijateljstvu. Takšno
                  je moje stališče, kar pa ne pomeni, da nismo dolžni vsega narediti, da bi do teh
                  odnosov prišlo na obeh straneh.</p>
               <p>Zopet vprašanje koridorjev. Kot zunanji minister nisem dobil nobene zahteve po
                  koridorjih. To sem že pojasnil pred odborom, mislim, da dvakrat. Pred Državnim
                  zborom še ne. Pojasnim še tukaj, te zahteve formalno nimam in nimam potrebe
                  reagirati na to. Ne vem, od kod so ti koridorji prišli. Izmišljati se jih ni
                  treba, delajmo na podlagi faktov! Poznam pa željo hrvaške strani, da bi
                  vzpostavili nek režim na avtocesti od Šentilja do Maclja za lažje prehajanje
                  hrvaških državljanov in tovora v tranzitu. To ne pomeni, da se odpovemo
                  suverenosti. Pregledamo, lahko imajo svoj pas, kakor je to narejeno marsikje po
                  Evropi. Zmenimo se, kakšen bo režim. Ničemur se ne odpovejmo, njim pa pomagajmo,
                  da lahko hitreje potujejo, ker je to v njihovem pa tudi v našem interesu.</p>
               <p>Prosili smo jih, naj nam povedo, kako bi to delovalo. Doslej tega še niso dali, ko
                  bodo dali, bomo proučili in tudi parlamentu povedali. Nič ne bo šlo mimo njega,
                  kako naj bi to urejali. Če boste za, boste za, če ne pa ne.</p>
               <p>Kar zadeva Mirno. Danes seveda sem si komaj malo ušesa uredil od nemoralne
                  govorice o morali. Danes sem bil priča moralni demagogiji. Sedaj sem priča
                  nacionalni demagogiji. Mi lahko postavljamo meje, kamor koli hočete. Vse se da
                  povedati v parlamentu. In tudi to bi rekel, lepi ocvirki za prve strani. Slovenija
                  zahteva, parlament zahteva in bomo videli, kako bodo jutri te besede odmevale po
                  medijih doma, pa mogoče še kje drug- je. Jaz sem tukaj formalist in drugega kot
                  minister vlade ne morem biti. Izhajam iz tega, da je bil ustavni zakon sprejet, da
                  so bile tudi deklaracije. Ko bo, in če bo ta parlament, rekel to, kar je bilo
                  predlagano ali pa si izmislil kaj drugega, potem bom pač zavezan drugemu pravnemu
                  formalnemu stališču. Sedaj drži ustavni zakon in jaz se ga moram držati in seveda
                  Vlada in mi vsi skupaj. Tukaj je zdaj vprašanje, do kod iti v zgodovino. Ali gremo
                  do kneza Koclja ali gremo v Karantanijo, veliko ali nekoliko manjšo ali  v kaj vse
                  gremo, ali gremo do Dravske banovine. Vsak ima svoj pogled na zgodovino in na
                  zgodovinski način verjetno nikoli ne pridemo do konca. Kaj se pravi iti v
                  zgodovino, nam kaže primer v Bosni. Tega primera si ne želim na Slovenskem. Pravim
                  pa, da če bo Državni zbor odločil, da spremenimo izhodišče za ugotavljanje in
                  določanje meja, potem bom temu zavezan.</p>
               <p>Kar zadeva podrejenost Slovenije, moram reči, da res nisem slišal dokaza, kje bi
                  se to zgodilo. Kar zadeva Višegrad, lepo je reči: obrnimo se na sever,
                  severovzhod. Mi to tudi delamo. S Čehi in Slovaki hitimo z ustanovitvijo cone
                  proste trgovine, vendar se ne bi odpovedoval hrvaškemu trgu. Prej je že gospod
                  Horvat povedal, kako je s tem in nima smisla, da se selimo od tam, če so pogoji
                  taki, da podjetja lahko poslujejo, če niso, se seveda lahko premikamo. Škoda bi
                  bilo trg izgubljati. Jasno pa je, da ga nadomeščamo, kjerkoli moremo.</p>
               <p>Naprej. Gospod Jelinčič, mislim, da je odšel, ampak  škoda, ker bi mu rad povedal
                  nekaj zadev. Najprej to, da ne samo, da je balkansko, ampak je nečloveško nekomu,
                  kakorkoli se piše ali kjerkoli je v službi, odvzeti ali pa ga proglasiti kot
                  človeka, ki ne ljubi domovine. Kaj takega se v tem parlamentu še ni zgodilo, in
                  upam, da se tudi nikoli več ne bo in pričakujem, da se bo gospod Jelinčič
                  opravičil sodelavcu zunanjega ministrstva. Kaj takega bi rad slišal, če se je že
                  kje zgodilo, da je nekdo ljubezen do domovine nekomu odpovedal.</p>
               <p>Kar zadeva Trdinov vrh, mislim, da je bilo že tolikokrat pojasnjeno, da ni več te
                  podlage. Velja isto, kot sem rekel prej. Kriterij, zgodovina, meja se je premikala
                  na vsake toliko časa na potezi s Hrvaško. Pravim, da je vprašanje, do kam gremo
                  nazaj ali spreminjamo pravno formalno izhodišče. Gospod Jelinčič si rad večkrat
                  kaj izmisli. Govori o podpisanih sporazumih. Jaz nobenega takega sporazuma ne
                  poznam. Kar zadeva jezik, je to zopet ta metoda.  Če nekdo reče - bom še govoril
                  slovensko - kaže, da so tu neki ljudje, ki so proti temu, da bi on govoril. Teh
                  ljudi ne poznam. Metodo pa poznam od prej, ko se je sovražnika zmontiralo, potem
                  smo šli pa, pardon, so šli s topovi nadenj. Kar zadeva kardinala, moramo vsaj to
                  vedeti, da so eno cerkvene zadeve, eno so pa državne in bi bilo prav lepo, da se
                  država vmeša v cerkvene zadeve zadeve in zahteva kardinala. To je lepa
                  populistična in nacionalno demagoška fraza. Kardinala pa seveda ne bo postavila
                  država. Nima pravice tega zahtevati, nima pravice o tem govoriti. Kardinal je
                  zadeve cerkve in kadar bo, bo, ne bom rekel, ali bo božja volja ali bo kakšna
                  druga.</p>
               <p>Potem, koridor še enkrat. To sem že odgovoril. Potem še ena taka kar iz zraka:
                  skupne naložbe v preteklosti. Če si v eni državi, potem jih ni. Skupne naložbe so
                  med podjetji različnih držav in gospod Jelinčič pravi, da nismo mogli na zahodne
                  trge. Kako je pa potem Slovenija izvozila 30% konvertibilnega izvoza in kako ima
                  danes 70% poslov na zahodu, če ne bi imela prej te možnosti, pač ne bi. Jaz pač
                  težko prenašam neresnico. O Mokricah ne bom govoril.</p>
               <p>Potem je gospod Šiftar vprašal nekaj vprašanj. Zadnjega nisem najbolje razumel,
                  sem pa prvega. Takole bi rekel, da jaz nisem človek, ki bi delal politiko na <q>"auf
                  biks"</q> pa na <q>"horuk"</q> način in nisem videl včeraj, pač po svoji presoji, potrebe, da
                  drugače odgovorim, kakor sem. Rekel sem, da se z gospodom Tu|manom ne strinjam o
                  oceni, kdo je kriv. Povem pa, da recimo, da je dobro, da je človek pošten, da tudi
                  slovenska stran ni vedno odgovorila v najkrajšem času. Recimo, na pismo gospoda
                  prejšnjega predsednika vlade je hrvaška stran čakala neobičajno dolgo. Jaz pa
                  lahko takoj dodam, da smo pa mi čakali eno leto na odgovor o mejnem sporazumu itn.
                  Teh stvari si lahko izmenjamo veliko, pa ne bomo prišli nikamor naprej. Zame je
                  bistveno to pri Tu|manovem nastopu, da je tam tudi neka dimenzija, ki je prej
                  nismo tako čutili, bi rekel več pripravljenosti za pogovorno ureditev teh zadev.
                  Mislim, da le na tak način pridemo naprej. Če pa skozi samo kažemo napake, kaj je
                  rekel, kaj ni kdo rekel in kaj je kdo narobe naredil, na ta način se pogajanj
                  nikamor ne pripelje. In svetujem branje kakšne knjige o pogajanjih, recimo gospoda
                  Fišerja.</p>
               <p>Na tej funkciji sem pač zato, da se bom kaj dogovoril, kaj dosegel, ne pa, da bom
                  po mizi tolkel in štartal na vsako žogico. So pa primeri, ki so čudoviti za to.
                  Buzet lahko eksploatiramo tri leta. Zahtevamo ne vem kaj, ne; samo, ko pridemo do
                  hrvaške strani, slišite tudi njihovo resnico. Nikoli niso stvari zgolj enostavne
                  in je treba to pač tudi poslušati. Nisem še videl primera, upam, da mi ne boste
                  sedaj rekli, da govorim za hrvaško stran, ampak ta primer je hrvaška vlada ocenila
                  za tako resen, zgodil se je proti njeni volji, čeprav je to težko razumeti, ker je
                  policija sodelovala pri tem. Ampak, da sedaj predsednik vlade direktno z
                  direktorjem Uniona ureja to vprašanje. To je zame dokaz, da želijo rešiti ta
                  problem.</p>
               <p>Glede dejanj je vprašal gospod Šiftar. Bi vprašal, kaj naj bi drugega naredili?
                  Vprašanje Sečovelj, vprašanje Trdinovega vrha, vprašanje Razkrižja itd. Mislim, da
                  smo z diplomatskimi potezami te zadeve rešili, tako da nam nihče ne more reči, da
                  smo zadeve peljali nečastno. Ali pa Snežnik, kjer je prihajalo do tiste sečnje,
                  kjer obe državi trdita, da je bilo to njuno in da sta sekali že prej. Tudi ta
                  stvar se je ustavila, pa še kaj drugega.</p>
               <p>Kar zadeva delovne vize. Takole bi rekel. Postavimo se v pozicijo tistih, ki
                  delajo. Vedno sem za to, če je slovenski človek brez dela in če so te delovne vize
                  tako, kot so, potem bom seveda zastopal to, da dobi Slovenec delo, kakor bi
                  zastopali to na Hrvaškem. Vsak narod pač gleda te stvari tako. Seveda se človeška
                  stiska tistega na hrvaški strani ne bo zmanjšala in ne bo nič manjša od te, če bi
                  Slovenec ostal brez dela. Tukaj imamo na obeh straneh delavce. Dela nekaj naših na
                  oni strani, ki tudi ne želijo izgubiti službe in dela nekaj njihovih, več
                  njihovih, na naši strani. Tukaj nisem za mehaniko: vsi Hrvatje domov, vzemimo
                  delovne vize; Slovence zaposlimo itd. Tako preprosto zadeva ne gre. Mislim, da je
                  treba biti tukaj skrajno občutljiv. Upoštevati seveda predvsem nacionalne interese
                  tako, kot vsak dela. Vendar nisem za mehaniko.</p>
               <p>To glede gospoda Rudolfa pa moram reči, da ne razumem prav dobro in ne znam na to
                  odgovoriti. Ne bom komentiral stališč, s katerimi se strinjam. Rad bi ob koncu to
                  povedal, da se bom trudil za razumno, rečeno je bilo tudi previdno ali preudarno
                  politiko. Lahko temu rečete kakorkoli, ampak mene vodi tukaj interes Slovenije, da
                  imamo s sosedi najboljše odnose. Nobenega dokaza nisem slišal, da bi se zaradi nas
                  odnosi poslabšali. Da ne bi šli naprej. Če kdo, mora biti zunanji minister
                  optimist, da bodo šle zadeve naprej. Jaz sem bil takrat, ko sva se srečala z
                  gospodom prejšnjim hrvaškim zunanjim ministrom, ker so se res takrat za en čas
                  stvari pomaknile naprej, po mesecih stanja, potem je prišlo do zastoja. Sedaj pa
                  gredo z novo hrvaško vlado močno naprej. In kot sem rekel, smo pred temi
                  sporazumi, ki bodo pokrili vsaj del te naše problematike odprtih vprašanj. In
                  mislim, da mora Slovenija naprej dokazovati, da je država, ki želi biti tukaj
                  dejavnik miru in stabilnosti. Prepričan sem, da je to zanjo izkaznica za Evropo. O
                  tem me prepričujejo vsakodnevni stiki z ambasadorji.</p>
               <p>In če že govorimo o Balkanu. Mogoče bi komu res prav prišlo, mogoče bi bilo komu v
                  interesu, da se res zapletemo. Jaz rečem zelo jasno in glasno, brez mene. Ne želim
                  se zapletati na tej funkciji. Predlagam tudi Vladi, da tega ne počne in doslej ni
                  počela in predlagam, da vsak odgovorno govori in ravna na to temo zato, da bomo
                  dosegli tisto, kar s sosedi želimo doseči.</p>
               <p>Še enkrat bom rekel, mogoče je doseči tisto, o čemer se oba strinjata. Tukaj ni
                  mogoč diktat. Mislim, diktat je mogoč, samo rezultata ni. Ultimat je slaba metoda.
                  <q>"Auf biks"</q> in <q>"horuk"</q> tudi. Treba je delati zelo previdno in posebej, ker smo vsi
                  občutljivi. Delati z razumom in seveda delati dialoško. Seveda si ne predstavljam,
                  da bi Državni zbor ponujal kakšna druga izhodišča za urejanje teh zelo občutljivih
                  vprašanj.</p>
               <p>Res svetujem; ne si delati nasprotnikov na naši vzhodni ali južni meji. Drug
                  drugega potrebujemo in mislim, da lahko tukaj veliko naredimo. Žal mi je, ker
                  vsega seveda ne morem komentirati. Veliko vprašanj je bilo odprtih. Za tiste, ki
                  so želeli pisno, kot gospod Lap, bomo to poskrbeli.</p>
               <p>Bi prosil tudi gospoda Toša, ker je bilo še nekaj specifičnih vprašanj, če bi še
                  tudi sam lahko odgovoril oziroma prosim za pozornost, da bodo pač stvari
                  pojasnjene. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Opravičujem se, ker smo že sedaj 25 minut prekoračili
                  čas. Tudi ene poslanske skupine ni v dvorani. Sprašujem, če je še kdo prijavljen k
                  razpravi?</p>
               <p>Gospod Pregelj, ali je proceduralno? Prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Mogoče se vam ne bo zdelo, ampak dejansko je to proceduralni predlog oziroma
                  opazka. Poglejte! Sedaj je tukaj pred nami minister odgovarjal v bistvu na vrsto
                  vprašanj, mnenj, stališč in podobnega iz razprave, kar je lepo in prav. Žal, sem
                  opazil, da pa je začel z zadevo, ki se ga v tem primeru ne tiče - grdo rečeno. Gre
                  za to, kako je bila organizirana razprava. Za to, kako je bila razprava vodena,
                  pač odgovarja predsedujoči in jo je vodil tako, kot je menil, da jo mora voditi.
                  Zato prosim predstavnika Vlade in ministra, da v bodoče tako ne postopa. Namreč, v
                  tej vlogi je minister tukaj zato, da na začetku da referat, ki ga pač ima, kasneje
                  pa odgovarja na vprašanja in zahteve ter stališča poslancev. O tem, kako pa se
                  zadeva vodi, je stvar predsedujočega in dopustimo te razmere tako, kot morajo
                  biti. Kajti tukaj se vidi tista slika, da potem poslanci govorimo pri tej razpravi
                  o tem, kakšne diplomatske korake naj dela Vlada, Vlada pa govori o strateških
                  ciljih, ki bi jih morali pa mi, poslanci, tukaj postaviti. In tukaj je ta kratek
                  stik. Kaže, da je zadeva mogoče vsebinska, v resnici pa je tudi na čisto
                  proceduralni ravni narobe zastavljena in tudi narobe vodena. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Sprašujem Državni zbor, če je pripravljen, da to točko
                  danes končamo, ker ni več razpravljalcev? Da, bi še gospod Toš odgovoril na
                  vprašanja? Prosim, gospod Toš, svetovalec Vlade v Ministrstvu za zunanje zadeve.
                  To ni razprava, to je odgovor na vprašanja.</p>
            </sp>
            <sp who="SDZ1:TošPeter">
               <speaker>PETER TOŠ:</speaker>
               <p>Gospod podpredsednik, gospe in gospodje poslanci! Bom popolnoma kratek. Na
                  vprašanja, ki so bila postavljena, zlasti s strani Neodvisne poslanske skupine,
                  bomo dali pisne odgovore. Mislim, da so nekatera - vsaj prvi del teh vprašanj -
                  takšne narave, da bodo ti odgovori zanimivi tudi za druge. Gre zlasti za vprašanja
                  glede obsega premoženja, navedba konkretnih subjektov s tem premoženjem na hrvaški
                  strani in v naši državi, medtem ko so tukaj v gradivu zgolj sintetični, vrednostni
                  podatki. Seveda pa ustrezni ministrstvi - Ministrstvo za pravosodje in Ministrstvo
                  za ekonomske odnose in razvoj - razpolagata tudi s konkretnimi podatki, ki jih
                  sedaj že - glede na to, da je gospod Lap to vprašanje že postavil v razpravi o
                  gradivu v odborih - pripravljajo za ta namen.</p>
               <p>Mislim, da na diskusijo gospoda poslanca Jelinčiča ni potreben moj oseben
                  komentar. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sašo Lap, replika ni možna; ni poslanske skupine in razprave ni
                  več; tudi replika ni možna. Proceduralno je pa možno.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Samo en stavek, pa mi ne zameriti. Občutljivi smo na to: smo Samostojna poslanska
                  skupina in ne Neodvisna; Neodvisni so bili v prejšnjem mandatu in vemo, čigavi so
                  bili. To je ena zadeva. Resnično - ne Neodvisni! To mediji - eni nalašč, eni pa ne
                  nalašč - dostikrat pomešajo. Ponavljam: Samostojna.</p>
               <p>In kot sem na začetku rekel: Slovenska nacionalna desnica preko Samostojne
                  poslanske skupine. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ni več nobenega prijavljenega k razpravi, razpravo
                  zaključujem.</p>
               <p>Glede obvestila, da bomo izdelali <q>"obvestilo za javnost"</q>: v prvem delu točke ni
                  bilo razprave, zato tudi ni potrebno, v drugem delu pa se bo o določenih predlogih
                  moral sestati tudi odbor, ki bo zavzel stališča do predlogov, ki so jih predlagali
                  poslanci. Poslance pozivam, da te predloge pisno vložijo tu pri nas.</p>
               <p>S tem prekinjam to točko dnevnega reda in zaključujem današnji del seje.</p>
               <p>Sejo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 6. JULIJA 1993 OB 19.25 URI IN</stage>
         </div>
      </body>
   </text>
</TEI>