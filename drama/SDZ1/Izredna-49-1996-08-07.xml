<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-49-1996-08-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">EB6265AF1461D8CFC1257832004838B6</idno>
               <idno type="URI">EB6265AF1461D8CFC1257832004838B6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-49-1996-08-07.DZ" n="49">
               <name>Izredna</name>
               <date when="1996-08-07"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-49-1996-08-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">49. izredna seja</stage>
            <stage type="date">(7. avgust 1996)</stage>
            <stage type="chairman">Sejo sta vodila: Jožef Školč, predsednik Državnega zbora in
               Miroslav Mozetič, podpredsednik zbora.</stage>
            <stage type="time">Seja se je pričela ob 10.16 uri.</stage>
            <sp xml:id="SDZ1-Izredna-49-1996-08-07.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci! Prosil bi vas, da počasi zasedete
                  svoja mesta. Začel bom z ugotavljanjem prisotnosti. Ugotovimo prisotnost!
                  Ugotavljam, da je prisotnih 41 poslank in poslancev. Ponovno ugotavljam
                  prisotnost! Ugotavljam, da je prisotnih 47 poslank in poslancev. Zbor je sklepčen
                  in lahko odloča.</p>
               <p>Kolegice in kolegi! Pričenjam 49. izredno sejo Državnega zbora Republike
                  Slovenije. Po sklicu sem prejel obvestila, da so zadržani in se današnje seje ne
                  morejo udeležiti naslednje poslanke in poslanci: gospa Jadranka Šturm-Kocjan,
                  gospod Janez Vindiš, gospa Mihaela Logar, gospa Ljerka Bizilj, gospod Borut Pahor,
                  gospod Feri Horvat, gospod Peter Petrovič, gospod Igor Bavčar, gospod Gabrijel
                  Berlič, gospod Geza Džuban in gospod Zoran Thaler ter gospod Maks Sušek. Na sejo
                  sem vabil predstavnike Vlade Republike Slovenije in jih lepo pozdravljam. Poslanke
                  in poslanci so bili o sklicu današnje seje obveščeni s telegrami na domače naslove
                  oziroma naslove, ki so jih pustili v Državnem zboru v petek 2.8.1996. Nekaj
                  poslank in poslancev je najavilo, da bodo nedosegljivi, zato jim obvestila tudi
                  nismo mogli poslati.</p>
               <p>Prehajamo na določitev dnevnega reda 49. izredne seje Državnega zbora. Le-ta je
                  bila sklicana na podlagi prvega odstavka 51. člena in 54. člena Poslovnika
                  Državnega zbora. V sklicu so bili pomotoma navedeni odstavki omenjenih členov in
                  na podlagi odločitve Ustavnega sodišča. Predlog dnevnega reda ste prejeli s
                  sklicem 49. izredne seje - ima eno samo točko - in se glasi: Predlog odloka o
                  razpisu zakonodajnega referenduma za volitve v Državni zbor. Predlagam, da niti ne
                  glasujemo o umiku, ker to ni mogoče, niti ne o širitvah, ker ne bi bilo smiselno
                  in dajem tak dnevni red na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je dnevni red sprejet.</p>
               <p>Prehajamo k <title>1. TOČKI DNEVNEGA REDA - PREDLOGU ODLOKA O RAZPISU
                     ZAKONODAJNEGA REFERENDUMA ZA VOLITVE V DRŽAVNI ZBOR</title>.</p>
               <p>Skupina 35 poslank in poslancev, Državni svet Republike Slovenije, 43710 volivk in
                  volivcev ter skupina 30 poslank in poslancev so Državnemu zboru predložili zahteve
                  za razpis zakonodajnega referenduma za volitve v Državni zbor. Zahteve so bile
                  spremenjene v zvezi s sklepom Državnega zbora zaradi jasnosti vprašanja po 15.
                  členu zakona o referendumu in o ljudski iniciativi ter odločitve Ustavnega sodišča
                  o zahtevi Državnega zbora v zvezi z vprašanjem ustavnosti po 16. členu zakona o
                  referendumu in o ljudski iniciativi. Čistopisa odloka v tem trenutku nimamo.
                  Predlog odloka je obravnaval Odbor za notranjo politiko in pravosodje in prosim
                  predsednika, da zboru poroča.</p>
            </sp>
            <sp xml:id="SDZ1-Izredna-49-1996-08-07.sp2">
               <speaker>VITODRAG PUKL:</speaker>
               <p>Hvala za besedo. Spoštovane poslanke in poslanci! Neprijetno je, ampak odlok, kot
                  je bil predložen v delo našemu odboru, je z amandmiranjem spremenjen. Poročila
                  odbora sedaj še nimate na mizi. Ravnokar sem ga podpisal in morda bi bilo z ozirom
                  na zahtevnost materije res primerno, da počakamo 10 minut, da dobite in preberete
                  poročila in odlok in bi potem nadaljevali. Tak je moj predlog. Če ga predsedstvo
                  ne bo sprejelo, bom pač poročal, kaj smo sklenili na odboru, tako da je ta
                  odločitev, gospod predsednik, vaša.</p>
            </sp>
            <sp xml:id="SDZ1-Izredna-49-1996-08-07.sp3">
               <speaker>PREDSEDNIK JOŽEF ŠKOLČ:</speaker>
               <p>Lahko počakamo. V tem trenutku se odlok in poročilo delita, če prav vidim. Prosil
                  bi, da se potem zberemo pet minut čez pol enajsto, kot je predlagal gospod
                  Vitodrag Pukl in nadaljujemo sejo. Prosil bi vas tudi, če ne zapuščate dvorane ker
                  to potem pomeni zbiranje naslednjih 20 minut.</p>
            </sp>
            <stage type="time">(Seja je bila prekinjena ob 10.25 uri in se je nadaljevala ob 10.36
               uri.)</stage>
            <sp xml:id="SDZ1-Izredna-49-1996-08-07.sp4">
               <speaker>PREDSEDNIK JOŽEF ŠKOLČ:</speaker>
               <p>Ugotovimo sklepčnost! <stage>(41 prisotnih.)</stage> Ugotovimo sklepčnost!
                     <stage>(48 prisotnih.)</stage></p>
               <p>Ugotavljam, da je zbor sklepčen in lahko nadaljuje.</p>
               <p>Poročila v tem trenutku odbora še ni, je pa odlok. Predlagal bi, da gospod Pukl
                  kljub vsemu poda ustno poročilo. Vse srečne lastnike Mobitelov pa bi obvestil, da
                  velika dvorana ni namenjena za uporabo Mobitela in da je tudi sicer naša hiša
                  izdatno opremljena s telefonskimi priključki, in da so najmanj tri ali štirje v
                  predverju te dvorane in bi prosil tako poslanke in poslance, ki uporabljajo to
                  tehniko, kot Vlado in druge obiskovalce, da Mobitele pustijo v vratarnici, če jih
                  ne znajo izključiti. Izvolite.</p>
            </sp>
            <sp xml:id="SDZ1-Izredna-49-1996-08-07.sp5">
               <speaker>VITODRAG PUKL:</speaker>
               <p>Hvala lepa gospod predsednik. Spoštovane poslanke in poslanci! Ponovno se oglašam
                  in sicer, to pot bi, če me boste poslušali, obrazložil delo Odbora za notranjo
                  politiko in pravosodje v zvezi z razpisom zakonodajnega referenduma za volitve v
                  Državni zbor. Odbor je obravnaval odločbo Ustavnega sodišča z dne 31.7.1996 glede
                  referenduma o ljudski iniciativi in pa odločbo istega sodišča istega dneva glede
                  odločitev ustavnosti posameznih določb referendumskih vprašanj, kot so jih vložili
                  kvalificirani predlagatelji. Ob upoštevanju pravnega in ustavnega stanja po
                  odločbah Ustavnega sodišča je strokovna služba pripravila odlok o razpisu
                  zakonodajnega referenduma, kjer je dejansko povzeto referendumsko vprašanje
                  vsakega od predlagateljev korektno. Predlagatelji, Socialdemokratska stranka
                  oziroma več kot 43 tisoč podpisnikov so namreč umaknili referendumsko vprašanje
                  glede volilne pravice zamejskih Slovencev oziroma glede dveh rezerviranih volilnih
                  okrajev za to kategorijo državljanov.</p>
               <p>Ob takem stanju smo menili, da bi ob navedbi referendumskih vprašanj kot so
                  korektno navedena, sprejeli sklepe, da bi za dan razpisa referenduma, s katerim
                  začnejo teči roki za opravila, ki so potrebna za izvedbo referenduma, določili 14.
                  avgust 1996 in da bi glasovanje na referendumu se izvedlo v nedeljo 15. septembra
                  1996. Skupina poslancev, petih poslancev, in sicer gospod Kocijančič, gospod
                  Lipoglavšek, gospod Ribičič, gospod Lavrinc in pa gospod Peršak, pa je vložila
                  spremembo tega sklepa, katerega mora vložiti Odbor za notranjo politiko in
                  pravosodje, in sicer tako, da se točka 3 in točka 4 tega sklepa glasita: "Dan
                  razpisa referenduma, s katerim začnejo teči roki za opravila, ki so potrebna za
                  izvedbo referenduma, je 90. dan po konstituiranju Državnega zbora novega sklica".
                  In IV.: "Glasovanje na referendumu se izvede prvo nedeljo po preteku 30 dni od
                  dneva razpisa referenduma iz prejšnje točke". Ta sprememba pomeni to, da bi se
                  referendumi odložili na novi sklic Državnega zbora. O tem smo razpravljali in
                  glasovali. Z večino glasov je bila sprejeta ta verzija, to se pravi verzija,
                  katero imate pred sabo z odlokom kot predlogom Odbora za notranjo politiko in
                  pravosodje. To je, da bi začeli roki teči 90. dan po konstituiranju Državnega
                  zbora novega sklica in pa, da bi se glasovanje izvedlo po preteku 30 dni od dneva
                  razpisa referenduma s prejšnje točke. No, mimogrede omenim, da sem sam seveda
                  glasoval proti tej spremembi, ker menim, da bi bilo to poigravanje z ustavo in pa
                  z zakonom, ki zahteva zelo skrajšane in druge roke, vendar tako je večinsko
                  stališče in o tem bomo danes odločali. Kaj drugega ne bi. To bo pisalo tudi v
                  poročilu. To se pravi, pred vami je predlog odloka, ki je bil sprejet z večino v
                  Odboru za notranjo politiko in ki prelaga referendume na drugi sklic Državnega
                  zbora. Po vsej verjetnosti bodo vloženi amandmaji, tudi sam sem podpisnik enega
                  izmed teh amandmajev, da bi ta predlog odloka amandmirali, vendar je še o tem
                  prezgodaj govoriti in je toliko v razpravi in v odločanju. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp6">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želi
                  besedo predstavnik Vlade? <stage>(Ne želi.)</stage> Želijo besedo predstavniki
                  poslanskih skupin? Gospod Ribičič.</p>
            </sp>
            <sp xml:id="SDZ1-Izredna-49-1996-08-07.sp7">
               <speaker>DR. CIRIL RIBIČIČ:</speaker>
               <p>Spoštovani! Rad bi povedal, v kolikor smo se uspeli konzultirati v poslanski
                  skupini v teh dopustniških dneh, da podpiramo to, kar je zdaj predlagal odbor v
                  odloku in te spremembe v 3. in 4. točki odloka. Mi se zavedamo, da smo zdaj v
                  takšni situaciji, da ni dobrih rešitev, da nobena od teh rešitev ni povsem čista
                  in ustrezna, vendar je prišlo do tega problema predvsem zaradi odločitve, ki je
                  bila sprejeta izven tega Državnega zbora, da se o vseh referendumih odloča
                  istočasno na isti dan, pri čemer bi opozoril, da ta trenutek kljub jasnemu
                  stališču Ustavnega sodišča, kako bi morali ravnati v tej situaciji, nimamo pravno
                  urejene situacije, nimamo z zakonom urejenega vprašanja, kako se glasuje, niti o
                  načinu glasovanja niti o tem, na katero odločitev je Državni zbor vezan. Ustavno
                  sodišče meni, da to lahko še popravljamo v zakonu do dneva glasovanja, kar se mi
                  zdi stališče, ki je zelo vprašljivo. Ne moremo nekaj dni pred glasovanjem v
                  Državnem zboru razpravljati in odločati o tem, kateri referendum in v kakšni meri
                  bo zavezoval Državni zbor. To so vprašanja, ki jih je treba predhodno razčistiti
                  in to je prvi zelo resni argument, da ne razpisujemo časovno referenduma na takšen
                  način, da ne moremo dograditi zakona o referendumu in ljudski iniciativi in
                  povedati, katera odločitev in v katerem primeru je zavezujoča za Državni zbor.</p>
               <p>Drugi argument proti temu, da bi na hitro, v kratkem roku razpisovali referendum,
                  je v tem, da ni mogoče na korekten način realizirati v volilni zakonodaji, zlasti
                  v zakonu o volitvah v Državni zbor, morda pa tudi v zakonodaji, ki ureja volilne
                  enote in volilne okraje, tiste odločitve, ki bi bila sprejeta na referendumu. Po
                  izračunih, ki so bili napravljeni, mislim, da zelo korektno, ostane - dobesedno -
                  nekaj dni - 3, 4 dnevi ostanejo za spremembo volilne zakonodaje, tako da praktično
                  ne bi mogli realizirati referendumske odločitve, kar bi dalo krila vsem tistim, ki
                  bi potem tolmačili, da imamo izraženo voljo ljudi na referendumu in da to ni, da
                  se pa volitve opravljajo po prejšnjem sistemu, da je to vprašljivo, vprašljiva
                  legitimnost teh volitev itd.</p>
               <p>Končno bi rad povedal, da je smisel tega razpisa in tega odloka, da zelo jasno
                  pove, kdaj bo referendum in ta rešitev zdaj to pove. To je rešitev, ki po eni
                  strani omogoča dograditev zakonodaje in razrešitev vseh odprtih vprašanj, po drugi
                  strani pa preprečuje nepotrebno zavlačevanje, ker točno določi dan, nedeljo, kdaj
                  se referendumi izvedejo, in to mislim, da je prednost te rešitve. Zdi se mi, da bi
                  drugačno ravnanje lahko kazalo zelo neresen, neodgovoren odnos do razpisa
                  referenduma zaradi tega, ker bi se po referendumu nadaljevali spori - tako ustavni
                  spori kot politični, in drugi spopadi glede različnih možnih tolmačenj o tem,
                  katera odločitev je bila na referendumu sprejeta in do kakšne mere in katera je
                  zavezujoča za Državni zbor. Zato v poslanski skupini podpiramo to, kar je
                  predlagano v spremenjeni 3. in 4. točki in sploh v tem odloku, kot ga je
                  predlagala večina Odbora za notranjo politiko. Hvala.</p>
            </sp>
            <sp xml:id="SDZ1-Izredna-49-1996-08-07.sp8">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospodu Hvalici za poslansko skupino.</p>
            </sp>
            <sp xml:id="SDZ1-Izredna-49-1996-08-07.sp9">
               <speaker>IVO HVALICA:</speaker>
               <p>Hvala lepa. Spoštovani! Socialdemokrati smo prepričani, da gre zopet za nek
                  poskus, torej za nek manever, ki bi spremenil pravzaprav bistvo tega predloga, ki
                  je bil obravnavan danes na Odboru za notranjo politiko, zato vlagamo amandmaje, ki
                  bi povrnili torej datume k predlaganim v osnovnem tekstu, to pomeni amandma k
                  točki III. in IV. Ker potrebujemo za obrazložitev teh amandmajev torej nekaj časa,
                  zato napišimo prosim za 15 oziroma 20 minut pavze. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp10">
               <speaker>PREDSEDNIK JOŽEF ŠKOLČ:</speaker>
               <p>Jaz bi predlagal, da najprej poslušamo vse poslanske skupine, da bo vsem situacija
                  prezentna potem, če bo potrebna, če bo potreben ta odmor, pa ga bom seveda
                  odredil. Želi še kdo v imenu poslanskih skupin. Gospod Zagožen.</p>
            </sp>
            <sp xml:id="SDZ1-Izredna-49-1996-08-07.sp11">
               <speaker>DR. FRANC ZAGOŽEN:</speaker>
               <p>Spoštovani zbor! Jaz mislim, da je povsem nepomembno, ali temu ali onemu, tej ali
                  oni poslanski skupini ali stranki odgovarja ali pa ne odgovarja položaj, v
                  kakršnem smo. Jaz mislim, da je treba predvsem spoštovati ustavno pravico
                  državljanov volivcev do referenduma in na prvem mestu je torej to. Kako bodo
                  volivci odločali, je seveda njihova zadeva in odločitev bo moral Državni zbor prav
                  tako spoštovati. Če bi ravnali drugače, potem seveda to pomeni, da je ustava pač
                  kos papirja, ki nekaterih ne zavezuje. Jaz menim, da Državni zbor lahko ravna
                  korektno samo, če referendume razpiše takoj. Vsako odlaganje začetka postopkov na
                  nek kasnejši datum, celo v obdobja novega mandata, je popolnoma samovoljno, enako
                  bi lahko recimo predlagali 30 dni, 60 dni ali 120 dni ali 180 dni in razlagali, da
                  je ta ali ona odločitev bolj razumna, mislim, da za to ni zakonske podlage in
                  kolikor je mogoče razumeti ustavo in zakon, je pač v 7 dneh treba razpisati
                  referendume in rok je 30 do 45 dni za izvedbo. Jaz menim, da je seveda dovolj
                  časa, če bi hoteli, tudi za sprejem novega zakona, če bodo tako volivci zahtevali,
                  če se izvede referendum 15. septembra, lahko bi pa en teden celo pridobili, lahko
                  bi ga izvedli tudi 8. septembra, ampak tudi, če bi ga 15. septembra, bodo izidi
                  najkasneje 20. septembra znani in je še vsaj dva tedna časa za sprejem zakona. Tak
                  zakon pač ne more biti tak zalogaj, da ga Državni zbor ne bi mogel izglasovati, in
                  sicer korektnega. Mi smo po večinskem sistemu že volili, po proporcionalnem
                  sistemu smo že volili, se pravi, imeli smo tudi ustrezne zakone, taki zakoni
                  obstajajo tudi drugod. Zaradi tega je seveda samo vprašanje, ali dve tretjini
                  poslancev želi spoštovati voljo volivcev ali pa je noče spoštovati in išče samo
                  stranske poti, kako bi se izognili temu, pri tem pa volivcem dopovedali, da delajo
                  v njihovo dobro. Volivci so zreli ljudje, polnoletni in imajo seveda pravico, da
                  odločijo. Njihove večinske odločitve je treba spoštovati. Zato bomo podprli
                  amandmaje, ki jih najavlja Socialdemokratska stranka. Menim pa, da bi kazalo celo
                  razmisliti o tem, da bi pridobili en teden, če bi referendume izvedli že 8.
                  septembra. Za to je namreč dovolj časa. Če je odlok danes sprejet, lahko formalno
                  stopi v veljavo jutri in jutri začnejo tudi teči postopki in 30-dnevni rok do 8.
                  septembra zadostuje. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp12">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Kopše v imenu poslanske skupine.</p>
            </sp>
            <sp xml:id="SDZ1-Izredna-49-1996-08-07.sp13">
               <speaker>JOŽEF KOPŠE:</speaker>
               <p>Mnenje bom povedal, spoštovani zbor, v imenu poslanske skupine samostojnih
                  poslancev. V skupini samostojnih poslancev, kljub heterogenim pogledom na določene
                  stvari, smo v tem enotni, da je potrebno spoštovati ustavo, odločitve Ustavnega
                  sodišča in tudi spoštovati tisto, kar želijo ljudje, volivci, državljani in
                  državljanke Republike Slovenije. Ta volja je bila izražena med drugimi tudi in
                  direktno izražena s 43.000 podpisi in direktno je bila izražena v teh drugih
                  referendumskih predlogih, ki se morajo izvesti v roku, ki ga prvotni osnutek
                  odloka predvideva. Ne strinjamo se s tem amandmiranim odlokom, ki ga je sprejela
                  večina v Odboru za notranjo politiko in pravosodje; ta ista večina, ki je cel čas
                  okrog teh pogajanj zadrževala izvršbo in pa ureditev razmer v volilnih sistemih,
                  ta ista večina, ki težko verjamem, da še skladno s svojimi pooblastili, ki jih ima
                  v Državnem zboru, izraža mnenje večine volivcev.</p>
            </sp>
            <sp xml:id="SDZ1-Izredna-49-1996-08-07.sp14">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše! Predstavitev mnenja poslanske skupine ni namenjena polemiziranju s
                  komerkoli.</p>
            </sp>
            <sp xml:id="SDZ1-Izredna-49-1996-08-07.sp15">
               <speaker>JOŽEF KOPŠE:</speaker>
               <p>O nikomer ne polemiziram, gospod predsednik. Govorim o tem, zakaj zavračamo ta
                  spremenjeni odlok Odbora za notranjo politiko in pravosodje.</p>
               <p>Ker je v tem mandatu prihajalo do takšnih in podobnih razmer zaradi večine v
                  Državnem zboru, menim, da je nujno razpisati referendume v zakonskem roku, da je
                  razpisni termin, ki je bil postavljen za 15. september, dober, in da je možno v
                  Državnem zboru sprejeti vso zakonodajo, ki sledi iz tega na osnovi odločitve
                  volivk in volivcev na referendumu. Zato ne vidim nobenega razloga, razen tega, ki
                  sem ga prej omenjal, da bi lahko še karkoli spremenili in ta amandmirani odlok
                  zavračamo. Hvala.</p>
            </sp>
            <sp xml:id="SDZ1-Izredna-49-1996-08-07.sp16">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Verzolak! Ali vi želite v imenu poslanske skupine?</p>
            </sp>
            <sp xml:id="SDZ1-Izredna-49-1996-08-07.sp17">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Slovenska nacionalna desnica podpira prvotni
                  predlog, se pravi, da se referendum razpiše v sredini septembra. Zakaj? Kajti
                  menimo, da je bilo že toliko manipuliranja z ljudmi, ljudje so že razdraženi,
                  tukaj so bile besede liderjev velikih strank v imenu poštenosti in pravilnih
                  volitev, vendar se je sedaj pokazalo, da se v bistvu bojijo teh referendumov,
                  kajti nihče nima potem nobene garancije, da bo glede na izid seveda tega
                  referenduma, posebno če bo izglasovan čisti proporcionalni sistem, v katerem ne bo
                  imel nihče nobene garancije, da bo izvoljen v naprej. Kar se mene osebno tiče,
                  podpiram ta predlog za ta proporcionalni sistem in mislim, da je dejansko še
                  najbolj, govorim o poštenosti, pošten do volivcev, kajti tukaj bodo lahko izbirali
                  in stranko in posameznika in kot sem že prej omenil, nihče nima garancije za
                  naprej, da bo izbran. To se pravi, zavračamo ta dodatni predlog in se zavzemamo za
                  ta prvotni predlog, da se referendumi razpišejo v tem prvem zakonitem roku.
                  Hvala.</p>
            </sp>
            <sp xml:id="SDZ1-Izredna-49-1996-08-07.sp18">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? <stage>(Ne želi.)</stage>
                  Sprašujem gospoda Hvalico, če še potrebuje? Še vedno. Torej nadaljujemo 15 minut
                  čet 11. uro in vas ponovno naprošam, da se zberete 10 min čez enajsto.</p>
            </sp>
            <stage type="time">(Seja je bila prekinjena ob 11.00 uri in se je nadaljevala ob 11.16
               uri.)</stage>
            <sp xml:id="SDZ1-Izredna-49-1996-08-07.sp19">
               <speaker>PREDSEDNIK JOŽEF ŠKOLČ:</speaker>
               <p>Odmor se je iztekel in predlagam, da ugotovimo prisotnost. Ugotovimo sklepčnost!
                     <stage>(29 prisotnih.)</stage> Ugotovimo sklepčnost! <stage>(44
                     prisotnih.)</stage> Ugotovimo sklepčnost! <stage>(47 prisotnih.)</stage> Zbor
                  je sklepčen in lahko nadaljuje. Gospoda Hvalico sprašujem, če želi besedo?</p>
            </sp>
            <sp xml:id="SDZ1-Izredna-49-1996-08-07.sp20">
               <speaker>IVO HVALICA:</speaker>
               <p>Hvala. Spoštovani! Med tem časom smo pripravili ustrezne amandmaje, kot sem že
                  povedal. Vračamo pravzaprav datume, tako za razpis kot za datum referenduma, na
                  datume, ki so bili v osnovnem predlogu na odboru, to se pravi razpis 14. avgust in
                  glasovanje 15. september 1996. Obrazložitev - referendume je potrebno razpisati
                  skladno z zakonom o referendumu in ljudski iniciativi, to je najkasneje v 7 dneh
                  po prejemu odločbe Ustavnega sodišča. Zamik razpisa referenduma za 90 dni bi
                  pomenil neposredno kršenje zakona in ustave in tu se človek vpraša, zakaj
                  pravzaprav 90 dni, če je zamik, ki ni v skladu z ustavo? Zakaj ne predlagate 99
                  let? Mogoče. Ne vidim razlike med 90 dnevi in 99 leti. Oboje ni v skladu z ustavo.
                  Skratka, predlagamo naslednje amandmaje in jih jaz zdaj uradno tu vlagam. Hvala
                  lepa.</p>
            </sp>
            <sp xml:id="SDZ1-Izredna-49-1996-08-07.sp21">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi kdo razpravljati o odloku in amandmajih k odloku? Gospod
                  Pučnik.</p>
            </sp>
            <sp xml:id="SDZ1-Izredna-49-1996-08-07.sp22">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Znova se ukvarjamo z neko zadevo, ki smo jo, kot
                  sem že s tega mesta nekoč povedal, sami zapacali in da v bistvu z nenehnim
                  sestajanjem, bi rekel, samo skušamo z novimi napakami popravljati napake, ki smo
                  jih prej naredili. Zakaj gre tukaj? Predlog odloka je v tej obliki, kakor je
                  zapisan pod III., seveda nesprejemljiv. Zakaj je nesprejemljiv? Enostavno iz tega
                  razloga, ker je Ustavno sodišče v svojem odloku čisto jasno povedalo in celo
                  izrecno opozorilo, da je potrebno razpisati referendum v sedmih dneh po vročitvi.
                  Tokrat bi jaz kolegice in kolege opomnil na to, kako smo imeli debato takrat, ko
                  je šlo za to, od kdaj velja odločitev Ustavnega sodišča. Takrat sem sam in
                  nekateri kolegi zastopali mnenje, da je datum vročitve vpletenim strankam tisti
                  datum, od katerega naprej veljajo termini. Tukaj ta državni odbor in tudi
                  predsedujoči tega Državnega zbora je takrat s pomočjo pravne službe sprejel
                  drugačno odločitev. Tukaj je Ustavno sodišče zdaj izrecno opozorilo in reklo, v
                  sedmih dneh po vročitvi te odločbe mora razpisati referendum. Iz vsebine mora
                  razpisati v sedmih dneh iz tega relativno kratkega roka, je jasno, da nikakor ni v
                  duhu ustave zdaj razpisati referendum in reči, ta, v sedmih dneh razpisati in ta
                  bo pa šele nekoč po 90-ih dnevih ali, kot je moj kolega rekel, tudi bi bilo mogoče
                  po 99-ih letih. Poglejte, mi se tukaj norčujemo sami iz sebe, iz Državnega zbora,
                  iz ustave, iz Ustavnega sodišča, skratka iz države, kateri, pravzaprav vsi
                  pravimo, da ji želimo služiti.</p>
               <p>Druga stvar. Jaz bi le prosil kolegice in kolege, da se zamislijo nad ugotovitvijo
                  Ustavnega sodišča v točki 12, mislim na odločbo številka 266. Tam nam je Ustavno
                  sodišče v vljudni obliki, kot se to tudi spodobi, sporočilo, da je Državni zbor
                  pri tistem ominoznem popravku zakona o referendumu, prekršil štiri člene ustave. V
                  štirih členih spremembe zakona, ali kolikor je bilo teh členov, smo po mnenju
                  oziroma je tukaj zastopana večina v Državnem zboru štirikrat prekršila oziroma
                  prekršila štiri člene ustave. Zdaj seveda lahko nekdo seveda reče, kot nekateri
                  pravni strokovnjaki pravijo tukaj v tej hiši, da so to pač sumljive odločitve
                  Ustavnega sodišča. Dobro, če gremo zdaj to pot, se lahko gremo ta voluntarizem in
                  rečemo - kaj nas briga ustava, kaj nas briga Ustavno sodišče, ničesar drugega nas
                  ne briga, kakor naša trenutna presoja. Samo, spoštovane kolegice in kolegi, to ni
                  pravna država, to ni pravni red, to je voluntarizem, to je neke vrste anarhizem,
                  ki bi ga nekateri radi po svoji volji uveljavljali tudi v tej državi.</p>
               <p>S tega mesta so mnogi kolegi, med njimi tudi jaz sam, opozarjali na te napake, ki
                  jih je  zdaj ugotovilo Ustavno sodišče. Govorim zdaj o zakonu o popravkih zakona o
                  referendumu. Opozarjali smo na 90. člen in na njegova določila. Kljub temu so
                  takrat nekateri "pravni strokovnjaki", moram zdaj reči, da te strokovnjake mislim
                  v narekovajih, na primer gospoda Peršaka, je rekel, ja, ustava je tukaj samo
                  določila neko minimalno mero,  lahko pa mi tu zaostrimo kriterije drugače. Torej
                  jaz sem takrat to označil, oprostite izrazu, za neutemeljeno ali celo za neumno in
                  moram reči, da jaz take  interpretacije še danes ponavljam. In tisti, ki mislijo,
                  da se s takšno interpretacijo ustave in posameznih členov  kljub svojim
                  svetovalcem o ustavnih vprašanjih lahko s takšnimi stališči pojavljajo v javnosti,
                  lahko rečem, da sramotijo sebe in sramotijo Državni zbor. Mi imamo tukaj zdaj
                  predlog odloka. Ta odlok je zopet skupina poslancev v Odboru za notranjo politiko
                  spremenila in s to odločitvijo o devetdesetih dneh po novem sklicu in tako naprej,
                  torej v drugem letu, v bistvu dosledno nadaljevala z instrumentom zavlačevanja in
                  izigravanja ustave in volje volivcev.</p>
               <p>Spoštovane kolegice in kolegi, seveda lahko večina v Državnem zboru tu danes ta
                  odlok sprejme. Bojim se, da se bo tako tudi zgodilo.  Jaz lahko samo verbalno
                  opozorim, kaj to pomeni, kaj to pove o nas samih, kaj to pomeni o večini tega
                  Državnega zbora, kako gleda na ustavo, kako gleda na pravno državo in kako gleda
                  na voljo volivcev. Kaj drugega kot takšne abstraktne apele jaz tukaj s tega mesta
                  pravzaprav ne morem povedati. Kot je normalno, seveda, v Državnem zboru odloča
                  večina in kar večina odloči, je v tem smislu tudi legalno. Jaz samo opozarjam,
                  kolegice in kolegi, na vprašljivost legitimnosti takšnega vnovičnega,
                  ponavljajočega se izigravanja vseh teh stvari. Kaj boste s tem dosegli, za božjo
                  voljo! Lahko boste rekli, mi smo dovolj močni in lahko to izpeljemo. To lahko
                  rečete, se potrkate po prsih, samo, ali vas nič ne zaboli, ko vidite, kako kršite
                  neke stvari, bi rekel, neke zakonske norme,  celo ustavne norme? Kako vas niti
                  malo ne spreleti po hrbtu, ko vam Ustavno sodišče ponovno reče, da ste v treh ali
                  štirih členih prekršili štiri člene ustave; govorim večini, če rečem vi, namreč
                  tisti večini, ki je glasovala za zakon o referendumu, ali vas to čisto nič ne
                  pretrese? Ali je, kakšni pravzaprav sploh smo in kam to vodi? Tukaj se lahko
                  človek napenja kakorkoli hoče, seveda na koncu bo glasovanje, druge možnosti ni.
                  Ampak, kaj to pomeni in kakšne so naše perspektive izgrajevati pravni sistem te
                  države, to je pa seveda drugo vprašanje.</p>
               <p>Še zadnjo pripombo bi imel glede na časovne roke. Če sprejmemo amandma
                  Socialdemokratske stranke, ki v bistvu ponovno predlaga uvedbo formulacije pod
                  III., kakor je bila v začetku predlagana, obstoja možnost, da mi opravimo te
                  referendume 15. septembra in nam nato še preostane možnost, da upoštevamo, če bo
                  to potrebno, voljo volivcev. Če bodo volivci, ki se bodo na referendum oglasili,
                  seveda drugače odločili, da ni potrebno tukaj ničesar popravljati itn. seveda tem
                  lažje za Državni zbor, tem manj bo zadeva komplicirana. Če pa pride do odločitve,
                  je seveda po mojem pravnem razumevanju potrebno uporabiti tudi tukaj v tem
                  Državnem zboru tako zelo štrapaciran inštitut izredne seje in sprejemanja po
                  hitrem postopku, da mi uredimo volilno zakonodajo v skladu z odločitvijo na
                  referendumu. Poudarjam, če bo to potrebno, saj ne vemo, kakšni bodo rezultati. Te
                  možnost so, mi lahko te stvari uredimo in na ta način vsaj nekako prikrijemo vse
                  te defitice v odločanju večine Državnega zbora o vprašanju referenduma. Kar se je
                  tukaj zgodilo, v bistvu predstavlja material za eno knjigo komične narave o
                  političnih odločitvah Državnega zbora. Prepričan sem, da se bo nekoč našel, upam
                  da čimprej, nek pravnik, ki bo te stvari analiziral in poskušal iz tega potegniti
                  tudi konsekvence, ki bi bile koristne za naprej.</p>
               <p>Državni zbor, s tem bi zaključil - Državni zbor ima možnost, da sedaj to zadevo
                  seriozno opravi, opravi referendume, kakor je nekako sedaj po dosedanjih predpisih
                  legalno in legitimno, da se izvedejo ustrezno, če je potrebno, popravi volilno
                  zakonodajo, nato opravimo volitve in za nami bodo tukaj sedeli drugi poslanci, ki
                  bodo seveda odločali tudi seveda o drugih vprašanjih. Mislim pa, če ta Državni
                  zbor sprejme sedaj predlagano varianto 3. točke v odloku, osmeši ne samo samega
                  sebe, temveč osmeši tudi naš pravni red in osmeši vso politično javnost. Jaz bi le
                  še enkrat nekako moledujoče ali očitajoče rekel, kolegice in kolegi, pomislite,
                  kaj se dogaja, pomislite na to in vprašajte se ali so vredne neke takšne ali
                  drugačne računice, da se greste ta riziko še naprej, da ponavljate te napake, ki
                  so nam bile nekajkrat servirane na krožniku nazaj in prikazane kot napake in da
                  pravzaprav na ta način zaključimo ta mandat? Mislim, da bi bilo škoda, kajti v tem
                  mandatu so se nekatere stvari le naredile, ki imajo pomen za slovensko državo in
                  kljub mnogim stvarem, ki jih smatram za nezadovoljive, kljub temu bi mi lahko s
                  tem vsaj dostojno zaključili naš mandat. Če pa se bomo odločili za to predlagano
                  varianto, lahko rečem samo - "adijo" pravna država, "adijo" verodostojnost
                  politikov, "adijo" verodostojnost in prepričljivost pravnih strokovnjakov, ki jo
                  verbalno razglašajo po katedrah v javnosti in tudi tukaj, ko pa gre za konkretno
                  odločanje, se pa odločate - oprostite - se pa odločajo kot bedaki. Hvala.</p>
            </sp>
            <sp xml:id="SDZ1-Izredna-49-1996-08-07.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala. Preden bom dal besedo naprej, moram ravno zaradi te knjige, ki jo je
                  napovedal gospod Pučnik, dati določene stvari kot pojasnila, ker se mi zdi, da bo
                  drugače mogoče res ostalo pri tem, kot se pišejo knjige v tej državi, na tem, da
                  bo obveljalo to, kar je izrečeno. Najprej velja povedati, da ta osnutek, ki ga je
                  obravnaval Odbor za notranjo politiko in pravosodje, ni padel z neba, ampak ga je
                  pripravila pravna služba Državnega zbora v soglasju z vodstvom Državnega zbora in
                  se mi zdi, da že to nekaj pove tudi o naravi očitkov, ki jih sicer gospod Pučnik
                  tem istim službam in vodstvu Državnega zbora naslavlja.</p>
               <p>Drugo pojasnilo se nanaša na tisto, kar sem menil, da je glede na vse povedano in
                  glede na vse zapisano v časopisih, popolnoma jasno. V odgovoru, ki ga je Ustavno
                  sodišče tokrat dalo glede na vprašanja, ki jih je postavil Državni zbor Ustavnemu
                  sodišču o skladnosti zahtev z ustavo, smo dobili to naročilo, navodilo ali
                  kakorkoli že hočete to razumeti, da je potrebno odlok razpisati v 7 dneh po tem
                  odgovoru. To je zakonska norma, medtem ko tisto, kar vi govorite in se spotikate
                  ob ravnanje vodstva Državnega zbora, je nekaj drugega. To, kar se nanaša na
                  razveljavitev dela odloka Državnega zbora, ki je razpisal volitve glede na zahtevo
                  35 poslancev, pa je zadeva zakonsko urejena drugače in mora biti, ker gre za
                  splošni akt, ravno tako ta odločba, objavljena v Uradnem listu, to zahteva, kot
                  sem vam pojasnjeval že nekajkrat in vam ravno zaradi teh vaših pisateljev ponovno,
                  zahteva zakon o Ustavnem sodišču in vročitev ne pomeni začetka veljavnosti, ampak
                  pomeni začetek veljavnosti, objava oziroma dan po objavi v Uradnem listu in ne gre
                  mešati odločbe o splošnem aktu in odgovora na vprašanje o ustavnosti.</p>
               <p>Toliko kar se tiče korektnosti vodstva Državnega zbora, ki je tudi tokrat iskalo
                  prvi možni termin za razpis referenduma, kot si tudi sicer upam trditi, da smo
                  vsakič, ko so bili izpolnjeni vsi pogoji, takoj to uvrščali na ustrezna delovna
                  telesa oziroma na sejo Državnega zbora in seveda kot običajno ne pričakujem
                  opravičila, se mi pa zdi to zelo nujno ravno zaradi varovanja ugleda Državnega
                  zbora tudi povedat. K besedi se je javil najprej gospod Baškovič.</p>
            </sp>
            <sp xml:id="SDZ1-Izredna-49-1996-08-07.sp24">
               <speaker>MILAN BAŠKOVIČ:</speaker>
               <p>Hvala lepa. Jaz sem hotel samo reagirati na tisto prvo uvodno razpravo gospoda
                  Pučnika, ko je pravno službo in svetovalce mešal v te zadeve in je tu pravzaprav
                  že pojasnjeno, da imamo v okviru Ustavnega sodišča in njegovih izdelkih različne
                  režime glede na čas uveljavitve reakcije in tako naprej. Jaz bi samo še enkrat
                  ponovil. Ustavno sodišče o različnih stvareh odloča. To, kar je klasično, da
                  odloči o splošnem aktu, o zakonu, tudi odloku, je ena kategorija. In za vse to
                  veljajo določbe zakona, ki posebej govorijo, da se to vse objavlja v Uradnem
                  listu, da začne učinkovati po objavi ali posebnem roku, če je kasneje še določeno
                  o odločbi Ustavnega sodišča, vsi pravni učinki, zahtevki se vežejo na objave v
                  Uradnih listih, to je vse v številnih členih v tem poglavju posebej in jasno
                  napisano.</p>
               <p>Druge stvari so pa odločitve, ki zadevajo individualne akte, to so pa ustavne
                  pritožbe. Ustavne pritožbe pa gredo po drugem pravilu, tistem splošnem sodnem, da
                  se z vročitvijo stvari štejejo in so dostavljene in se potem pravnomočnost, če
                  tako rečemo, ali pa izvršljivost na to računa. To so ustavne pritožbe, ko gre za
                  individualne odločitve upravnih ali pa sodnih organov.</p>
               <p>Tretja situacija, ki jo imamo tukaj, ki je bila pa zadnjič oziroma ki je tudi
                  danes ponovno aktualna, je pa to, da pa zakon o referendumu posebej določa, da pa
                  če gre za situacijo po 16. členu, ki je sedaj bila v igri, ko je Državni zbor
                  zahteval od Ustavnega sodišča, da se opredeli glede ustavnosti referendumskega
                  vprašanja, to je pa nova kategorija izmed vseh teh, kar smo sedaj govorili, ima
                  tudi specifično rešitev, popolnoma jasno, ki pravi, kako mora v tem primeru
                  Državni zbor reagirat in pravi, po prejemu odločitve, to je spet situacija, ki je
                  zakonu, v posebnem zakonu jasno napisana. Ne v zakonu o Ustavnem sodišču, ampak v
                  zakonu o referendumu. Se pravi tukaj je pa zopet prejem, se pravi dostava. Tako,
                  da v tem pogledu mislim, da moramo te stvari poznati in ločiti, potem pa ne bo
                  nesporazumov.</p>
               <p>Ko sem pa že pri besedi, bi pa, glede na današnji primer, nekaj vendarle omenil,
                  ravno tudi z vidika zakonodaje in ureditve. Namreč, dajmo ločevati stvari, pa jih
                  po kategorijah med seboj razvrščati. Eno je rok in sam akt razpisa referenduma, to
                  določa 19. člen, to so tudi roki. To so rešitve v tem splošnem delu. Potem imamo
                  pa posebno poglavje, ki pa govori o izvedbi, o postopku in tukaj pa imamo poseben
                  akt, ki izvede ta razpis in v tem razpisu, razpis mora biti izveden najkasneje 30
                  dni po zahtevi oziroma sedmih dneh po prejemu odločbe Ustavnega sodišča v takem
                  primeru, če je šlo za ustavno spornost vprašanja, ampak ta akt o razpisu pa sam
                  potem določa. In kaj določa? Določi dan razpisa, in ta dan, ki je določen kot dan
                  razpisa, začnejo teči roki za opravila, ki so potrebna za izvedbo referenduma. Se
                  pravi, v tem aktu se originalno predstavi nek realen rok, ki omogoča potem vse
                  priprave, vse, kar je potrebno za izvedbo in tukajle, značilno je, ali je to
                  slučajno ali premišljeno, glede tega, od kdaj, do kdaj mora biti ta rok določen
                  oziroma v katerem časovnem okviru se mora gibati, pa zakon nič ne govori. Pač pa
                  govori potem v členu 33, kdaj pa mora biti referendum izveden, se pravi,
                  glasovanje, glasovanje je pa potem zopet vezano na rok 30 do 45 dni od dneva, ko
                  se šteje za dan razpisa. To so vse kategorije, ki so v zakonu pojasnjene. Ta akt,
                  ki določa čas, dan, tukaj je določen pač v tistem prvem osnutku, ki je bil
                  drugačen kot je zdaj v pravem predlogu odbora, ki je legitimen, je pač tisti čas,
                  ki mora upoštevati dejanske in po moje tudi pravne okoliščine iz posameznega
                  primera. Mene v tem primeru dejansko najbolj moti to, da nimamo zakonsko urejenega
                  pravila, kako ravnati z referendumi, ki so se nabrali, ki so kumulirani po vseh
                  teh procedurah, imajo nasprotujoče si zahteve, kako upoštevati potem oziroma kako
                  izpeljati glasovanje, da bo jasno, v naprej predvideno in tudi jasno za
                  pripravljavce referenduma, tudi za izvajalce v operativnih službah, za pripravo
                  obrazcev, poročil itn. in kako upoštevati rezultate v takem primeru. To smo mi
                  poizkušali v zakonu urediti s tem dodatkom na zadnji seji. Ustavno sodišče sicer
                  načelno temu ne oporeka - dajte si prebrati, ne oporeka, lahko tudi bi tudi to
                  bilo - očita pa zboru, da ni v finesah v izvedbi stvari dovolj preciziral in bi to
                  naknadno eventualno lahko tudi še napravil. Seveda, ponuja se več modelov, piše se
                  o več možnostih, o bavarskem, o ne vem kakšnem še itn., vendar to je stvar
                  zakonodajalca in to dejansko nimamo urejeno.</p>
               <p>Mi bi lahko, po mojem, nek predvidljiv rok dali, v katerem bi tudi to še vmes
                  uredili, ampak mene kot pravnika pa moti, da bi takoj, brez nekega zamika,
                  razpisali glasovanje, potem se pa še v tem času ukvarjali s temi vprašanji. Zdaj
                  imamo pa prazen prostor neurejen. Kaj bi temu lahko sledilo, kakšne komplikacije,
                  kakšna je legitimnost takega referenduma in kako bi sploh prišli do rezultatov in
                  njihovega upoštevanja? Mislim, da je to ena objektivna okoliščina, ki bega in ki
                  bi terjala premislek. Zdaj, ali je ta rok realen en mesec, tri tedne ali tri
                  mesece, da ne bi prišlo do zapletov, to je stvar, ni moja, to je stvar politične
                  odločitve. In tudi vprašanje je, po teh izkušnjah, ki jih imamo, na to še
                  opozarjam, tudi, če predvidimo, da bo mogoče eventualno v enem mesecu urediti te
                  podrobnosti v zakonodaji, vedno se lahko sproži ustavni spor; nekdo ni zadovoljen
                  pa imamo Ustavno sodišče spet, pa pridemo do roka, ki ga ne moremo več priklicati
                  in se že stvari zatečejo. Priprave so tukaj, glasovanje bo tam, tega pa ni. To je
                  tisto, kar dajmo imeti pred očmi tudi s pravnega vidika. Sedaj, ali so ti roki
                  daljši ali krajši, prav gotovo pa ne smejo biti takšni, da ne bi imeli
                  utemeljitve, da jih ni mogoče braniti, in da bi, če bi se to proglasilo samo kot
                  neutemeljeno odlaganje oziroma izničenje namena referenduma; to pa je potem seveda
                  druga diskusija. V teh primerih je potrebno vse te okoliščine videti, tukaj so in
                  se odločiti. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp25">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi se na tem mestu, bi pač prosil, da sejo prevzame gospod Miro
                  Mozetič. Mene čakajo prijetne protokolarne obveznosti in upam, da bo odlok čimprej
                  sprejet.</p>
               <p>Besedo pa dajem gospodu Puklu.</p>
            </sp>
            <sp xml:id="SDZ1-Izredna-49-1996-08-07.sp26">
               <speaker>VITODRAG PUKL:</speaker>
               <p>Hvala za besedo. Spoštovane poslanke in poslanci! Moje mnenje kot poslanca in kot
                  pravnika je, da bi ta odlok, kot smo ga sprejeli na Odboru Državnega zbora za
                  notranjo politiko in pravosodje, bil v nasprotju z ustavo in z zakonom in po vsej
                  verjetnosti bi Ustavno sodišče na zahtevo kateregakoli državljana ali pa poslanca
                  tak odlok ponovno razveljavilo. Namreč poglejte! V celotni ustavi in v zakonu o
                  referendumu in ljudski iniciativi so ti roki čimprej, takoj sedem dni in tukaj žal
                  ne morem soglašati s poklicnim kolegom gospodom Baškovičem, da je določen samo
                  začetni rok, in da se lahko to odlaga mesece in leta. Tukaj je sicer malo
                  parafraziral, ampak nekako duhovito povzel moj strankarski kolega gospod Hvalica,
                  če 90 dni zakaj ne potem 90 let ali 99 let. Vidite, v tem je vprašanje. In v
                  ustavi in v zakonu o referendumu o ljudski iniciativi gre za čim tesnejše, čim
                  krajše roke zato, da se pač izraža volja ljudstva. Referendumi so neposredno
                  izražene volje ljudstva in tukaj ni možno nobeno zavlačevanje. Tukaj bi morali
                  sprejeti referendum razpisa čimprej, da pa opišem scenarije, ... gospa, prosim.
                  Dobro. Mene motite, če druge ne. Bi opisal scenarije po sprejetem referendumu.
                  Poglejte! Po sprejetem referendumu, kateri referendum bo dobil večino od volivcev,
                  ne vemo. Po tem mora Državni zbor sprejeti z dvotretjinsko večino zakon, ki ne
                  nasprotuje referendumu. Poglejte, spet bomo v zagati. Če ga ne, sprejmemo ni
                  nobenih sankcij. Ni nobenih sankcij, če ga ne sprejmemo. Edina sankcija je v tem,
                  da v enem letu po sprejemu ne more sprejeti zakona, ki je bil v nasprotju z izidom
                  referenduma. Vse skupaj, tudi to določilo zakona, je po mojem mnenju nekako
                  norčevanje iz neposredne demokracije, ampak tako je. Poglejte, še potem, če bi bil
                  referendum izveden 15. septembra, bi tisti referendum, ki bi dobil večino,  bil
                  vprašljiv, če bi lahko bil izveden, ker bi morali dve tretjini poslancev tega
                  Državnega zbora glasovati za nov zakon <stage>(od navzočih, seveda)</stage>, če
                  ne, pa ni nobenih posledic. Ponavljam, po mojem trdnem prepričanju je potrebno po
                  odločbah Ustavnega sodišča v skladu z ustavo in zakonom o referendumu in ljudski
                  iniciativi čimprej razpisati referendum. To se pravi, ta osnovni tekst, katerega
                  je pripravila strokovna služba Državnega zbora v soglasju z vodstvom Državnega
                  zbora, tu moram korigirati tiste, ki drugače mislijo, ta tekst bi morali z
                  amandmaji sprejeti, če ne bi hoteli ravnati protiustavno, protizakonito in zlasti,
                  če se ne bi hoteli norčevati iz tistih, ki so računali na ta referendum in tistih,
                  ki so že podpisali predlog za ta referendum. To je ena plat.</p>
               <p>Drugo pa je, kar je ugotovilo Ustavno sodišče. Nekateri ustavni sodniki so
                  prebrali odločbe, verjetno vsi, ustavnega sodišča Bavarske, Švice, morda še
                  nekaterih nemških dežel in seveda tudi drugih in so ugotovili, kar imate v sklepih
                  zapisano. Ugotovili so, da tako odločanje o referendumih ...</p>
            </sp>
            <sp xml:id="SDZ1-Izredna-49-1996-08-07.sp27">
               <speaker>PODPREDSEDNIK MIROSLAV MOZETIČ:</speaker>
               <p>Gospa poslanka, gospod poslanec, prosim, da sta tiho, ker motita.</p>
            </sp>
            <sp xml:id="SDZ1-Izredna-49-1996-08-07.sp28">
               <speaker>VITODRAG PUKL:</speaker>
               <p>Ne, nočem motiti. Tako odločanje o referendumih lahko privede do tega, če je več
                  referendumov razpisanih na isti dan, da se zlorablja pravzaprav prava volja
                  volivca oziroma volivcev; to je res. Recimo, če se en volivec odloči za referendum
                  po večinskem sistemu, če ta ne uspe, ni rečeno, da glasuje za to ureditev, ki
                  sedaj obstaja, ampak se ima možnost odločati. Ali se  potem odloči za referendum v
                  konkretnem primeru 35 poslancev oziroma Državnega sveta oziroma 30 poslancev. To
                  se pravi, na to nas Ustavno sodišče opozarja in prosim poslanke in poslanke, da
                  pazljivo preberete ta opozorila Ustavnega sodišče. Ustavno sodišče meni, da bi
                  pravzaprav popolnoma v skladu z ustavo bilo, če bi lahko dali možnost volivcem, da
                  se odločajo o teh štirih referendumskih vprašanjih, kar je zelo redka zadeva v
                  Evropi, pri nas je pa sploh prva in kaže na neko čudno situacijo v našem
                  političnem življenju, da se odločajo tako, če tisti referendum, za katerega se
                  nisem odločil, ne bo uspel, nisem avtomatično za to, kar obstoja, ampak sem
                  podrejen oziroma v drugi vrsti za ta referendum ali za ta referendum. Tu pravi
                  Ustavno sodišče, da bi morali spremeniti, kar je tudi res, zakon o referendumu in
                  ljudski iniciativi, kar bi lahko storili v zelo kratkem času; tudi Ustavno sodišče
                  opozarja, da smo to storili v tem delno razveljavljenem v zelo kratkem času. To
                  dajem poslankam in poslancem v razmislek, to lahko storimo medtem, ko je
                  referendum že razpisan, v osnovi pa plediram za to - še enkrat ponavljam - in
                  ustava in zakon o referendumu in ljudski iniciativi ne dopuščata tako dolgih rokov
                  in bi odločitev za odlok, kot ga je večinsko predlagal Odbor Državnega zbora za
                  notranjo politiko in pravosodje, bil po mojem trdnem prepričanju protiustaven in
                  protizakonit. Ustavno sodišče bi lahko oziroma gotovo bi tak odlok v zelo kratkem
                  času razveljavilo oziroma odpravilo in bi bili ponovno pri odločanju, s tem da bi
                  referendum odložili morda za 14 dni oziroma 3 tedne ali še za krajši čas. Zato
                  predlagam poslankam in poslancem, da o tem temeljito razmislijo, razmislijo o
                  učinku, ki bi ga dosegel tak predlog odloka, kot je sedaj pred vami, razmislijo
                  tudi o političnem učinku. Ljudje, ki se pač ukvarjajo, zanimajo za politiko -
                  večina se jih ne - imajo prav, so njihove osebne skrbi pred političnimi skrbmi,
                  ampak kljub temu večina državljanov, večina volivcev ne bi razumela, zakaj ponovno
                  zavlačujemo in prelagamo odgovornost tega zbora na nek bodoči Državni zbor. Taka
                  preložitev odgovornosti ni niti moralna iz morale Državnega zbora in poslancev, ni
                  pa niti utemeljena v ustavi in v zakonih. Hvala.</p>
            </sp>
            <sp xml:id="SDZ1-Izredna-49-1996-08-07.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Kopše - ga ni. Gospod Polajnar. Gospod Zagožen.</p>
            </sp>
            <sp xml:id="SDZ1-Izredna-49-1996-08-07.sp30">
               <speaker>DR. FRANC ZAGOŽEN:</speaker>
               <p>Spoštovani zbor! Na zadnji izredni seji smo sprejemali znameniti zakon oziroma
                  spremembe zakona o referendumu in ljudski iniciativi. Mislim, da je bilo takrat
                  jasno v tem Državnem zboru tudi povedano in mislim, da je bilo tudi vsem poslancem
                  jasno, da je večina členov v nasprotju z ustavo, in Ustavno sodišče tudi ni moglo
                  drugače odločiti, kot je, ampak - glejte - Državni zbor je takrat z večino glasov
                  zavestno izglasoval take protiustavne zakonske določbe z enostavnim opravičilom,
                  naj o tem razsoja Ustanov sodišče. Če je protiustavno, pa naj Ustavno sodišče
                  razveljavi. Tako izgleda, ta praksa se nadaljuje. Če bomo danes sprejeli odlok, ki
                  je v nasprotju z ustavo in zakonom, ga bo pač razveljavilo Ustavno sodišče in to
                  lahko potem Državni zbor, če tako hoče, dela v nedogled. Ustavno sodišče seveda ne
                  more pisati zakonov, lahko jih razveljavlja, lahko razveljavlja odloke, lahko
                  naloži Državnemu zboru, da neko pravno praznino zapolni, ne more mu pa zapovedati,
                  da mora spoštovati ustavo pri tem. Večina se je torej v Državnem zboru odločila,
                  da več ne bo spoštovala ustave in to seveda pomeni hudo parlamentarno krizo po
                  moji oceni. Tako enostavno ne more funkcionirati demokracija in dajte, gospe in
                  gospodje, razmislite o tem. Žal se dogaja, da tukaj celo renomirani pravniki
                  zavestno predlagajo protiustavne zakonske rešitve. Jaz zato ponavljam, da je
                  popolnoma nepomembno, kaj si kdo misli o tem, kakšen volilni sistem bi bil
                  najboljši sedaj tukaj. Ko se sprejemajo odločitve v Državnem zboru, je v vsakem
                  primeru treba spoštovati ustavo in nikakor ne zlorabljati te svobode, ki jo
                  poslancem tudi ustava daje, da niso vezani na nikakršna navodila. Še kako so
                  zavezani temu prav po ustavi, da vzpostavljajo pravni red ne pa pravni nered. Jaz
                  mislim, da ni prav nobenega izgovora.</p>
               <p>Zadnjič smo že veliko razpravljali o tem, da v zakonu nimamo določeno, kako se
                  ugotavlja izid referenduma oziroma katera odločitev volivcev obvelja, če so hkrati
                  izvaja referendum o več referendumskih vprašanjih na isto temo, ki si pa
                  medsebojno nasprotujejo. Takrat so bili tukaj očitki Ustavnemu sodišču, ker je
                  dalo neko mnenje o tem, neko navodilo, ker je v odločbi zapisalo, da nek člen
                  zakona o referendumu in ljudski iniciativi ni v nasprotju z ustavo, če se
                  interpretira tako in tako, torej je dalo neko interpretacijo. To je pogosta praksa
                  našega Ustavnega sodišča in doslej ni bilo ugovorov na to. Pojavili so se, ko je
                  očitno večina odločena, da ni več pripravljena spoštovati ne ustave, ne zakona, ne
                  odločb Ustavnega sodišča, da enostavno ni pripravljena tudi volivcem dati
                  možnosti, da odločajo o kakšni zadevi, češ da je ne poznajo, da je ne razumejo in
                  torej ne morejo odločiti. Potem se bo nekdo še spomnil in bo tudi zato dobil
                  večino, da se volivci niso sposobni razumno odločati na volitvah in ne bomo več
                  imeli volitev, pa bomo spet v sistemu, kakršnega smo imeli. Torej prav noben
                  izgovor nima nikakršne podlage in mislim, da lahko Državni zbor vsaj do neke mere
                  popravi svoj ugled ob koncu mandata, če sprejme danes ta odlok, ki bo omogočil
                  čimprejšnjo izvedbo referenduma in toliko zaupanja v volivce pač moramo imeti, da
                  bodo tudi na takem referendumu odločali zavestno, da se bodo informirali in ne
                  samo manipulirali. Volivci so upravičeno seveda že besni na Državni zbor in na
                  stranke prav zaradi teh poizkusov manipulacij z njimi z vseh strani. Kakršenkoli
                  volilni sistem bodo zahtevali, ali bodo zavrnili vse predlagane nove sisteme in
                  spremembe volilne zakonodaje, ali bodo odločili, da je volilni zakon treba
                  spremeniti, v vsakem primeru je treba njihovo voljo spoštovati, pa če se tudi
                  večina v Državnem zboru s tem ne strinja. Drugače, v nasprotnem primeru mislim, da
                  je demokracija že odpravljena. Ne sicer formalna strankarska demokracija, ampak
                  demokracija v tem smislu, kar beseda dejansko pomeni, da v državi vlada ljudstvo,
                  ali z neposrednim odločanjem ali na volitvam, ko daje pooblastilo za odločanje
                  izvoljenim poslancem za določeno mandatno dobo. To je potem lahko še samo dejansko
                  neke vrste strahokracije in ne več demokracija. Jaz se seveda s tem ne morem
                  sprijazniti. Iz zagate seveda ni mogoče, če se večina v Državnem zboru ne
                  premisli, razen seveda z volitvami. Te v vsakem primeru bodo in najmanj kar je,
                  zaupam, da bodo volivci to politično zame sedaj že hudo parlamentarno krizo rešili
                  na volitvah, kakršenkoli že bo volivni sistem, ali bodo o njem lahko odločali ali
                  ne, če ne prej, pa kasneje. Ne verjamem, da bi se Slovenci kdaj še s kakršnokoli
                  diktaturo sprijaznili. Hvala.</p>
            </sp>
            <sp xml:id="SDZ1-Izredna-49-1996-08-07.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šiftar.</p>
            </sp>
            <sp xml:id="SDZ1-Izredna-49-1996-08-07.sp32">
               <speaker>DRAGO ŠIFTAR:</speaker>
               <p>Spoštovane kolegice in kolegi! Tukaj ne bi govoril o nekih strokovnih argumentih,
                  pa niti ne o drugih, saj nobeni argumenti v tem Državnem zboru že nekaj mesecev
                  več ne veljajo. Rad bi samo opozoril na dve stvari. Prej, ko smo imeli pavzo, sem
                  šel mimo ene skupine kolegov in eden je pač postavil neko retorično vprašanje, od
                  kod takšna vehemenca, od kod takšna samozavest recimo, da se pri nekaterih, se
                  pravi pri parlamentarni večini, da se ne spoštujejo ne sklepi Ustavnega sodišča,
                  večkrat ponovljeni sklepi Ustavnega sodišča, da se ne spoštuje volja večine, ki je
                  pač bila izražena s podpisi naše stranke ali kakorkoli drugače. Vendar sem malo o
                  tem razmišljal in me to niti ni presenetilo. To sploh ni neka nepreračunana
                  vehemenca oziroma neka nerazumska samozavest. To je taktika, ki je v našem okolju
                  v preteklosti večkrat dala rezultate. Se pravi, namen vseh teh igric ali kakorkoli
                  imenujemo to okrog referendumov, je prepričati povprečnega slovenskega volivca, da
                  se v naši ljubi državi čisto nič ne splača. Recimo, samo vzemimo za primer, danes
                  smo že poslušali recimo, ko govorijo nekateri, da moramo določene stvari prenesti
                  v drugi mandat, ker smo v časovni stiski. Jaz ne morem razumeti ljudi, ki z
                  akademskimi naslovi, ki imajo tako slab spomin in se sprenevedajo, da so prav sami
                  pred mesecem ali pa pred nekaj dnevi več ali manj recimo prav zaradi njihovih
                  zamegljevanj povzročili to časovno stisko. Edini namen tudi, če se recimo samo
                  dotaknem našega zbiranja podpisov. Se pravi, želja vseh teh, vas, te večine je
                  ljudi prepričati, da se vsak napor v tej smeri ne izplača, čeravno je ta
                  zagotovljen v najvišjem aktu, to je ustavi. In vedite, da do teh podpisov smo
                  prišli na najtežji možni način, najtežji možni način. Nikjer v Evropi ni tako
                  težko zbrati tistega kvoruma za referendum, in ko smo enkrat to zbrali, spet
                  ignorirate. Veste kaj, mislim, to sem vas hotel samo opozoriti, od tega tudi ne
                  pričakujem odgovora, zato sem celo bil malo presenečen od tako razmišljujočega
                  človeka, kot je gospod Pučnik, ko vam je postavljal neko vprašanje, ali vas je
                  sram ali ne, pa sem pozneje ugotovil, da je bilo to samo retorično vprašanje; tudi
                  glede na vaše reakcije je to razvidno. Bi pa vseeno rad opozoril na koncu tiste,
                  ki pač niste dovolj poslušali, tisti, ki se niste angažirali ali pa tiste, ki
                  niste prepričani, da je ta masaker edini pravilni način reševanja tega problema.
                  Rad bi vas, kolegi in kolegice, tukaj opozoril, da preveč podcenjujete um
                  Slovencev, še bolj pa slovensko srce. In vedite, prej ko slej boste polagali račun
                  za to. Hvala.</p>
            </sp>
            <sp xml:id="SDZ1-Izredna-49-1996-08-07.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar ima repliko.</p>
            </sp>
            <sp xml:id="SDZ1-Izredna-49-1996-08-07.sp34">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Repliciram na
                  to, kar je bilo rečeno tu v zvezi s tem, kaj je volja ljudi ali volja večine.
                  Lahko povem, da smo v zadnjih dneh imeli priložnost poslušati te ljudi. Verjemite
                  mi, da s kolesom zares srečaš zelo veliko ljudi, ker voziš bistveno počasneje kot
                  recimo z avtom, hodiš tudi peš in da smo se mi z ljudmi zelo veliko pogovarjali.
                  Predpostavljam, da se recimo nismo pogovarjali z vsemi ljudmi vseh političnih
                  opcij. Morda se z neko politično opcijo sploh nismo pogovarjali, tudi to dopuščam.
                  Verjemite mi pa nekaj. Vsi ti ljudje, s katerimi smo govorili, so me spraševali,
                  za kaj pri teh referendumih gre, celo več, spraševali so, za kaj se gremo
                  referendume pred volitvami.  Oprostite, to so bila temeljna vprašanja, ki smo jih
                  dobivali na vsakem koraku. Jaz seveda moram reči, da tudi ta volja ali to
                  spraševanje za nas nekaj pomeni. Jaz se lahko strinjam s tistimi, ki opozarjajo na
                  pravni ali ustavni vidik, se z njimi strinjam in lahko tudi podprem dopolnilo
                  Socialdemokratov, da je treba to stvar izvesti čimprej, ampak verjemite mi,
                  stranka, ki bo to podprla, mora zdaj in ta hip imeti jasno podjetje, kako bo do
                  15. septembra razložila vse, kar je odprtih vprašanj. Ni samo eno odprto
                  vprašanje, jih je zelo veliko in tista stranka, ki tega ne bo naredila, bo morala
                  povedati, zakaj tega ni naredila. In za to gre. Gre za odgovornost pred ljudmi. Ne
                  samo za tisto, da poveš, kakšen je volilni sistem, gre tudi za odgovornost, da
                  poveš, kaj posamezni volilni sistem prinaša. To je odgovornost pred volivci. Ne
                  zgolj ponujati - jaz sem včeraj nekje rekel, občutka, da drvimo lahko samo po
                  klancu navzdol, mi moramo najprej priti po klancu navzgor. Priti po klancu navzgor
                  pa pomeni, da se moramo za stvar potruditi. Mi smo se pripravljeni za to stvar
                  potruditi, ampak odgovornost res pomeni, da ljudem te stvari razložimo. Prej je
                  bilo s strani sekretariata rečeno, da so vsebinski pomisleki. Moram reči, da imam
                  tudi sam te pomisleke, kako v tako kratkem času ta odprta vprašanja ljudem
                  pojasniti. Zakaj? Zaradi tega - tako namreč sam razmišljam - veliko vprašanj se bo
                  pojavilo po referendumih, če zdaj govorimo o referendumih in takrat bo treba spet
                  povedati, kako in na kakšen način sprejeti neki zakon. In vsa ta problematika, ki
                  je tako široka, in vsa ta vprašanja, ki ostajajo odprta, bodo morala dobiti nek
                  odgovor. Zaradi tega je bilo izpostavljeno vprašanje časa, ki je za to potreben.
                  Ne zaradi tega, ker bi bil nekdo prepričan, da lahko tako ali drugače povozi voljo
                  tistih, recimo 40.000 in še nekaj zraven volivcev, kot tistega, ki bi povozil
                  voljo ali sklep Ustavnega sodišča, ne gre za to vprašanje; to je vsekakor treba
                  spoštovati. Gre za ta vsebinska vprašanja, ki ostajajo odprta. Še enkrat pravim,
                  kar se mene tiče, sem pripravljen tako dopolnilo podpreti, samo naša odgovornost
                  je, da potem v skladu s tem sklepom tudi delamo do referenduma, še bolj pa, da v
                  skladu s tem sklepom potem delamo tudi po referendumu. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, gospod Pukl ima repliko.</p>
            </sp>
            <sp xml:id="SDZ1-Izredna-49-1996-08-07.sp36">
               <speaker>VITODRAG PUKL:</speaker>
               <p>Hvala za besedo. Moja replika se bo nanašala samo na to, da tu ne gre za predlog
                  Socialdemokratske stranke, ta dva amandmaja, tu gre za to, da je tak tekst odloka
                  bil predložen po strokovnih službah parlamenta Državnega zbora in seveda v
                  soglasju z vodstvom Državnega zbora. To se pravi, da ne gre za naš amandma kot
                  nekaj posebnega, gre za to, da se vzpostavi prvotno mnenje Državnega zbora, da se
                  tako odloča. O tem prosim, poslanke in poslanci, da razmislite. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik ima repliko.</p>
            </sp>
            <sp xml:id="SDZ1-Izredna-49-1996-08-07.sp38">
               <speaker>DR. JOŽE PUČNIK:</speaker>
               <p>Dve pripombi gospodu Polajnarju. Prvič, seveda mi lahko govorimo tako ali drugače,
                  ocenjujemo večinsko mnenje našega prebivalstva, vse je improvizirano. Mislim, da
                  metoda, bi rekel, vožnje s kolesom in spraševanja trenutno še ni ustavna
                  kategorija, kakor tudi naša  oblika ne, tako, da bi jaz to vprašanje pustil
                  odprto.                      </p>
               <p>Zdaj pa resno. Če so odprta vprašanja, je potrebno o njih govoriti. Mi smo
                     <stage>(govorim o stranki)</stage> predložili Državnemu zboru zakon o volitvah
                  v smislu večinskega sistema. Ker je nek drug zakon v obravnavi, je ta zakon na
                  čakanju, je s tem dostopen tudi vsakemu poslancu, lahko se tukaj sprožijo
                  vsebinska vprašanja in se išče kakšna boljša rešitev ali odpravijo
                  pomanjkljivosti, ki eventualno v tem osnutku so. Samo, ne dajmo se zdaj pustiti
                  sprovocirati, da bomo šli mimo bistvene zadeve. In bistvena zadeva je, po mojem
                  prepričanju, ta, o kateri mi danes razpravljamo. Ali mi tukaj <stage>(Državni
                     zbor)</stage> iščemo vse mogoče trike proceduralne in druge narave, da
                  preprečimo, da se slovenski volivci odločijo o tem, ali ne? To je bistveno
                  vprašanje. Mi zdaj ne razpravljamo o večinskem volilnem sistemu, o zakonu o
                  večinski volilni zakonodaji, temveč razpravljamo samo o tem, ali bomo še naprej,
                  kakor smo zdaj že tri mesece delali z raznimi novimi referendumi in tako naprej,
                  protislovnimi predpisi preprečevali, da se uresniči neka ustavna  pravica ljudi. O
                  tem se mi danes odločamo. In mislim, da je predlog, da se tu odloči 90 dni po
                  sklicu Državnega zbora, zopet eden od takšnih proceduralnih trikov, s katerim se
                  preprečuje uresničevanje neke ustavne pravice slovenskim volilcem, to je sedaj to
                  vprašanje. Torej, kar zadeva vsebinska vprašanja, je tu seveda zelo verjetno
                  potrebno razpravljati, tu se jaz strinjam z gospodom Polajnarjem, treba je ta
                  vsebinska vprašanja pa seveda konkretizirati. Sedaj, če rečemo, tu je mnogo
                  nejasnosti, s tem ne pridemo naprej. Potrebno je verjetno te nejasnosti na podlagi
                  predloženega osnutka zakona, ki je tukaj dostopen, konkretizirati in razmišljati
                  eventualno v primeru, da bi sploh ta varianta prišla v poštev, o čemer sploh mi
                  danes ne vemo, kako se bodo volilci odločili, v takem primeru bomo seveda
                  razmislili in bomo vsebinska vprašanja reševali. Samo mi se tukaj vbadamo že nekaj
                  mesecev kako bi "ofrnažili" Slovence, spravili Slovence ob njihovo ustavno pravico
                  se direktno odločati o nekem vprašanju. To je tisto in tega ne smemo pozabiti, in
                  to je tisto, kar je izredno problematično, tako moralno kakor tudi pravno. Hvala
                  lepa.</p>
            </sp>
            <sp xml:id="SDZ1-Izredna-49-1996-08-07.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsonečeva ima repliko.</p>
            </sp>
            <sp xml:id="SDZ1-Izredna-49-1996-08-07.sp40">
               <speaker>MARIA POZSONEC:</speaker>
               <p>Hvala lepa. Jaz mislim, da gospod Polajnar ni ponovil najpogostejšega vprašanja,
                  ki se sliši med ljudmi, in sicer to, kdo bo plačal stroške referenduma in koliko
                  stane referendum. Moje osebno mnenje je, da pet minut pred volitvami nekaj
                  takšnega narediti, je neodgovorno.</p>
            </sp>
            <sp xml:id="SDZ1-Izredna-49-1996-08-07.sp41">
               <speaker>PODPREDSEDNIK MIROSLAV MOZETIČ:</speaker>
               <p>Gospod Šiftar ima repliko.</p>
            </sp>
            <sp xml:id="SDZ1-Izredna-49-1996-08-07.sp42">
               <speaker>DRAGO ŠIFTAR:</speaker>
               <p>Ja, jaz bi rad samo zelo na kratko repliciral gospodu Polajnarju v razumljivosti
                  ali nerazumljivosti vprašanje. Lahko bi se mogoče načelno z njim strinjal, ampak
                  moram vam povedati, da je vsaj 43 pa nekaj tisoč Slovencev razumelo vprašanje, da
                  je tudi velika večina razumela vprašanje, pa se recimo takrat, ko so prišli na
                  naše stojnice spraševat, kaj to pomeni, pač s tem ni strinjala pa pač ni podpisala
                  in tako dalje, se pravi, da je to število razumevajočih Slovencev bistveno večje,
                  pa tudi, da je bila ta informiranost bistveno večja tudi ali pa prav po zaslugi
                  naše stranke.</p>
               <p>Moram vam pa povedati, da so  me včeraj klicali trije, ki so poslušali osrednji
                  dnevnik in je ena od parlamentarnih strank oziroma njena zelo visoka predstavnica
                  izjavila, da če se sprejme predlog Socialdemokratov, da je to "hadeizacija
                  Slovenije". In potem so me pa začeli spraševati, kaj bi naj bilo, kaj sedaj s tem
                  ni dobrega ali kakorkoli. Najbolj prestrašeno gleda gospod Peršak in tudi njegova
                  stranka je bila to.</p>
               <p>Rad bi pa povedal samo še eno stvar. Čudi me pa zelo na kratko bi repliciral gospe
                  Pozsončevi. Jaz njo cenim in tako dalje in me čudi, da prav ona nasprotuje takemu
                  sistemu, po katerem je iz množice kandidatov bila izbrana. In prav vi ste bila po
                  tem izboru izbrana in mislim, da vi temu nasprotujete, to je več kot čudno.</p>
            </sp>
            <sp xml:id="SDZ1-Izredna-49-1996-08-07.sp43">
               <speaker>PODPREDSEDNIK MIROSLAV MOZETIČ:</speaker>
               <p>Gospod Anderlič ima repliko. Gospod Moge.</p>
            </sp>
            <sp xml:id="SDZ1-Izredna-49-1996-08-07.sp44">
               <speaker>RUDI MOGE:</speaker>
               <p>Hvala za besedo, predsedujoči! Kot ponavadi bi poskušal replicirati ravno na tisti
                  stavek, ki ga je naš higienik parlamenta izrazil, da smo v bistvu "ofrnažili"
                  Slovence, ampak vprašal bi pa naslednje. Če neka stranka tukaj z vsemi topovi
                  strelja po poslancih, da niso delali, kot ustava predpisuje oziroma, da so
                  sprejemali neustavne ali nezakonite rešitve, se mora čisto po človeško zavedati
                  tega, da smo ljudje in da smo zmotljivi in da imamo zato sodnike na Ustavnem
                  sodišču, da nas podprejo z določenimi stvarmi.</p>
               <p>Zdaj bi se pa vprašal, kajti s podobnimi topovi bi lahko mi streljali, zdaj pa ne
                  mislim in mislim, da Socialdemokratska stranka Slovenije in "ofrnažila" volivcev
                  oziroma tistih 43700 podpisnikov, ki jim je dala v podpis, da so podpisali, bi
                  človek rekel, ustavno sporno referendumsko vprašanje; da je bilo to referendumsko
                  vprašanje ustavno sporno, je zagotovo. To referendumsko vprašanje je bilo zagotovo
                  sestavljeno iz več alinei, kot smo dobili z materiali. Ena izmed teh alinei je
                  bila tudi to, da so nekako vedeli za volilno krajo - ne bom razlagal, saj vemo -
                  ki jo je pa Ustavno sodišče razveljavilo. Zdaj pa lahko sprašujem tole - koliko
                  izmed tistih podpisnikov je podpisalo to zahtevo prav zaradi te alinee? Ali mi
                  lahko kdo odgovori - jaz mislim, da ne - vendar je naš odbor in vsi ostali, ki so
                  bili tukaj, podpiral referendumsko vprašanje tudi brez tega, ne da bi se vprašal,
                  ali za takšnim referendumskim vprašanjem, to, kar je bilo danes tukaj izza tega
                  pulta ogromnokrat rečeno, še vedno stoji 43710 volivcev? Stvar je nekje drugje.
                  Saj smo vsi pismeni in verjetno skoraj vsi beremo Mladino in odlične članke Graha,
                  kjer je zelo podrobno analiziral to, kar je napravilo Ustavno sodišče in nam je
                  Ustavno sodišče po njegovi verziji kost vrnilo v parlament, in to, kar je napravil
                  naš odbor, je ravno tisto, da jim to kost vrne nazaj, da se enkrat tudi jasno in
                  nedvoumno odloči. Prav zaradi tega bom enkrat podprl, ker je to pravni sistem,
                  tudi tole, kar je pripravil - če rečem v narekovaju - Puklov odbor in s tega mesta
                  pravim, da nočem "ofrnažiti" Slovence, ampak hočem, da se pride do čistega vina.
                  Če namreč ta Državni zbor ne bi Ustavnemu sodišču postavil, ali je referendumsko
                  vprašanje Socialnih demokratov s temi podpisniki protiustavno ali ni, bi potem
                  sami sprejemali to protiustavno stvar in prosil bi vas, kolegice in kolegi - s
                  tega gledišča tukaj gledamo, kaj je človeško - smo zmotljivi. Če pa kdo misli, da
                  je tu kakšen drug pridevnik zadaj, je pa to stvar drugih odločitev, ker toliko
                  stvari, kot sem danes za to govornico slišal, kaj vse smo krivi, kakšni smo -
                  ostalih pridevnikov ne bom uporabljal - se mi zdi, da ni primerno in da nas ne
                  pelje do tega, da bi lahko sprejeli takšen odlok, kot mislimo.</p>
            </sp>
            <sp xml:id="SDZ1-Izredna-49-1996-08-07.sp45">
               <speaker>PODPREDSEDNIK MIROSLAV MOZETIČ:</speaker>
               <p>Gospod Peršak ima repliko.</p>
            </sp>
            <sp xml:id="SDZ1-Izredna-49-1996-08-07.sp46">
               <speaker>ANTON PERŠAK:</speaker>
               <p>Spoštovane poslanke in poslanci! Najprej se moram opravičiti, da sem se sploh
                  oglasil, ampak bil sem kar dvakrat imenovan s strani poslanskih kolegov, pri čemer
                  si ne bom privoščil oponašanja pred vami, ker ne želim nastopati kot klovn, ker v
                  tem nisem najbolj vešč, rad bi tudi zagotovil, da nisem čisto nič prestrašen.
                  Popolnoma je vseeno. Med drugim nisem prestrašen tudi zato, ker tudi če bi bil
                  sprejet amandma, ki ga predlagajo k odloku poslanski kolegi in bi bil referendum
                  izveden 15. septembra, sem prepričan glede na spoštovanje procedure v Državnem
                  zboru, da to za letošnje volitve ne more nič pomeniti. Jaz sem prepričan, da tudi
                  kolegi, ki to predlagajo, to vedo. Vedo namreč tudi to, da vsak zakon, ko se
                  predloži Državnemu zboru po normalnem postopku, in tukaj gre za zakon po normalnem
                  postopku, morajo poslanci imeti v rokah najmanj 30 dni, preden o njem razpravljajo
                  na seji Državnega zbora. Se pravi, če je referendum izveden 15. septembra, če so
                  uradni rezultati znani recimo v maksimalno hitrem roku, to je pet dni, 20.
                  septembra, poslanci lahko razpravljajo o zakonu, ki bi bil ta isti dan
                  pripravljen, najbolj zgodaj 20. oktobra, to pa pomeni, da volitve morajo biti pa
                  najmanj recimo 15 dni ali pa 14 dni pred tem že razpisane. Se pravi, da je to
                  razpravljanje v bistvu brezpredmetno. Gre samo za neko politično vprašanje ali
                  želimo, da ljudje izglasujejo katerikoli odgovor na ta vprašanja, pri čemer trdim,
                  da so vprašanja še zmeraj nekonsistentna in do velike mere nerazumljiva, pa ne
                  zaradi možnosti dojemanja volivcev, ampak zato, ker so tako napisana in so
                  notranje protislovna, skoraj vsa štiri vprašanja. Ne glede na to je po mojem
                  mnenju edini namen ta, da bi pripeljali ljudi na referendum, da bi jih pripravili
                  do tega, da neko odločitev izglasujejo, in da jim potem ne bi mogli omogočiti, da
                  bi glasovali na volitvah v skladu s to izglasovano odločitvijo in bi seveda nekdo
                  še večji politični kapital iz tega koval. To je ena raven problema.</p>
               <p>Druga raven problema; rad bi vprašal tiste, ki govorite o protiustavnosti, kje v
                  zakonu, kje v ustavi piše, v kolikšnem minimalnem času ali maksimalnem, mora od
                  odločitve, da referendum bo, kolikšen minimalen oziroma maksimalen čas je določen
                  do dnevna glasovanja. Določen je čas, kdaj mora Državni zbor razpisati referendum;
                  30 dni po sprejemu zahteve ali 7 dni po odločitvi Ustavnega sodišča. Jasno je
                  povedano, da s tem, ko Državni zbor odloči, v bistvu določi dan razpisa
                  referenduma. Od dneva razpisa referenduma do dneva glasovanja lahko mine najmanj
                  30 ali najmanj 45 dni, nikjer pa ni povedano, koliko dni minimalno ali maksimalno
                  sme preteči od te odločitve Državnega zbora, se pravi od sprejema odloka do dneva
                  razpisa. To je hote ali nehote; očitno je zakonodajalec nekako prepustil svoji
                  presoji, upamo zdravorazumski. K tej zdravorazumski presoji spada pa ravno to,
                  seveda tudi nek logičen, nek razumen rok, ampak spada ravno to ali kdaj je čas za
                  nek referendum primeren. Ali je primeren teden dni pred volitvami ali ni primeren
                  ali pa mesec dni pred volitvami, mesec dni po volitvah; gre tudi zato, da pač
                  ljudi nekako zbobnamo dvakrat recimo v roku dveh ali treh mesecev na volišča in to
                  vse volivce v državi. Ali je to nastalo slučajno ali zavestno takrat, o tem lahko
                  razpravljamo, ampak ta čas, ta možnost presoje je Državnemu zboru s tem, da ta rok
                  ni določen v zakonu, dana. Zato ne bi sprejel odločitve očitkov o protiustavnosti,
                  bi pa seveda, se pa strinjam s tem, da je potrebno ta rok določiti v nekem
                  razumnem času, v nekem logičnem času in ta predlog odloka, kot je sedaj predlagan,
                  ta rok določa natančno. Ni res, da prepušča odločitev poslancem naslednjega
                  mandata. Ta odlok, tako kot je zdaj napisan, določa datum, seveda v odvisnosti od
                  prve seje Državnega zbora po volitvah. Ga določa in jasno pove in te odločitve ni
                  mogoče kar tako spremeniti. Če bi ti očitki veljali, potem bi z enako
                  upravičenostjo lahko Državnemu zboru očitali, da sprejema zakone, ki bodo veljali
                  tudi v času naslednjega mandata. Vsi zakoni, ki jih mi danes oziroma smo jih v tem
                  mandatu sprejeli, bodo veljali tudi v naslednjem, pa upajmo, da še v nadaljnjih
                  mandatih in zato seveda tudi tega očitka ni mogoče sprejeti. Bi pa še enkrat
                  predlagal kolegom, da si ne domišljajo, da s svojimi visokoletečimi tiradami,
                  lahko predpostavljam, kogarkoli, mene pa še posebej ne prestrašijo. Hvala.</p>
            </sp>
            <sp xml:id="SDZ1-Izredna-49-1996-08-07.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsonec ima repliko.</p>
            </sp>
            <sp xml:id="SDZ1-Izredna-49-1996-08-07.sp48">
               <speaker>MARIA POZSONEC:</speaker>
               <p>Hvala lepa. Gospod Šiftarju bi povedala, da sem za osebno odgovornost poslanca,
                  kar sem tudi, upam, dokazala v vsakem dnevu svojega 4-letnega mandata. Vendar
                  nisem pa za to in ravno zaradi tega, ker sem za osebno odgovornost poslanca, nisem
                  za to, da manipuliramo z ljudmi, da jim takšna vprašanja postavimo s te, za
                  poštene volitve, da seveda vsakdo je za poštene volitve, vsaka stranka in vsak
                  človek. Jaz bi tudi odgovorila na to, da sem za poštene volitve in volitve so
                  takrat nepoštene, če nekdo skrije, kaj jaz vem, 5.000 glasovnic ali nekaj
                  takšnega. In to vprašati 5 minut pred volitvami, je manipulacija z ljudmi in kar
                  še morajo sami plačati pozneje.</p>
            </sp>
            <sp xml:id="SDZ1-Izredna-49-1996-08-07.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica ima repliko.</p>
            </sp>
            <sp xml:id="SDZ1-Izredna-49-1996-08-07.sp50">
               <speaker>IVO HVALICA:</speaker>
               <p>Hvala lepa. Spoštovani! Repliciram gospodu Mogetu, ki je govoril o pravilnosti
                  referendumskega vprašanja oziroma je govoril o tem, da smo pač vsi zmotljivi, da
                  se lahko pač vsi zmotimo itd. Torej po mnenju Ustavnega sodišča priznamo recimo,
                  da smo se v tistem segmentu, gre za peto alineo, zmotili, čeprav je bil naš namen
                  več kot plemenit, to lahko rečem, ker smo hoteli 60.000 Slovencem po svetu,
                  diaspori, dati dva poslanska sedeža. Ampak zdaj sprašujem, kaj je zdaj zaradi tega
                  bolj komplicirano. Namreč naše modificirano referendumsko vprašanje se zožuje, mi
                  ga ne širimo. Opozarjam na dopis predlagatelja, to se pravi naše stranke odnosno
                  njenega predsednika, z dne 5. avgusta, ki ga je naslovil na Državni zbor in tu je
                  zelo jasno. S tem kvečjemu poenostavlja zadevo. Torej tu ni nobenih problemov,
                  tudi zaradi tega, ker smo imeli že dvakrat takšne volitve. Ene so bile leta 1990 v
                  Zbor občin in druge so bile pred nedavnim, lokalne volitve za župane, po večinskem
                  sistemu, zadeva poznana, zadeva absolvirana, torej zadeva silno enostavna.</p>
               <p>Kar pa se tiče gospoda Peršaka glede rokov in tega, se pač ne splača polemizirati,
                  ker očitno poslanec Peršak v to, kar govori, verjame in nerodnost je v tem, da
                  verjame vedno v različne opcije, ampak to je njegov problem, to ni naš
                  problem.</p>
               <p>Bi pa še nekaj o sklicevanju na ustavo, na ustavnost itd., z vaše strani s te
                  strani. Povedal bom resnično zgodbo. Žal mi je, da ta trenutek ni tu predsednika
                  Državnega zbora, ker se je zgodba odvijala nekje na najini relaciji, je pa
                  naslednja. 1994. leta je mafijski šef v Novi Gorici naročil nekomu, da je začel
                  zbirati podpise za moj odpoklic. Podpisalo se je nekih 200 mravljic, rdečih
                  mravljic, pa precej Neslovencev, jaz to hranim. Zelo lahko je bilo tudi ugotoviti
                  iz podpisov, iz imen in priimkov, kdo ti ljudje so in zato tudi to kategorično
                  trdim, lahko tudi objavim, spomnite se tudi mojega odgovora takrat v sredstvih
                  javnega obveščanja. Ampak nekaj, kar še nisem povedal, zgodilo se je to. Jaz sem
                  občutil to  zadevo ne kot napad name samo, ampak tudi kot napad na institut
                  poslanca in sem šel do predsednika Državnega zbora, ki je že bil gospod Jožef
                  Školč. In kaj mi je on odgovoril? Veste, kaj mi je rekel? Seveda je možen
                  odpoklic, seveda, o tem se da govoriti. To je meni odgovoril predsednik Državnega
                  zbora, Jožef Školč. Tega nisem do zdaj povedal. Imam skrbno napisan datum in uro
                  in tudi on si ne bo upal tega negirati. Ali vidite, kako ste dvolični? Kadar vam
                  paše nekaj, potem je to tako, kadar vam pa ne paše, je drugače. Jaz tu ne mislim
                  nikogar več prepričevati; očitno ste se odločili. Ampak zavedajte se, da tokrat
                  dejansko počnete spet nekaj protiustavnega. Ta odlok lahko sprejmete, bom rekel
                  večina sprejme, me moti, ko nekateri, žal, tudi moji kolegi, rečejo: Državni  zbor
                  je sprejel. Ne. Ne, večina v tem Državnem zboru bo mogoče to sprejela, to, kar je
                  bilo zdaj večinsko preglasovano v Odboru za notranjo politiko, ampak to bo spet v
                  nasprotju z Ustavo. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Zagožen.</p>
            </sp>
            <sp xml:id="SDZ1-Izredna-49-1996-08-07.sp52">
               <speaker>DR. FRANC ZAGOŽEN:</speaker>
               <p>Spoštovani zbor, nekaj replik imam. Gospa Pozsončeva, mislim, da ni korektno kot
                  argument proti referendumom navajati ceno referenduma. To se velikokrat javno
                  zlorablja in to zelo grdo. Gre za ustavno pravico ljudi. Vsaka demokracija seveda
                  nekaj stane. Takle referendum po hitrem izračunu morda nekaj manj kot dva deci
                  radenske na prebivalca. Najcenejša državna uprava bi seveda bila, če bi odpravili
                  vse volitve in vsako izražanje volje ljudi in bi nek absolutistični diktator ali
                  monarh ali kdorkoli že vzpostavil najbolj racionalno tehnokratsko vodenje
                  države.</p>
               <p>Gospod Moge, jaz seveda tudi verjamem, da smo ljudje zmotljivi vsi po vrsti.
                  Vendar jaz sem trdil, da zavestno neupoštevanje odločb Ustavnega sodišča ni zmota,
                  ampak je to zavestno kršenje nekih norm. Odločbe Ustavnega sodišča so veljavne,
                  tako kot tudi odločbe drugih sodišč. Razlika je v tem, da praviloma odločbe sodišč
                  vsebujejo tudi sankcije. V tem primeru jih za Državni zbor pač ni, kar je seveda
                  tudi utemeljeno. Ni pa utemeljeno se izgovarjati na človeško zmoto, kadar ta
                  večina v Državnem zboru zavestno ne spoštuje odločb Ustavnega sodišča. Gospod
                  Polajnar, sedaj ga ni tukaj, pravi, da je premalo časa, da bi ljudem pojasnili.
                  Vsak od nas, ki jim bo kaj pojasnjeval, jim bo najbrž pojasnjeval neko svojo
                  resnico. Ljudje si bodo morali potem ustvariti svoje mnenje in mislim, da so si ga
                  v veliki meri že ali pa se lahko seveda odločijo do izvedbe referenduma, bilo bi
                  pa prav in korektno in zato je mesec dni dovolj časa, če ne, imamo napako v zakonu
                  o referendumu, ki pravi, da je treba izvesti referendum v 30 do 45 dneh po
                  razpisu. Jaz mislim, da bi o taki stvari seveda bilo prav, da strokovnjaki
                  pojasnjujejo preko javnih medijev, kaj pomeni en, kaj pomeni drugi volilni sistem.
                  Vsekakor je tudi prav gotovo interes volilcev, da se informirajo, da čujejo vse
                  plati, ker se bodo morali odločati, tudi politično seveda. Ni pa mogoče sprejemat
                  tega tako, češ, sedaj pa potrebujemo pol leta zato, da bomo ljudi prepričali o
                  našem prav. Na razpolagi imajo več izbire in rešitev je na njih.</p>
               <p>In še gospodu Peršaku. Nikjer ne piše, da takega zakona ni mogoče sprejeti tudi po
                  hitrem postopku. Za to je dva tedna dovolj časa. Ampak Državni zbor lahko sprejme
                  tudi sklep, da bo pospešil sprejem zakona in drugo in tretjo obravnavo opravil
                  hkrati, ali ga umakne iz procedure in vzame v proceduro drugega po hitrem postopku
                  na izredni seji in če sedi Državni zbor v tej dvorani dva tedna, tudi ne bi bil
                  zapravljen čas, če bi ga uporabil za to, da kar se da korektno uzakoni voljo
                  volivcev. Mislim pa, da je nekorektno tako razlagati morda tudi pravno praznino v
                  zakonu o referendumu in ljudski iniciativi, da Državni zbor lahko svobodno odloča
                  o tem, kdaj naj bo izvedba referenduma, ker potem seveda je za enega razumen rok
                  mesec dni ali dva meseca, za drugega pa je razumen rok lahko dve ali tri leta ali
                  kot je prej bilo rečeno tudi že, je rekel gospod Hvalica, morda 99 let. Skratka, v
                  tem primeru je potem to zelo samovoljno. Dokler je zakon tak, mislim, da ni
                  opravičila za tak odlok, ki predlaga izvedbo referenduma za skoraj eno leto, za
                  kakšnih 9, 10 mesecev najmanj, no, nekaj manj, ali je 7 mesecev, saj je vseeno,
                  vsekakor lahko večina reče, da je to razumno, ampak vprašanje je, ali bodo tudi
                  ljudje to sprejeli kot najbolj razumno. Torej jaz bi kvečjemu rekel, da je zakon o
                  referendumu in ljudski iniciativi pomanjkljiv, da pa se te pomanjkljivosti v
                  Državnem zboru ne sme zlorabljati, kvečjemu bi moral Državni zbor se potruditi, da
                  bi čimprej ta zakon dopolnil, ampak ne tako, kot ga je na zadnji nočni seji, da je
                  vse dopolnitve Ustavno sodišče razveljavilo. Hvala.</p>
            </sp>
            <sp xml:id="SDZ1-Izredna-49-1996-08-07.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo še naprej replike. Gospod Pregelj.</p>
            </sp>
            <sp xml:id="SDZ1-Izredna-49-1996-08-07.sp54">
               <speaker>ŽARKO PREGELJ:</speaker>
               <p>Spoštovani! Repliciram gospodu Peršaku, ki trdi, da nikjer, ne v zakonu, ne v
                  ustavi ne piše, v kolikšnem času od začetka oziroma od razpisa referenduma se mora
                  dejansko opraviti glasovanje o referendumskih vprašanjih. To formalno sicer drži,
                  toda datum je skrit v sami ustavi v 90. členu. Namreč ustava jasno pove, da na
                  zahtevo - poudarjam in trikrat podčrtujem besedo "zahtevo" - najmanj tretjine
                  poslancev Državnega sveta ali 40.000 volivcev, mora Državni zbor razpisati
                  referendum. Torej bistvena je zahteva in zahteva se vedno nanaša na zakon, ki je v
                  postopku. Mi se moramo zavedati, da je ta referendum predhodni na zakon, ki je v
                  Državnem zboru bil v obravnavi in ta zakon se je spreminjal zato, da bi se lažje
                  izvedle volitve za to leto. Torej pravočasno je prišel zakon v zakonodajno
                  proceduro in pravočasno smo ga začeli obravnavati. Vmes je prišlo do zahtev za
                  ugotovitev referendumske volje večine volivcev in jasno je, da je datum določen,
                  referendumi se morajo opraviti pred letošnjimi volitvami in prosim, ne se
                  izgovarjati, da to nikjer ne piše. Piše v postopku, v katerem teče v Državnem
                  zboru. S kakšno pravico bomo ta zakon, ki bi ga morali spremeniti letos,
                  prepuščali drugemu sklicu? Poleg tega se moramo zavedati, da ta rešitev, ki je
                  ponujana sedaj v tretjem, četrtem poglavju odloka o razpisu referendumov, pomeni
                  legaliziranje oziroma pomeni, da se zavestno odločimo za parlamentarno krizo.
                  Poglejte, leta 1992, takoj po sprejetju nove ustave, ko je bilo jasno, da se s
                  trodomno skupščino ne da več delati, je bila odločitev o volitvah nekaj popolnoma
                  razumnega. V kolikor se bo zgodilo na referendumu po teh rokih iz sedanjega
                  tretjega in četrtega poglavja, da bo na referendumu dobil večino drugačen sistem
                  kot pa ta, po katerem bodo izvoljeni poslanci v novem mandatu Državnega zbora, bo
                  to vprašanje viselo v zraku. Pojavila se bo tako imenovana negotovost in ta
                  negotovost bo po moji oceni pripeljala do ponovnih volitev v Državni zbor,
                  najkasneje s predsedniškimi volitvami. Ali je dobro za zakonodajno oblast ali je
                  sploh dobro za državo, da imamo vsako leto volitve v parlament? Mislim, da je
                  popolnoma jasno vprašanje oziroma še bolj jasen odgovor, da to ni dobro. Vsi vemo,
                  kako delajo parlamenti pred volitvami in kako delajo tik po volitvah. Zato osebno
                  menim, da puščati državo, ki se komajda uspeva nekako približevati bolj razvitim
                  državam, ki komaj da uspeva posodabljati svojo zakonodajo, torej dopuščati državi
                  leto, dve parlamentarne nestabilnosti, je izredno nekorektno dejanje; najmanj to,
                  lahko pa še kaj hujšega. Zato tisti, ki zagovarjate referendum po volitvah, se v
                  bistvu igrate z ognjem. Ta odločitev je izredno rizična odločitev in lahko pomeni
                  v končni fazi tudi odstop od take demokracije, kot jo imamo oziroma vrnitev v
                  nekakšne druge pravne rede, ki ne bodo niti približno tako demokratični kot je ta.
                  Zato osebno menim, da je potrebno slediti osnovni intenci referenduma, tako kot je
                  opredeljeno v ustavi, da je potrebno izhajati iz zahteve tako volivcev kot
                  poslancev, ki so podpisali določene zahteve oziroma zahtevi Državnega sveta in je
                  potrebno referendume opravit pred volitvami in tudi zakon o volitvah spremeniti po
                  ugotovljeni ljudski volji pred novimi volitvami v tem letu. Vse ostalo je narobe
                  in pomeni ogrožanje pravnega reda, kakor tudi demokracije v tej državi. Hvala
                  lepa.</p>
            </sp>
            <sp xml:id="SDZ1-Izredna-49-1996-08-07.sp55">
               <speaker>PODPREDSEDNIK MIROSLAV MOZETIČ:</speaker>
               <p>Gospod Moge ima repliko.</p>
            </sp>
            <sp xml:id="SDZ1-Izredna-49-1996-08-07.sp56">
               <speaker>RUDI MOGE:</speaker>
               <p>Hvala lepa. Jaz se strinjam s tem, kar je gospod Hvalica povedal, da je zdajšnje
                  referendumsko vprašanje, ki ga je predložila Socialdemokratska stranka, pač
                  zoženje vprašanj, ki jih je imel prvoten predlog. Ampak spoštovane kolegice in
                  kolegi, vsako zožanje vprašanj za seboj torej skoraj nujno potegne tudi zoženje
                  tistih, ki so ta vprašanje podpisali. Kar čisto preprost primer povem, če imamo
                  navadno funkcijo y = x, to pomeni toliko x = y, in če imam funkcijo definirano od
                  0 pa do 4 je zaklad vrednosti tudi od 0 do 4, če pa to zožam od 0 do 3, je zaklad
                  vrednosti tudi od 0 do 3. To je zelo preprosto povedano, ker gre pa tukaj, v tem
                  primeru, seveda za funkcije več spremenljivk, je ta stvar vpašljiva. Meni se zdi
                  tudi, da vprašanje ali je korektno, da nekdo v imenu 43.170 podpisnikov odloča sam
                  in podpiše takšno zoženo vprašanje, ampak v to se ne bom spuščal. Pravim tudi, da
                  bom sam podprl in osebno mislim, da referendumsko vprašanje Socialdemokratske
                  stranke ni bilo namerno dano v podpis, da bi zavajali podpisnike, ampak da so to
                  dali v svoji zmoti, ko so dali to referendumsko vprašanje, in bom tudi tisti del
                  tega odloka, ki govori o njihovem referendumskem vprašanju, tudi podprl. Ampak, če
                  jemljemo strogo kot nekateri tukajle jemljejo tole, da k simatskem sistemu
                  reševanje teh problemov potem se vidi, da je tole delovanje, kako je prišlo do
                  tega referendumskega vprašanja, imelo vsaj dve, človek bi rekel,</p>
               <p>pomankljivosti.</p>
               <p>Torej mislim, da so volitve prvovrstno politično vprašanje. In kako naj stranke
                  tik pred volitvami, strategijo volitev načrtujejo, če, prvič, ne poznajo volilnega
                  sistem, ali bo proporcionalen ali bo večinski ali bo pol pol, in drugič, če ne
                  poznajo volilnega zakona. Sprejemanje, sedaj spreminjanje torej volilnega sistema
                  in spreminjanje volilnega zakona tik pred volitvami, se mi nikakor ne zdi prav in
                  jaz imam tukaj občutek in vedno bolj verjamem, da nekateri iz godlje, ki so jo
                  zakuhali, očitno želijo imeti predvolilno kampanjo na državne stroške.</p>
               <p>Zanimalo bi me, ampak tega pač ne morem izzvati, glede na očeta naše ustave, kako
                  bi se o teh stvareh izrazil doktor Bučar, vendar tega ne morem pričakovat. Še
                  enkrat čisto na kratko, torej podprl bom tisto vprašanje, zoženo vprašanje
                  Socialdemokracije, medtem ko bom pa ostal pri teh rokih pa še zaradi teh stvari in
                  onih, ki sem jih prej povedal pri prvotnem. Za gospoda Zagožna pa mislim, da tole
                  zavestno kršenje norm... kaj je zavestno in nezavestno kršenje norm je vprašanje.
                  Jaz mislim, da je kolega mislil tukaj na zavedno in nezavedno kršenje norm, ampak
                  bi rekel, da tudi pri nas, če ljudi nekako etiketiramo, bi prvovrstno torej morali
                  najprej povedati, da smo vsi skupaj nedolžni, dokler se nam krivda ne dokaže.
                  Govoriti kar, da nekdo tole zavestno oziroma zavedno dela, se mi zdi malo
                  deplasirano.</p>
            </sp>
            <sp xml:id="SDZ1-Izredna-49-1996-08-07.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsonec ima repliko. Jaz ne bom nikomur jemal besede,
                  debatiramo skozi replike, vendar čas se odteka, mislim pa, da kaj bliže rešitvam
                  nismo, ampak kolegice in kolegi, beseda je seveda vaša po vaši želji. Gospa
                  Pozsonec, izvolite.</p>
            </sp>
            <sp xml:id="SDZ1-Izredna-49-1996-08-07.sp58">
               <speaker>MARIA POZSONEC:</speaker>
               <p>Hvala lepa. Gospodu Zagožnu bi povedala, da sem za spoštovanje ljudske volje, sem
                  bila podpisnica za referendum za zaprtje elektrarne in tudi bom prva, ki bo
                  podpisala referendum o spremembi zakona o nakupu naše zemlje, tudi. Torej, jaz
                  spoštujem ljudsko voljo, sem pa proti temu, da nekdo manipulira z ljudmi in trdim
                  in dovolite, da mi to prepričanje ostane, da če je nekdo resno mislil s spremembo
                  volilnega zakona, to bi delal najmanj pred dvema letoma pred volitvami, ne pa
                  zadnjo minuto. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič. Ali ste kot razprava? Gospod Anderlič. Kot razprava?
                  Zdaj so replike. Gospod Sisinger.</p>
            </sp>
            <sp xml:id="SDZ1-Izredna-49-1996-08-07.sp60">
               <speaker>IVAN SISINGER:</speaker>
               <p>Spoštovani podpredsednik, poslanke in poslanci! Mislim, da gre pri tem danes za
                  vprašanje. Moram reči, da je več poslancev že govorilo pravzaprav predvsem o tem,
                  ne gre za vprašanje, ali bomo odlok sprejeli ali odloka kot celote ne bi sprejeli,
                  predvsem gre za vprašanje, seveda datuma izvedbe tega referenduma. Mislim, da se
                  cela razprava in dokazovanje, ali je protiustavna odločitev takšna ali drugačna,
                  ali bo protiustavno, ali kršena ustava in zakoni, če je takšen odlok, kot ga je
                  predlagal seveda odbor, sprejmemo. Moram povedati oziroma samo ponoviti to, kar
                  sem povedal že ob zakonu, ko smo obravnavali, sprejeli, Ustavno sodišče je res
                  razveljavilo drugi odstavek 19. člena. Razveljavilo je 23. člen, razveljavilo je
                  tretji odstavek 46. člena. Kaj to pomeni? To pomeni seveda, da je naloženo Vladi
                  oziroma zakonodajalcu, da predloži Državnemu zboru v potrebnem zakonitem roku
                  spremembe tega zakona. To, kar je razveljavljeno, mora biti seveda popravljeno.
                  Vendar tega ne delamo danes. Danes ne razpravljamo o tem, kar je bilo
                  razveljavljeno, ampak govorimo o odloku o razpisu zakonodajnega referenduma. Jaz
                  moram povedati stališče predsedstva Demokratične stranke upokojencev Slovenije s
                  prejšnjega tedna, ko smo obravnavali tudi to vprašanje. Jaz sem jim tudi že pri
                  zakonu povedal, da smo v Demokratični stranki upokojencev glede na pozive naših
                  občinskih odborov in vodstev proti razpisu kakršnegakoli referenduma pred
                  volitvami. Pred volitvami zato, ker je - da ne bom ponavljal tega, kar je bilo že
                  petkrat tu povedano - mi smo v kandidacijskih postopkih, ampak ne le mi v naši
                  stranki, vse stranke enako delamo, to pomeni, mi pa če ne vemo, kakšen je ta
                  zakon, kako bomo pravzaprav, ali po večinskem ali po kakšnem sistemu volili,
                  mislim, da je to nesprejemljivo, mi pa v naprej vemo, kot je bilo že danes
                  povedano, da ne bomo zakona mogli potem, recimo od 15. oziroma 20. septembra pa
                  tam v 2 mesecih sprejeti. V to smo lahko prepričani in zato glede na stališče
                  Demokratične stranke upokojencev Slovenije in glede na to - ne bom govoril o
                  stroških - ko sem dobil številna pisma, kdo bo plačal ta in drugi ali tretji
                  referendum. Ne bom govoril o tem, da so mi pisali nekateri upokojenci: "Potem pa
                  poslanci plačajte sami ta referendum itd." To je drugo vprašanje - če smo se
                  odločili za razpis referenduma, bomo razpisali takšen referendum. Pri tem odloku
                  pa ne gre niti za nobeno odlaganje, ali razpisati referendum ali ne. Pri tem
                  odloku gre za to, da referendum bo, vendar ne v letošnjem letu, ampak referendum
                  bo marca prihodnjega leta. Za to vprašanje gre pri tej razpravi, ali referendum
                  septembra ali marca prihodnjega leta. Če izvajam stališče vodstva Demokratične
                  stranke upokojencev Slovenije, potem moram biti za predložen odlok, da se volitve
                  opravijo v prihodnjem letu in da resnično pustimo pri miru volivce zdaj v tem
                  jesenskem času, tik pred tem, ko smo že skoraj zaključili kandidiranje, tik pred
                  tem, ko že imamo končane vse zadeve, zdaj bomo pa začeli razmišljati, kako bomo
                  oktobra meseca sprejeli volilni zakon, ali večinski, ali proporcialni, ali po
                  kakšnem sistemu bomo volili kandidate. Mislim, da mora logika kazati vsem nam, da
                  je predlog odloka, kot je predlagan, sprejemljiva rešitev, tako da v miru izvedemo
                  referendum - vse 4 referendume in da opravimo volitve po sedanji zakonodaji.</p>
            </sp>
            <sp xml:id="SDZ1-Izredna-49-1996-08-07.sp61">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj ima repliko.</p>
            </sp>
            <sp xml:id="SDZ1-Izredna-49-1996-08-07.sp62">
               <speaker>ŽARKO PREGELJ:</speaker>
               <p>Spoštovani! Želel sem replicirati gospodu Mogetu, ki je kot glavni argument, da se
                  ne izvedejo referendumi pred volitvami, pač navedel argument, ki ga ima vsaka
                  stranka nekje pred seboj. Gre za to, kako naj se pripravi na volitve, če ne pozna
                  volilnega sistema, toda prosim vas, niso stranke subjekti na volitvah. Subjekt
                  volitev so kandidat in volivci. Torej gre za iskanje tistih predstavnikov, ki naj
                  posredujejo voljo volivcev, tako kot naša ustava tudi opredeljuje v 3. členu. Zato
                  menim, da je bistveno pomembnejše vprašanje, da ugotovimo naslednje dejstvo. Če se
                  zgodi to, kar piše v 3. in 4. poglavju odloka in se referendumi opravijo šele 3
                  mesece po oblikovanju novega zbora, pomeni, da se zakon o volitvah v Državni zbor
                  ne more spreminjati, ker je blokiran z referendumsko proceduro, pomeni, da bomo
                  spet volili po starem sistemu z vsemi napakami tako Kontovega sistema kot
                  nacionalnih list kot tudi napakami takoimenovanega Šetinčevega delilnega razmerja
                  z ostanki in v kolikor tisti, ki ste predlagali spremembe, pristajate na to, potem
                  je vaša morala nekoliko čudna.</p>
               <p>Pri tem moramo tudi ugotoviti, da bodo imeli tudi novi člani Državnega zbora
                  očitno za seboj vse tiste napake, ki jih imamo mi, ki smo bili sedaj izvoljeni po
                  tem sistemu, pač bodo izvoljeni ljudje s premalo glasovi, spet bodo izvoljeni
                  tisti, katerih ljudje ne bodo želeli voliti itd. Če to želite, torej želite imeti
                  spet parlament, ki bo očitno imel dokaj - moralno gledano - slab ugled in ki bo
                  spet na udaru enakih očitkov, kot je bil naš mandat. Jaz si tega več ne želim.</p>
            </sp>
            <sp xml:id="SDZ1-Izredna-49-1996-08-07.sp63">
               <speaker>PODPREDSEDNIK MIROSLAV MOZETIČ:</speaker>
               <p>Vračamo se k razpravam. Delamo do konca, brez da se ustavimo. Gospod Kopše,
                  izvolite.</p>
            </sp>
            <sp xml:id="SDZ1-Izredna-49-1996-08-07.sp64">
               <speaker>JOŽEF KOPŠE:</speaker>
               <p>Predsedujoči, gospe in gospodje, v teh replikah je bilo povedanega dosti tega, kar
                  sem hotel reči v svoji razpravi. Ne bom se vtikal v zadeve pravnih strokovnjakov,
                  ki se očitno za tem odrom "dajejo" med seboj in prepričujejo drug drugega,
                  odločitev je vendarle v naših tipkah in  na koncu ta presoja.</p>
               <p>Ta Državni zbor bi pa rad spomnil na nekaj. V celem mandatu smo, gospe in
                  gospodje, tudi jaz in marsikdo od vas, ki tukaj sedi, opominjali na nepravilnost
                  sistema, na ljudi, ki so prišli po sistemu v Državni zbor in nimajo prave
                  legitimnosti v  njem, ker  imajo 200 glasov ali nekaj podobnega, ker imajo tak in
                  tak in sistem. Vsi smo drug drugega poskušali razvrednotiti na napakah sedanjega
                  obstoječega volilnega sistema. Sedaj se nam ponujajo najmanj trije, predvsem trije
                  volilni sistemi, ki ukinjajo tisto stvar, okrog katere je bilo največ razprav ob
                  razno raznih replikah in posameznih poskusih diskreditacije drugih poslancev, to
                  je nacionalne liste. Tisti, ki so štiri leta govorili, predvsem gospodje iz
                  Združene liste socialnih demokratov, po novem Modre mravlje, tisti so o nacionalni
                  listi toliko govorili in zdaj imajo možnost za te volitve to spremeniti. Trije
                  sistemi od včeraj predlaganih ne poznajo nacionalnih list - trije. Ne vem, zakaj
                  se zdaj upirajo. Ali so si že razdelili mesta na nacionalnih listah? Prav tako
                  velja za vse njihove tako imenovane paralelne stranke, ki jih ustanavljajo
                  množično po Sloveniji, seveda pod drugimi imeni. Ali se bojijo, da ne bodo mogle
                  niti  kandidirati, da jih bodo morali vzeti javno pod svoje okrilje in bodo imeli
                  probleme z ljudmi, ki so se angažirali v njihovem imenu, da organizirajo neke
                  stranke, ki se skrivajo pod razno raznimi domoljubnimi in ostalimi imeni.</p>
               <p>Ali bodo gospodje iz Liberalne demokracije, ki so bili prikrajšani za najmanj dve
                  poslanski mesti, zaradi obstoječega sistema ravno tako zavrnili enega od možnih
                  novih sistemov, ki jim omogoča točno, jasno in predvideno razporeditev. Ali bodo
                  to zavrnili? Kaj smo potem štiri leta govorili v tem Državnem zboru, s čim smo
                   drug drugega zmerjali v sredstvih javnega obveščanja? Ni več nobene logike v tem,
                  da ne gremo z novim, enim od izbranih sistemov <stage>(razen če bo četrti izbran,
                     v tem primeru smo na istem)</stage> od treh izbranih sistemov na nove volitve.
                  Če pogledamo vsa javnomnenjske ankete v raznoraznih časopisih in medijih, kakšna
                  je popularnost tega, da ne bom rekel pod narekovaji, tega Državnega zbora.
                  Nikakršna. Nikakršna. In takšna bo tudi bodoča. Kdor si želi v tej državi takšno
                  brezpravje, kdo si želi takšno nezaupanje v tej državi in s kakšnim namenom si
                  želi takšno nezaupanje, gospe in gospodje? S kakšnim namenom! Ta namen me zelo
                  zanima. Očitno je to politična želja nekih političnih mogotcev, ki želijo, da
                  ostane vse na istem, da je ta Državni zbor brezpraven, da ni priljubljen pri
                  ljudeh, da ne vzbuja nobene pravne varnosti in zaščite in ne zbuja tega, kar bi
                  moral, voljo ljudstva, ki ga je izvolilo. Ti izgovori so več kot jasni in za tem
                  pultom tisočkrat povedani v tem mandatu, koliko napak ima obstoječi volilni
                  sistem, predvsem pa obstoječi izračun, kar je najhuje čutila liberalna
                  demokracija. In moram reči, ne bom vas zadrževal za tem pultom, ampak zelo me
                  zanima, kako bodo Liberalni demokrati glasovali, predvsem pa, kako bodo glasovali
                  gospodje iz Združene liste, ki so bili toliko proti nacionalnim listam.</p>
               <p>Še eno mogoče. Mi smo pred kratkim imeli, jaz sem bil eden od akterjev, ki so pač
                  prekinili pobudo zakona v tem Državnem zboru o vprašanju drugega spola, se pravi
                  močnejšega spola na Slovenskem, žensk na volitvah. Stranke, ki bodo šle od treh
                  sistemov, od štirih predlaganih na volitve, ne bodo morale zanemariti 54,6% žensk
                  na teh volitvah. Če bodo to zanemarile, ženske so toliko osveščene v Sloveniji,
                  bodo izgubili volitve. Ti sistemi, vsaj trije od štirih predlaganih, jim omogočajo
                  polno ravnopravnost, ne pa nekakšni revolucionarni zakoni, ki kvečjemu
                  diskreditirajo ženske in ničesar drugega. To so razlogi, zaradi katerih mislim in
                  bom glasoval seveda za amandmaje, ki bodo popravili to kolobocijo, ki jo je
                  povzročila večina v Odboru za pravosodje, in da bomo šli na referendume s 15.
                  septembrom, predlaganim datumom, in da bomo poskušali sprejeti vso potrebno
                  zakonodajo do volitev in bomo šli po novi zakonodaji na volitve. Zakaj bi se
                  toliko sprenevedali, gospe in gospodje? Jaz sem eden tistih poslancev, ki je po
                  ostanku glasov prišel v ta parlament, ampak toliko imam hrbtenice in toliko imam
                  volje, da si upam iti preizkušat. Če bosta dva od teh, eden od dveh predlaganih
                  sistemov sprejeta, to se pravi večinski ali bolj večinski, kot ga predlaga Državni
                  svet, obakrat imajo možnost takšni trmoglavi ljudje iti samostojno na volitve,
                  samostojno kandidirati za svoj denar in za svoj riziko in ni se več potrebno
                  skrivati za svojimi strankami. To je tudi moj osebni interes. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Izredna-49-1996-08-07.sp66">
               <speaker>MIROSLAV GERŽINA:</speaker>
               <p>Hvala lepa za besedo. Spoštovane kolegice in kolegi! Popotnico sem dobil kratko,
                  kratko. Jaz sem danes prišel pač z dopusta, tako kot vsi ostali in vam bom vzel
                  toliko časa, kolikor mi bo dano, poskušal bom biti kratek. Vsi razlogi, ki so bili
                  danes izrečeni, predvsem glede na mojo čud od kolegov iz Socialne demokracije z
                  opozarjanjem, da ne rečem z nekaterimi prikritimi grožnjami, bi mi dali za prav,
                  da glasujem za to, da se preloži, tako kot je predlog v odloku, da se preloži za
                  90 dni po volitvah odločanje, referendumsko odločanje. Vendar mislim, da so
                  nekatere druge zadeve, ki pa govorijo drugače. Namreč to, da govorim, ali bi
                  rekli, da se odločim in sem med tistimi, ki se odločajo za to, da se prenese
                  odločanje o spremembi volilnega sistema, mislim, da imajo prav, ker za tak sistem,
                  kar smo okoli nas po državah videli, kako težko se je odločat, kako velika
                  vprašanja se postavljajo in nazadnje kakšni kompromisi se sprejemajo kljub temu,
                  da se v začetku gre 100% v drugo smer, tako kot se pri nas poskuša, mislim, da
                  zahteva res čas. Če nekdo reče, da sem za poštene volitve, kot je bilo rečeno, smo
                  vsi za poštene volitve, vendarle današnje sklicevanje</p>
               <p>nekaterih kolegov, da zahtevajo ustavni sodniki določene zahteve, mislim, da
                  ustavni sodniki in Ustavno sodišče ob preteklih volitvah 1992 ni nikdar izjavilo,
                  da niso poštene. To se pravi, jaz smatram, da so bile poštene volitve tudi leta
                  1992, in začeti vprašanja in enostavno je reči, in to je čisto bilo jasno
                  vprašanje, ali ste za poštene volitve. Normalno, da smo vsi za poštene volitve.
                  Normalno, kdo pa je, jaz ga ne poznam v tej državi, po svetu, kdo bi bil za
                  nepoštene volitve. Kaj pa sledi za tem, kakšna vprašanja, kakšna jasnost, to smo
                  danes slišali in tudi sam sem od volilcev... mogoče sem pa spregledal nekatere
                  oziroma nisem imel možnosti zadnja dva tedna ali tri tedne biti v stiku s takimi,
                  ki imajo drugačne poglede na to, ki pravijo, da je res treba sistem spremeniti. To
                  je pa tisti razlog, in še eden je, zaradi katerega sem se odločil, da bom proti
                  temu odloku oziroma za spremembe socialne demokracije, ne njihove grožnje, zaradi
                  tega sem rekel, bi bil absolutno po svoji naravi proti. Ne zato, da je kaj
                  protizakonito, kar ni res. Če govorite vi o času, ki ga določa Ustavno sodišče.
                  Ustavno sodišče, lahko rečem milo, se je skrilo. Prvič je v obrazložitvah o nekem
                  drugem vprašanju ali je ustavno ali ne, reklo, da ni časa za to preverjanje. Sedaj
                  je reklo, da ni kompetentno za to in ono, to se pravi, kompetenten je potem
                  Državni zbor. Ker pa je skupina ljudi in skupine poslancev tudi, kar je po naši
                  ustavi predvideno, da lahko, recimo skupina 40.000 ljudi s podpisi zahtevala, da
                  se da v preveritev sistema, potem mislim, da je to legitimno vprašanje in da to
                  vprašanje zahteva čimprejšnji odgovor. Kdaj in kako se bo zadeva spremenila, je pa
                  mukotrpno delo, ki ga ne moremo opraviti v par tednih ali pa da rečem, v par
                  mesecih, vzporedno pa še peljati neko propagando, ki je normalna za demokratične
                  sisteme, da prepričamo ljudi, da smo pač mi najboljša stranka oziroma oni oziroma
                  drugi oziroma kot je bilo rečeno, neki posameznik je najboljši, ki bo vodil to
                  državo, izgleda tako, ker če nekoga posameznika voliš, da bo prepričal vseh drugih
                  89 oziroma jih preglasoval v parlamentu in za njega moraš voliti, saj, če bodo
                  njega izvolili, bo ta vse tisto, kar si ljudstvo želi, ta spravil skozi parlament,
                  skozi ta sistem. Mislim, že to daje misliti po svoje. Ampak tudi te spremembe dajo
                  misliti po svoje. Mi imamo v bližnji soseščini tak sistem, ki ga konkretno
                  Socialni demokrati predlagajo in vemo, da lahko po tem sistemu manjšina dobi
                  večino in praktično vlada nad večino. Da opozicija praktično nič ne pomeni in tudi
                  to mi daje misliti. Mislim, da bo dalo misliti tudi našim volivcem in za vse te
                  različne primere, ki jih dajejo. Drugi primer je recimo liberalno-demokratski
                  predlog, ki daje večjo možnost ljudem oziroma kandidatom iz večjih mest. Ali je to
                  pošteno? Ne vem, to se morajo ljudje odločiti in za to je potreben čas in zato
                  mislim, da bi morali reči, ja, res je, odložimo. Jaz pa pravim ne, ne bomo
                  odložili, mislim vsaj jaz ne, mi je prav žal, in to sporočam tudi svojim volivcem,
                  se jih ne bojim, ker trdim, da nisem delal tistega, kar mi je bilo danes očitano
                  med ostalim. Da sem delal protiustavno, da sem delal proti ljudem, ki so mi
                  omogočili, da sem prišel v ta parlament. Trdim, da sem po svoji zmožnosti in po
                  svojem poštenju vedno poizkušal biti pošten do sebe, do svojih najbližjih in do
                  vseh volivcev, vseh državljanov v tej državi. In zato si ne dovolim, da mi nekdo
                  reče, da načrtno protiustavno ravnam in protizakonito. Jaz sem poizkušal načrtno
                  ravnati, zakonito in v skladu z ustavo, vedno, ko sem se odločal v tem parlamentu.
                  In zaradi tega tudi zdaj si upam govoriti in pač, volivci se bodo pač odločili,
                  ampak mislim, da morajo vedeti, za kaj se odločajo. Ali se odločijo za tak ali za
                  drugačen sistem, ali za tako rešitev ali drugačno rešitev? Na vrat na nos
                  opravičevati samo zaradi tega, ker nekdo želi in smatra, in ena skupina smatra, da
                  je to - in to je velika skupina, nesporno, 43.000, mogoče bi jih dva meseca, ki
                  sta bila na razpolago, dala 80.000 oziroma 100.000 celo, ampak to ni večina
                  volivcev še vedno in zato naj se da to preveriti, preveriti da, izvesti pa po
                  volitvah in jaz mislim, da bodo vsi Slovenci, sem prepričan tako, ker sem dobil
                  tudi danes potrditev od precej kolegov in kolegic v tem parlamentu, kaj se greste,
                  zdaj na hitro nam nekaj prodati spet. In ker nimamo tiste legitimnosti, katero so
                  nam nekateri tudi očitali, da je to še zadnje dejanje nelegitimnosti do volivcev,
                  če sem prav razumel doktorja Pučnika, da je to rekel, da ne tega storiti, to zame
                  ni zadnje dejanje nelegitimnosti. Jaz pa pravim tako  gospodu Pučniku, vsem
                  kolegom iz Socialne demokracije, nekaterim iz Ljudske stranke in slovenski
                  javnosti - ne bomo tokrat sami poslanci, ki nimamo kredibilnosti več kot par
                  procentov med temi volivci, med temi državljani, skupaj gremo, ko bo 15.
                  september, na referendum in skupaj bomo ugotovili, da na tak način, čeprav velika
                  legitimna skupina ima pravico to zahtevati in vprašati in je vprašala, ni ob
                  pravem času vprašala in da je tudi napačno vprašanja zastavila in bomo rekli, to
                  bomo v naslednjem letu, ne v treh mesecih, to je premalo, v naslednjem letu po
                  volitvah bomo na ta vprašanja odgovorili. Zato pravim, sem za to, da skupaj z
                  volivci nosimo vso negotovost tega, ker kar bomo sklenili, potem seveda bo neka
                  zaveza do parlamenta oziroma parlament bo zavezan temu, čeprav tukaj piše
                  zakonodajni referendum, pa to ni nič res, to je spet nekako ime, ki zavaja. To je
                  poizvedovalni referendum oziroma obveza parlamenta je samo ta, da v roku enega
                  leta drugačnih oziroma rešitev, ki nasprotujejo tem odločbam, ki bodo sprejete, ne
                  uzakoni. To je vse, kar naredimo. Ampak mislim, da je pravilno, da gremo, da
                  skupaj z vsemi volivci rečemo, ta skupina ima dober namen; saj veste, kako je z
                  dobrimi nameni, vendarle to ni večina slovenskih volivcev. Poglejte, jaz sem tukaj
                  jasno povedal, verjetno je kakšen volivec ali pa nekaj mojih potencialnih tudi
                  slišalo, in mislim, da bomo skupaj rekli, tako na hitro se takšnih pomembnih
                  stvari ne da delati. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Izredna-49-1996-08-07.sp68">
               <speaker>TONE ANDERLIČ:</speaker>
               <p>Izgleda kot da je pred nami enostavna odločitev, in da je seveda tokrat neka
                  navidezna večina ali pa se bo tudi dejansko pokazalo da je, ki se upira tej
                  preprosti odločitvi. Sam se upiram temu, da se obnašamo, kot da imamo invalidni
                  volilni sistem, kot da imamo zakon, ki je bil dokazano zlorabljen ali pa je dal za
                  rezultat nepoštene izide, da ga je nesporno strokovno in kakorkoli drugače mogoče
                  osporavati, in da seveda, ker so volitve pred vrati, je potrebno vzpostaviti
                  izredne razmere in izsiliti določeno rešitev, ki je točno po volji določene
                  skupine. Sam se upiram temu, da je mogoče komerkoli očitati neko teorijo zarote,
                  po kateri se je skupina strank ali pa seveda neka politična javnost zoperstavila
                  eni od predlaganih rešitev volilne zakonodaje, volilnega sistema, ki naj bi bila
                  za Slovenijo najboljša. Ko smo pogledali, kakšne volilne sisteme pač imajo drugod,
                  je zelo težko razvrstiti volilne sisteme velikih, malih, naprednih,
                  konzervativnih, bogatih, revnih ali ne vem katerih primerljivih držav, ki bi imele
                  tudi volilne sisteme med seboj primerljive do te mere, da bi lahko rekli, ta
                  volilni sistem je pa tudi uporaben ali pa najboljši za Slovenijo. Sreča je, da je
                  dvotretjinska večina predlagana oziroma uzakonjena za spreminjanje volilne
                  zakonodaje, kajti slabo bi se pisalo tisti državi oziroma državljanom, ki bi lahko
                  z neko dokaj nedodelano, izsiljeno varianto v neki točki pač dosegli večino, ki bi
                  pomenila tudi prilagajanje pravil igre trenutnim razmeram, potrebam, željam,
                  ambicijam ali kakorkoli drugače. Zato seveda je potrebno dovoliti vsem tistim, ki
                  mislimo drugače, da se preprosto zavzemamo tudi za kaj drugega, kot se nam tukaj
                  ponuja.</p>
               <p>Odgovornost Državnega zbora je predvsem v tem, da sprejema odločitve, ki ne
                  postavljajo pred negotovost državljane, ki jim zagotavljajo neko zaupanje in neko
                  pravno varnost in seveda, da jim zagotavljajo možnost izbire na volitvah oziroma
                  pri drugih oblikah izražanja svojega mnenja in stališč. Kajti, po mojem
                  prepričanju, ravno Državni zbor in seveda druge oblastne institucije so dolžne, da
                  ravnajo v tem duhu in da državljanov ne postavljajo pred preizkušnjo, ki jih lahko
                  tudi zaradi kampanje, manipulacije populizma in raznih drugih stvari zapelje v
                  skušnjavo, da na nek način začnemo nek postopek za spremembo zakonodajo katerekoli
                  že, ki ima negotov izid, ki gre v neke brezizhodne situacije in tako naprej.</p>
               <p>Sam se seveda strinjam s tem, da je mogoče spreminjati volilno zakonodajo in jo je
                  potrebno. V tem Državnem zboru je že bilo nekaj  iniciativ in pobud, kakor tudi
                  sam predlog Socialdemokratov, da dopolnimo oziroma spremenimo zakon o volitvah v
                  Državni zbor, torej tega, ki je zdaj veljaven in ki zagotovo ne more biti
                  zanikovan z vidika ustave, češ, da je protiustaven, da ni demokratičen, da je, ne
                  vem, kakšen še.</p>
               <p>Ne vem zakaj, vendar se je zgodilo to, da se ni poskušalo doseči ali pa pridobiti
                  za te spremembe dvetretjinsko večino, za kar je seveda mesto v tem parlamentu, da
                  se med različnimi političnimi opcijami, med različnimi ambicijami najde neka
                  podpora za te spremembe. Očitno se je ocenilo potem kasneje, da je po drugi poti
                  mogoče doseči prav nasprotno spremembo.</p>
               <p>Zaradi odgovornega ravnanja naše poslanske skupine si ne morem dovoliti očitka, da
                  je prišlo, ali pa da prihaja do nekega zavlačevanja, do nekega odlaganja, do
                  neželje po spremembah volilnega zakona in tako naprej. Že pred tem, ko je Ustavno
                  sodišče aprila meseca izreklo svojo presojo, da ni najbrž najbolj modro opravljati
                  bistvene spremembe volilne zakonodaje tik pred volitvami, že pred tem, poudarjam,
                  so bile iniciative, ko smo poskušali dobiti nek konsenz, kajti šele takrat, ko bi
                  imeli nek  konsenz vsaj približno dvetretjinske večine, bi bilo smisel spreminjati
                  in iti v proceduro za spremembo volilne zakonodaje. Vi veste, da se je to tudi
                  dogajalo, da so določene stvari bile ponujene. Zagotovo je potrebno dovoliti, da
                  ima vsak in vsaka skupina, vsaka stranka, določene poglede in da misli, kaj je
                  najbolje. Zagotovo je pa potrebno tudi priznati, da se od vsake stranke pričakuje
                  odgovornost, da tisto, kar predlaga, ima na koncu ob izidu tudi take rešitve, da
                  so prvič izvedljive, da so ustavno korektne, da se pač skozi tak sistem najbolj
                  izrazi ljudska volja, pravim na volitvah. Jaz se ne morem znebiti občutka, da s
                  tem, ko je Ustavno sodišče razveljavilo del vprašanja, za katerega so volivci pač
                  dajali podpise, da je stvar bila nedodelana, ali pa da se ni videlo vseh rešitev,
                  kajti sam predpostavljam, da vsako stvar, ki jo dajemo v zakonodajno proceduro,
                  naj si bo kot poslanci, naj si bo kot Vlada oziroma pooblaščeni predlagatelji
                  raznih zakonskih rešitev, da morajo na koncu imeti predvidljive izhode, pa naj si
                  bo takrat, ko predpisujemo državljanom davke, se mora vnaprej vedeti, kaj pomeni
                  določena obdavčitev za vsako konkretno zadevo, tako se mora tudi pri volilni
                  zakonodaji vedeti, če gre v proceduro, da je lahko nekaj v nasprotju z ustavo, na
                  škodo določenih stvari itn. Zato sam tudi skozi te odločitve Ustavnega sodišča in
                  pa predpise, ki urejajo pač referendum, ne vidim usodne zmote v tem, če volitve
                  oziroma če referendum razpišemo v času po volitvah, če pripravimo vse ustrezno za
                  to, da bo ta referendum oziroma več referendumov dejansko predstavljalo izbiro med
                  različnimi volilnimi sistemi in da bodo potem volivci pač dali naklonjenost enemu,
                  drugemu ali tretjemu in naslednji Državni zbor ima potem lahko čas in mir, da
                  sprejme zakon, po katerem bo, če bodo kakšne spremembe podprte, ki bo vse to
                  uzakonil in seveda s tem predpisal način volitev za naslednje volitve, torej ne
                  te. Še enkrat ponavljam. Ne vidim tako groznega in tako obremenjujočega očitka,
                  kot se ga naslavlja vsem tistim, ki mislimo drugače in ki se odgovorno poizkušamo
                  obnašati preprosto do volivcev, da jim želimo ponuditi tisto, kar se bo lahko
                  kasneje tudi dejansko sprovedlo skozi zakonodajo do korektnega volilnega zakona,
                  ki bo. Mislim pa, da druge izbire tako ali tako nimamo, kot da glasujemo in tisto,
                  kar bo večina, bo tudi in predvsem demokratično in se ne bojim, da bi lahko
                  posebej zgrešili. Hvala.</p>
            </sp>
            <sp xml:id="SDZ1-Izredna-49-1996-08-07.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen ima repliko.</p>
            </sp>
            <sp xml:id="SDZ1-Izredna-49-1996-08-07.sp70">
               <speaker>DR. FRANC ZAGOŽEN:</speaker>
               <p>Spoštovani zbor, jaz moram replicirati, da je naenkrat gospod Anderlič postal
                  največji zagovornik sedanjega volilnega sistema. Zelo mu je nasprotovala njegova
                  stranka takrat, ampak edini možen kompromis je bil to. Z gospodom Omanom sva
                  zaslužna za ta sistem, ki je sedaj v veljavi. Takrat sva ga midva predlagala, ker
                  se stranke enostavno niso mogle zmeniti, eni so hoteli večinski, drugi
                  proporcionalni, tretji kombinirani sistem in mislim, da je bila zamisel o tem
                  volilnem sistemu zelo dobra. Takrat je pa to nekoliko skazil zakon ravno na
                  zahtevo Liberalne demokracije, gospod Anderlič; so prišle nacionalne liste v
                  zakon, lahko pregledamo takrat tiste magnetograme iz sej Ustavne komisije, ki je
                  predlog pripravljala, pa bomo videli, da je res tako. Torej po tej logiki bi moral
                  nasprotovati vsaki spremembi, razen v tistih delih, kjer je takrat na zahtevo
                  drugih strank pač prišlo do deformacije v tem zakonu in tudi do notranje
                  neskladnosti, ki je pripeljala do tega, da en člen zakona pravi, da so volilne
                  enote enakopravne in imajo vse enako število poslancev, drugi člen pa z
                  nacionalnimi listami to seveda razveljavlja, ker onemogoča. Ampak jaz pravim, da
                  imajo v tem pogledu pač, ko obstajajo štiri zahteve za referendume, zadnjo besedo
                  volilci in Državni zbor je v skladu z ustavo, čeprav ustava izrecno tega ne piše,
                  vezan na izid takega referenduma, ne samo v tem smislu češ, da ne sme sprejeti
                  zakona, ki bi bil v nasprotju z izidom referenduma. Mislim, da mora odločitev
                  volilcev uzakoniti, ker v vsakem drugačnem primeru seveda velja zakon, ki je v
                  nasprotju z izidom referenduma, kakršenkoli že je. In če bi tega kakorkoli tudi
                  popravljali, pa ne bi v celoti spoštovali volje volilcev na referendumu, bi kršili
                  ustavo.</p>
               <p>Gospod Anderlič, govorite, kot da čutite tako veliko odgovornost do volilcev, da
                  pač ne morete dovoliti, da bi volilci o nečem odločali, ker vi očitno najbolje
                  veste, kaj je v korist volilcev. To je včasih z nekoliko drugimi besedami govoril
                  Kardelj. Hvala.</p>
            </sp>
            <sp xml:id="SDZ1-Izredna-49-1996-08-07.sp71">
               <speaker>PODPREDSEDNIK MIROSLAV MOZETIČ:</speaker>
               <p>Gospod Anderlič ima repliko.</p>
            </sp>
            <sp xml:id="SDZ1-Izredna-49-1996-08-07.sp72">
               <speaker>TONE ANDERLIČ:</speaker>
               <p>Cenim zasluge vseh zgodovinskih mož v tej naši novejši zgodovini, samo kot se
                  spomnim gospoda Omana iz mnogih diskusij, res, da je tudi govoril o volilnem
                  sistemu, vendar na žalost ni bil takrat poslanec, da bi lahko o tem odločal in
                  pred parlamentom o tem razpravljal. Tako da me pa ne vara spomin.</p>
               <p>Zagotovo je, da je tudi Liberalna demokracija ali LDS še stara, takrat imela kar
                  nekaj poslancev oziroma takrat delegatov v treh zborih, ki so odločali in podprli
                  tak volilni sistem, kakršen je bil. Bil je pa posledica kompromisa. Posledica
                  kompromisa. Jaz bi lahko sprejel kakšen očitek, da smo zagovarjali DONTA zato, da
                  bi tudi male stranke imele možnost, da pridejo v parlament. To ja. Bil je
                  velikokrat eksponiran od naših poslancev gospod Šetinc, pa ni bil odločilen
                  krivec, ampak so bili nekateri drugi. Je pa potem vehementno to zagovarjal. To bi
                  lahko sprejel kot očitek, za nacionalne liste gospod Zagožen pa ne. To pa zagotovo
                  ne. To je pa plod in posledica drugih diskusij, drugih zahtev, ampak z 2/3 večino
                  je bil sprejet zakon, ki je v tistem trenutku odražal neko politično voljo strank,
                  ki so bile v parlamentu. Zagotovo je mogoče res, da je v tem trenutku politična
                  volja drugačna; preveriti jo je potrebno. Preveriti jo je potrebno v tem zboru,
                  odglasovati in če je dve tretjine oziroma pač za spremembo volilnega zakona že v
                  tem trenutku, potem ni potreben referendum, in tiste stvari, katere mislite, da
                  sedaj volivci ali kdorkoli zahteva, se jih preprosto uzakoni. Jaz nisem proti
                  preverjanju stvari na referendumih, tudi tukaj ste me, žal, napačno citirali.
                  Nasprotno. Jaz sem še kako zato, da se referendumi izvedejo, vendar ne moremo iti
                  s ponudbo, ki bi istočasno imela figo v žepu. To pa ne moremo iti. In ta
                  odgovornost na Državnem zboru, Vladi in vseh drugih v državi pa je takrat, ko ima
                  mandat, da odgovorno vodi politiko in da ne preizkuša volivcev z nekim
                  eksperimentom kar tako. To pa ni odgovorno in v tem kontekstu sem pač govoril, da
                  želim, da je stvar odgovorna. Daleč od tega. Jaz sem že neštetokrat rekel,
                  spoštujem voljo 40 tisoč in več, 43 tisoč in nekaj podpisnikov. Seveda se vprašam
                  tudi, zakaj pa mnogi niso podpisali? Se vprašam, zakaj pa so še druge pobude in
                  drugi sistemi na voljo za odločanje? Torej, če spet se vprašam, zakaj pa Ustavno
                  sodišče koleba v svojih napotkih, čeprav to ni njegova vloga in poslanstvo, ampak
                  koleba zato, ker se je verjetno tudi v nekem trenutku vprašalo, ali je odgovorno,
                  da se stvari na takšen način v tej časovni stiski izvajajo. Namreč, postavljate se
                  v opozicijo kot da se konec leta 1996 konča vse, in da potem ni nič naprej. So
                  nove volitve, je nov parlament, so nove pobude za referendum, so novi zakoni, je
                  nova sprememba ustave, ne vem, kaj še vse. To je pač življenje, ki ga ni mogoče
                  predpisati z dnevom D ali dnevom X in reči, do takrat se to mora zgoditi zato, ker
                  je nekdo tako razložil. Kaj pa, če se zadeva ne izide? Kaj pa če recimo ne bo
                  zakon takrat sprejet? Pravite, je mogoče sprejeti po hitrem postopku. Torej
                  prisilite nas, da moramo točno tisto narediti v tem roku. Kaj pa če ne?  Kaj boste
                  pa naredili z zakonom o bankah, ki je še kako pomemben za Slovenijo? Kaj boste
                  naredili z zakonom o popravi krivic, ki ga že pet let pacamo v parlamentu, pa ga
                  spet ne bomo končali, pa ga bomo preložili v naslednji mandat. Torej življenje gre
                  tudi po tem dnevu D naprej in se bo sprožila nova procedura, bodo nove zahteve,
                  bodo novi zakoni itn. Lepo vas prosim, življenje je pač predpisano po nekih
                  pravilih in seveda po teh se ravnajmo in hvala bogu, da imamo volilni zakon, ki je
                  recimo korekten in po mojem mnenju celo eden boljših, ki jih pač poznam - boljših
                  v narekovajih - recimo poštenejših, ker se govori tukaj o poštenih ali nepoštenih
                  volitvah. Poštenejši pa mislim v tem smislu, da se politični interesi, ki se po
                  različnih, pač tudi manjših skupinah oblikujejo, čimbolj pretvorijo v sedeže v
                  parlamentu, ne pa, da poizkušamo spolarizirati in ne vem kaj to Slovenijo zato, da
                  bi lažje mogoče uveljavili neko politično prepričanje. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp73">
               <speaker>PODPREDSEDNIK MIROSLAV MOZETIČ:</speaker>
               <p>Gospod Zagožen ima repliko.</p>
            </sp>
            <sp xml:id="SDZ1-Izredna-49-1996-08-07.sp74">
               <speaker>DR. FRANC ZAGOŽEN:</speaker>
               <p>Gospod Anderlič, to so za lase privlečeni argumenti. Prej ste omenjali, da ste v
                  dvomih, ker je Ustavno sodišče en del referendumskega vprašanja razveljavilo.
                  Ustavno sodišče je zelo jasno povedalo, da je kljub temu, da je en del
                  razveljavilo, ostali del vprašanja popolna celota, v tistem 3 primeru gre pač za
                  večinski volilni sistem. In ni v ničemer okrnjeno in ni nobenega dvoma glede tega
                  in Ustavno sodišče je celo zapisalo, da referendum mora biti razpisan v roku
                  sedmih dni po vročitvi odločbe, in to s takim referendumskim vprašanjem, kot ga je
                  potem formuliralo brez tistega zadnjega dela, ko gre za dva volilna okraja v
                  tujini. Vidim pa, da vas skrbi izid referenduma. Očitno, ker govorite o tem, o
                  polarizaciji političnega prostora itn. Pa prepustimo vendar to volivcem! Vi jim
                  boste lahko en mesec govorili, naj glasujejo za ta in proti tistemu itn., ampak
                  odločitev naj bo njihova, ne pa vaša s tem, da jim preprečujete referendum oziroma
                  odlagate na nek kasnejši čas, ko bi morda jih potem lahko tudi vodili do te mere,
                  da če že referendum boste dopustili, recimo po naslednjih volitvah, da bo izid v
                  skladu z vašimi željami. Jasno, da gre življenje naprej in se ne bo ustavilo ne
                  glede na to, kakšna bo danes odločitev v tem zboru, ampak zdaj gre za to, ali bomo
                  danes in tukaj spoštovali pravice volivcev, ali pa bomo rekli: "Volivci te
                  problematike ne razumejo, ne poznajo dovolj, niso usposobljeni za to odločanje",
                  skratka, kot da jim ne priznavamo opravilne sposobnosti in jim jemljemo s tem
                  pravico do odločanja na referendumu. Volivci so še kako odločno glasovali na
                  plebiscitu, čeprav je takrat kar znaten del političnih strank in parlamenta
                  dejansko nasprotoval osamosvojitvi, ko so vedeli, kaj hočejo in se odločili
                  pravilno, pa niso imeli nobenih analiz, ki jih je takratna opozicija tukaj
                  zahtevala, kako bo ta država preživela in kaj nas bo to stalo itd. Odločitev je
                  bila pravilna in več kot milijon ljudi je glasovalo zanjo brez takih analiz.</p>
               <p>Mislim, da gre res za to, ali v pomembnih zadevah priznamo ljudem, da imajo
                  pravico do odločanja, to, kar jim zagotavlja ustava, ki je bila tudi z
                  dvotretjinsko večino tukaj izglasovana, ali pa iščemo take ali drugačne argumente,
                  da jim to onemogočimo in samo to se zdaj dogaja, samo ta odločitev; kakšen bo izid
                  referendumov, bomo videli, ko bodo opravljeni in če boste želeli volivce
                  prepričati, naj se odločijo za to ali ono varianto, boste najbrž imeli tudi veliko
                  več možnosti kot jaz ali kdorkoli drug tukaj iz opozicije, vendar jaz se take
                  odločitve, ki se zgodi na voliščih, nikoli ne bojim, ker če so takšna vprašanja,
                  in to je Ustavno sodišče ugotovilo, kot so zdaj na odloku, skladna z ustavo, potem
                  odločitev ne more biti protiustavna. Hvala.</p>
            </sp>
            <sp xml:id="SDZ1-Izredna-49-1996-08-07.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Repliko ima gospod Ribičič.</p>
            </sp>
            <sp xml:id="SDZ1-Izredna-49-1996-08-07.sp76">
               <speaker>DR. CIRIL RIBIČIČ:</speaker>
               <p>Spoštovani! Nekajkrat sem se zadržal, da nisem reagiral, ampak ta primerjava s
                  plebiscitom je bila vendarle malo prehuda. Pri plebiscitu smo imeli kot podlago za
                  odločanje ljudi na tem, posebne vrste referendumu, ki je združeval, ne pa ločeval
                  Slovence, smo imeli sporazum vseh političnih strank, zastopanih v tem parlamentu
                  in vseh poslanskih skupin, vključno z narodnima skupnostima, pa ne samo to - na
                  plebiscitu smo imeli zelo jasno določeno, kakšne so posledice plebiscita. Po hudih
                  usklajevanjih je bilo sprejeto, kakšna večina je potrebna - absolutna večina za
                  sprejem odločitve. Zelo jasno je bilo povedano v zakonu o plebiscitu, kakšne so
                  pravne posledice te odločitve. Tukaj je gospod Zagožen mešal dve stvari. Eno je,
                  kdo se boji odločitve ljudi, drugo je pa vprašanje, da nimamo urejenih pravil,
                  katera odločitev bo zavezujoča za Državni zbor. Vi veste, da je Ustavno sodišče
                  kot eno od možnosti omenilo, da tista odločitev, ki bo imela največjo relativno
                  večino, največ glasov "za" od oddanih glasov. Kot veste, v novi odločbi omenja še
                  najmanj dve drugi možnosti njihove dobre in slabe strani - tudi možnost rangiranja
                  oziroma glasovanja različnega ponderiranja možnih odgovorov in tako dalje in
                  seveda prepušča temu Državnemu zboru, da to uredi, mislim, da zelo korektno. Ni
                  stvar Ustavnega sodišča, da ureja zakonsko materijo; to prepušča nam. Mi teh
                  najbolj osnovnih stvari danes nimamo urejenih. In razpisovati referendum brez
                  ureditve teh vprašanj, in ko je predlog Slovenske ljudske stranke, da se to tako
                  uredi, kot predlaga Ustavno sodišče, dobil tukaj, ne vem, okrog 15 glasov in ni
                  dobil potrebne podpore, je pač stvar nemogoča. Nemogoče je razpisovati danes
                  referendum za 15. september pa pričakovati, da bomo 10. septembra po hitrem
                  postopku v nekaj urah uredili ta pravila, ki jih nimamo danes na razpolago. Če
                  komu ni všeč to, kar je predlagano v odloku, seveda so še vmesne rešitve, samo te
                  rešitve je treba tako pripraviti, da bomo imeli na razpolago zakonodajo in prava
                  pravila o tem, katera  odločitev je veljavna in zavezujoča za Državni zbor. Tako,
                  kot se ta stvar pripravlja za 15. september, pomeni, da bodo referendumi samo ena
                  faza v tej referendumski bitki, ne pa konec te vojne, ki vihra po Sloveniji brez
                  potrebe.</p>
               <p>Glede na to, da je bilo precej pripomb o tem, da bi vse prepustili naslednjemu
                  mandatu in novemu sklicu, sem jaz predlagal dodaten sklep, ki se glasi takole:
                  "Vlada Republike Slovenije naj najkasneje do 15. septembra 1996 pripravi spremembe
                  zakona o referendumu in ljudski iniciativi, ki bodo razrešile vprašanja načina
                  glasovanja in ugotavljanja izida v primeru, če se na isti dan razpiše več
                  konkurenčnih referendumov." Ta sklep seveda predlagam samo za primer, če bo
                  sprejeto osnovno besedilo odloka, ne pa amandma, ki so ga predlagali kolegi iz
                  Socialdemokratske stranke oziroma njene skupine. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen ima repliko.</p>
            </sp>
            <sp xml:id="SDZ1-Izredna-49-1996-08-07.sp78">
               <speaker>DR. FRANC ZAGOŽEN:</speaker>
               <p>Spoštovani zbor, se opravičujem, saj bom nehal replicirati, ampak nekaj stvari je
                  le treba jasno povedati.</p>
               <p>Takrat, leta 1990 je skupščina, ki je štela kar 240 članov, bila v stanju v treh
                  tednih sprejeti zakon o plebiscitu in ga razpisati, ker je očitno takratna
                  vladajoča koalicija bila sposobna pogovarjati se tudi z  opozicijo in je tak
                  sporazum strank sploh bil mogoč. Zdaj imamo pa opravka že z blokadami vse od
                  pomladi tukaj v Državnem zboru. In zadnjič, recimo, samo tistih 15 glasov za
                  zakonsko določbo, ki bi stvar na primeren način rešila, je ravno primer take
                  blokade. Namesto tega ste sprejeli  člene, ki jih je po enem tednu  Ustavno
                  sodišče razveljavilo. Na tak način seveda ne boste nikoli ljudi prepričali, da še
                  kako hočete upoštevati njihovo voljo in tako naprej, hkrati pa se izgovarjali na
                  to, da ni zakonske podlage, vsako zakonsko podlago preprečite in tako naprej. To
                  so preveč prozorne igre in ne morejo se vam obnesti. Jaz sem prepričan, da ne.
                  Čudi me pa, res me čudi, kako lahko večina v Državnem zboru tako lahko jemlje
                  ustavo in jo zavestno krši z vami vred gospod Ribičič, ki vem, da dobro poznate
                  ustavno materijo in kljub temu velikokrat ravnate prav to, kršite jo. Hvala.</p>
            </sp>
            <sp xml:id="SDZ1-Izredna-49-1996-08-07.sp79">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše ima repliko.</p>
            </sp>
            <sp xml:id="SDZ1-Izredna-49-1996-08-07.sp80">
               <speaker>JOŽEF KOPŠE:</speaker>
               <p>Gospod profesor Ribičič, nevzdržno je to, kar počenjate pred tem Državnim zborom z
                  vso svojo avtoriteto profesorja ustavnega prava in pa z vsem skupaj. Trdite, da
                  nekaj ni možno, to enostavno ni res. Ne vem, zakaj ste si določili dopust. Kadar
                  so taka stanja, ni dopusta, tudi ne za strokovne službe ni dopusta. In če hočete
                  potrditi to, kar ste zagovarjali skozi vsa leta predvsem vi, gospod profesor, da
                  hočete imeti čiste volitve, da bi radi imeli prave poslance v tem Državnem zboru,
                  vaše besede ponavljam, da ne marate nacionalnih list, da so te nacionalne liste ne
                  vem kaj, ja, potem ne vidim, ne vidim nobenega razloga zakaj neprestano, profesor
                  Ribičič, z vso svojo avtoriteto zavirate v tem Državnem zboru en pošten način, en
                  možen nov način volitev. Ne govorim o poštenih volitvah, govorim o novem načinu
                  volitev, ki je predlagan, trije, vsaj trije so se za mene osebno spremenili,
                  mogoče za vas vsi štirje predlogi. In vi ste tisti in tokrat se bojim, da
                  riskirate tudi svojo stroko za nekaj in svoje ime stroke, ki sigurno slabo ne
                  kotira za nekaj kar trdite temu Državnemu zboru že dva ali tri mesece, da to ne
                  gre in ne gre in mečete polena pri vsaki tej razpravi enostavno v tem parlamentu
                  seveda kot človek, ki si zasluži vso pozornost in ki se ga splača poslušat vas,
                  profesorja Bučarja in podobne, kar se tiče stvari v pravnih zadevah. Vi negirate
                  nekaj, kar se da narediti. Enostavno se te stvari dajo urediti do takrat, ko bo
                  odločitev padla, če bo referendum na ta dan. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp81">
               <speaker>PODPREDSEDNIK MIROSLAV MOZETIČ:</speaker>
               <p>Gospod Ribičič ima repliko.</p>
            </sp>
            <sp xml:id="SDZ1-Izredna-49-1996-08-07.sp82">
               <speaker>DR. CIRIL RIBIČIČ:</speaker>
               <p>Bom povsem kratek. Če bi danes na dnevnem redu bile spremembe tega zakona o
                  referendumu s predlogi kogarkoli od vas, da uredimo to vprašanje, ali tako kot je
                  prvotno Ustavno sodišče omenilo ali tako kot omenja sedaj v tej odločbi na več
                  rešitev. Vi veste, da zadnjič, ko je bila ta razveljavljena stvar na dnevnem redu,
                  sem se jaz zavzemal za dograditev, ki bi jo uskladila po mojem mnenju v skladu z
                  ustavo z drugim krogom, da bi imele vse referendumske pobude enake možnosti, da na
                  koncu zmagajo, ne pa to, kar Ustavno sodišče ugotavlja resnično, da pride do
                  razpršitve glasov. Seveda, to je možno nadomestiti, ali tako, da zmaga tista, ki
                  dobi relativno večino ali tista, ki dobil največje absolutno število glasov ali
                  tako, da uvedemo rangiranje in da lahko vsak volivec izbira in daje prednost
                  enemu, drugemu, tretjemu ali četrtemu. Če mislite to reševati od 10. do 11.
                  septembra, štiri dni pred referendumom, potem je zame to skrajno neresen pristop;
                  s serioznostjo in s pravno državo nima pač ničesar skupnega. In če boste danes
                  razpisali za 15. september referendum, morate istočasno, danes moramo na izredni
                  seji ali na novi izredni seji predlagati spremembe tega zakona, ne pa 5 dni pred
                  referendumom.</p>
            </sp>
            <sp xml:id="SDZ1-Izredna-49-1996-08-07.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko.</p>
            </sp>
            <sp xml:id="SDZ1-Izredna-49-1996-08-07.sp84">
               <speaker>JOŽEF KOPŠE:</speaker>
               <p>Hvala lepa, doktor Ribičič. Če se danes odločimo, imamo možnost nove izredne seje.
                  Zdaj ste enkrat povedali nekaj, kar je možno in kar se da in to upam, da boste
                  ponovili tudi pozneje, ko bomo o tem glasovali. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen ima repliko.</p>
            </sp>
            <sp xml:id="SDZ1-Izredna-49-1996-08-07.sp86">
               <speaker>DR. FRANC ZAGOŽEN:</speaker>
               <p>Spoštovani! Gospod Ribičič, vi veste, tam ste bili en dan po tisti seji, ko ste
                  predlagali, ko ste dali tukaj svoj predlog o tem, kako naj se ravna, kaj bi naj
                  uzakonili, ko gre za več konkurenčnih vprašanj, je bilo posvetovanje na Pravni
                  fakulteti, posvetovanje na pravni in vaš predlog so seveda zavrnili kot povsem
                  nemogoč. Popolnoma jasno je bilo, tako tudi na tistem posvetovanju, kot je
                  popolnoma jasno tudi iz vseh odločb Ustavnega sodišča, volivci morajo imeti
                  možnost na referendumu glasovati za ali proti. Vse drugo je pa samo megla in jaz
                  vas prosim, da začnemo resno. Navsezadnje imamo res, kot je prej gospod Anderlič
                  govoril, neko odgovornost in vsaj to odgovornost jemljimo resno, ne pa na tak
                  način zamegljevati stvari, ker to nikamor ne vodi.</p>
            </sp>
            <sp xml:id="SDZ1-Izredna-49-1996-08-07.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič ima repliko.</p>
            </sp>
            <sp xml:id="SDZ1-Izredna-49-1996-08-07.sp88">
               <speaker>DR. CIRIL RIBIČIČ:</speaker>
               <p>No, upam, da zadnjič, kot veste, na posvetovanjih se ne glasuje. Dva referenta sta
                  se opredelila do mojega predloga, eden je izražal določene pomisleke, drugi je pa
                  ocenil, da je to najboljši možni kompromis. To je bila pač ocena na tem
                  posvetovanju in to, kar je bilo tukaj prikazano, je pa čista navadna laž.</p>
            </sp>
            <sp xml:id="SDZ1-Izredna-49-1996-08-07.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Čeprav smo verjetno že utrujeni, bom tudi sam nekaj povedal.</p>
            </sp>
            <sp xml:id="SDZ1-Izredna-49-1996-08-07.sp90">
               <speaker>MIROSLAV MOZETIČ:</speaker>
               <p>Spoštovane kolegice, spoštovani kolegi! Čeprav je počitniški čas, smo danes, vsaj
                  po mojem prepričanju, slišali nekaj velikih besed in te besede bom, ker sem
                  zadovoljen, da sem jih slišal, najprej povedal, potem pa tudi nekaj morda resnega
                  o samem odloku. Nič novega nismo slišali. To, kar bom povedal, kar sem jaz slišal
                  posebej, piše v ustavi - med drugim, da ima ljudstvo oblast. To je jasno - vlada
                  ljudstvo v državi. To piše v ustavi. Mene veseli ta zadeva predvsem zato, ker sem
                  slišal iz ust tistih, ki ponavadi ali največkrat izjavljajo, da ima pri nas oblast
                  neka organizacija oziroma neka mafijska združba oziroma nek mafijski klan, zato
                  sem zadovoljen, da sem slišal, da vsi priznavajo, da ima ljudstvo oblast -
                  podobno, kar velja izjave, posebej Socialdemokratske stranke oziroma njihovih
                  poslancev, da zaupajo volivcem in sem vesel, da so svoje stališče, ker včasih so
                  oni izražali, da so volivci na prejšnjih volitvah napačno volili, zdaj pa jim
                  zaupajo, to pomeni - zadeve se spreminjajo kljub vsemu na dobro. Upam, da bodo to
                  vsi tudi obdržali v svojem spominu.</p>
               <p>Kar zadeva večine - danes sem tukaj poslušal: večina, večina, večina, in to v
                  takem smislu - tisto, kar bo večina odločila - to je nek velik greh, bi rekli
                  katoliki. Tudi Ustavno sodišče, pa jaz absolutno spoštujem njihove odločitve,
                  ampak zdaj se vrtimo okrog teh zadev - stalno imamo ta naš zakon in odloke in že
                  nekaj odločb Ustavnega sodišča. Tudi Ustavno sodišče je vse svoje odločitve
                  sprejelo z večino, in to najvažnejše s 5 : 4. To pomeni z enim glasom večine. Jaz
                  tudi vedno pogledam na koncu pri obrazložitvi in pri odločbi, kdo je kako
                  glasoval, pa ne zato, da bi vedel, kdo je kaj glasoval, ampak kakšna je bila
                  odločitev tudi za sklepe - posamezne odločbe vsebujejo po 2, 3 sklepe, so različne
                  večine - 7 : 1 oziroma 7 : 2, 5 : 4 itd. To absolutno sprejemam ne glede na to,
                  ali se strinjam ali ne - absolutno sprejemam odločitev, ki je bila sprejeta po
                  zakonu in po pravilih, ki jih ima Ustavno sodišče z večino. Zakaj bi to morala
                  biti v parlamentu neka grozovita stvar? Tega preprosto od tistih, ki to zadevo ves
                  čas ponavljajo, ne razumem.</p>
               <p>Kar pa zadeva zaupanje volivcev - pri teh referendumih sploh ne gre za vprašanje,
                  ali zaupamo ali ne zaupamo volivcem. Tukaj gre preprosto za vprašanje oziroma gre
                  za ustavno pravico, da najmanj 40.000 volivcev, ki so tako ali drugače
                  sprovocirani in so zbrali te podpise, zahtevajo od Državnega zbora, da ob
                  določenem vprašanju razpiše referendum, ki se ureja z zakonom in tukaj je vseeno,
                  ali jaz zaupam tem volivcem ali ne. Tukaj gre samo za to, da imajo državljani to
                  ustavno pravico in Državni zbor mora na zahtevo najmanj 40.000 volivcev, v
                  konkretnem primeru 43.710, razpisati in poklicati vse volivce na referendum:
                  "Gospodje volivci, gospe volivke, prosim, odločajte se" in mislim, da na tem
                  referendumu - sploh se ne spuščam v vsebino referenduma ta trenutek, ker je
                  referendumsko vprašanje tako ali drugačno, odločali se bodo ali se bomo verjetno v
                  prvi vrsti po predlagateljih - odvisno, kdo je predlagal nek referendum, in v
                  drugi vrsti od tega in če bodo slučajno ljudje - bomo - tukaj se postavljam v
                  vlogo volivca - če bomo volivci zmanipulirani, bomo pač zmanipulirani od nekoga.
                  Nekdo jih bo pač glede na to, kako bo kje razlagal, tudi v smislu poštenosti
                  volitev, čeprav o tem ni nikjer govora.</p>
               <p>Če se vrnem k samemu odloku - najprej imam čisto tako vprašanje - v naslovu in v
                  1. členu gledam: "Z odlokom razpisujemo en referendum" in če berem odločbo
                  Ustavnega sodišča, pravi: "Glede na to, da je bil razveljavljen drugi odstavek 19.
                  člena..." - in potem še nek odstavek - "je potrebno po razveljavitvi tretjega
                  odstavka in dela četrtega odstavka 46. člena razlagati tako, da se razpiše o
                  vsakem vprašanju poseben referendum", tako da zdaj sprašujem - to mi preprosto ne
                  gre skupaj glede na to, kar pravi Ustavno sodišče, sicer bi lahko zadeve tudi
                  drugače uredili, vendar drugače ni urejeno, je najbrž treba razpisati štiri
                  referendume, ker bo od tega tudi odvisno, kako se bo, vsaj po mojem razumevanju
                  ugotavljala, udeležba na posameznem referendumu in potem tudi večina, ki je
                  potrebna za to, da je nek referendum uspel oziroma ni uspel.</p>
               <p>Sedaj, kar zadeva, ker sem tako zastopil kolega Pukla in pričakujem predlog
                  sprememb zakona o referendumu in o ljudski iniciativi v tistem delu, ki je bil
                  ponovno razveljavljen, to pomeni, o načinu glasovanja in ugotavljanju izida v
                  primeru več referendumov. Jaz vas lepo prosim, dajte ta zakon čimprej vložiti
                  tako, da bodisi bomo imeli še v avgustu eno sejo ali pa, da ne bo ta seja tik pred
                  15. septembrom, da ne bomo potem prišli spet v takšno časovno stisko in bomo spet
                  tukaj zganjali, kdo je za, kdo je proti, kdo je nedemokratičen, ker hoče pač o
                  neki stvari nekoliko dalj govoriti.</p>
               <p>Kar zadeva pa sam odlok in ta datum o samem razpisu referenduma. Čutim, čutim,
                  racionalnosti pa to svojo intuicijo ali pa to svoje čutenje znam razložiti, si ga
                  bom razložil, vendar ga ne bom razlagal. Čutim, da je rešitev samo v tem, da
                  razpišemo referendum takoj, da vse štiri referendume razpišemo takoj, in to s tem,
                  in to bom tudi podprl s to spremembo, ki je bila pač predlagana s strani socialne
                  demokracije, vendar kot osnovi tekst je bil predlagan s strani vodstva Državnega
                  zbora, da se referendum izpelje 15. septembra. To čutim. Racionalno je težko
                  razložiti. Jaz sem si poskušal, razloge ki jih jaz imam, zakaj tako, niso tisti
                  oziroma niso enaki tistim, ki so jim tukaj razlagali tisti, ki so najbolj
                  vehementno to zagovarjali. Vendar prepričan sem, da edino na ta način bomo ta
                  vozel rešili. Kaj se bo potem zgodilo? Ljudje bodo pač odločili, odločili karkoli.
                  Bomo na volitvah oziroma referendum odločali kakor pač vsak misli, da je prav. Od
                  tega bo potem odvisno sicer nadaljevanje. Jaz povem že sedaj. Če bo katerikoli
                  referendum uspel, bom jaz za to, da se takoj, čez noč, če je potrebno, brez
                  velikih debat, ker so nesmiselne, sprejme zakon, kakršnega bodo ljudje vsaj v
                  osnovi želeli imeti. Kaj bo potem na volitvah, naj bo, vsak sam bo pač moral
                  razmišljati, predvsem pa tisti, ki so sprovocirali to zadevo. Ponavljam še enkrat.
                  Glasoval bom za to, da se sprejmeta ti dve spremembi v 3. in 4. točki, da se
                  referendum izpelje 15. septembra. Če bo to sprejeto, bom glasoval tudi za odlok,
                  sicer bom proti odloku o razpisu, ki bi razpisal enkrat v bodočnosti oziroma, ki
                  bo po vsej verjetnosti tudi razveljavljen. Ampak, še enkrat ponovim, to samo
                  čutim. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp91">
               <speaker>PODPREDSEDNIK MIROSLAV MOZETIČ:</speaker>
               <p>Če se ne motim, je gospod Pučnik hotel repliko.</p>
            </sp>
            <sp xml:id="SDZ1-Izredna-49-1996-08-07.sp92">
               <speaker>DR. JOŽE PUČNIK:</speaker>
               <p>Spoštovani! O dveh točkah bi le odgovoril gospodu Mozetiču, in sicer v tistih dveh
                  pripombah, ki ste nekako leteli na račun stranke, ki ji pripadam. Torej, prvič bi
                  rad res poudaril, da Socialdemokrati, nihče od funkcionarjev, niti predsedstvo
                  niti predsednik ni nikjer izjavil, da so volivci napačno volili. To je enostavno
                  podtikanje, gospod Mozetič in vas prosim, da tega naprej ne počnete, ker ne
                  odgovarja resnici. Predsednik stranke je govoril o legitimnosti, vprašanje
                  legitimnosti volitev prejšnjih, in sicer v povezavi z velikimi, širokimi premiki
                  izvoljenih poslancev iz ene v drugo stranko, ker je pač, predvsem ena stranka,
                  spremenila svoja programska načela in so poslanci pravzaprav sledeč svoji
                  opredelitvi si poiskali druge oblike političnega udejstvovanja. Gre torej tukaj za
                  argument Socialdemokratov, da proporcionalni sistem, četudi ima seveda nekatere
                  prednosti, vsaj v naših razmerah ne zagotavlja, da bi se proporcionalno odločanje
                  volivcev udejanjalo potem tista 4 leta v mandatu, to je pač pri nas pokazala ta
                  praksa. Da ne govorim o združevanju, pridruževanju in ne vem kaj še med različnimi
                  strankami, ki so si bili med najostrejšimi nasprotniki v predvolilnem boju, torej,
                  če v tem vidi kdo načelnost, naj jo najde, jaz jo seveda ne vidim, jaz vidim samo
                  politično računico. Na podlagi takšnih analiz naše konkretne situacije pri nas je
                  padla tudi pripomba o vprašanju ali pa vprašanje, ki je bilo postavljeno o
                  legitimnosti ali nelegitimnosti prejšnjih volitev. Seveda pa ni nihče postavil,
                  tudi ne predsednik stranke, ki ji pripadam, vprašanje legalnosti. Seveda so bile
                  legalne, ker so bile izvedene v skladu z obstoječo zakonodajo itn. in mislim, da
                  tukaj lahko razlikujemo med tema dvema, v pravni teoriji jasnima pojmoma in zato
                  prosim, je takšno podtikanje tukaj seveda nepotrebno.</p>
               <p>Druga pripomba pri gospodu Mozetiču, ki me je zrevoltirala, je bila približno
                  takole izražena, da so pač nekateri sprovocirali volivce k podpisu. Dobro, to je
                  lahko mišljenje, to lahko nekdo misli, to je ravno tako, če bi jaz kot
                  Socialdemokrat rekel, da so Krščanski demokrati sprovocirali volivce, da so volili
                  njihove kandidate. Tako poceni se seveda ne bomo šli in jaz te taktike in te
                  metode seveda ne bom sprejemal. Krščanski demokrati so dobili veliko zaslombo
                  volivcev in sigurno ne s provociranjem, temveč z določenimi argumenti in z drugimi
                  stvarmi in prosim gospoda Mozetiča, da takšno opredeljevanje dopušča tudi pri
                  drugih strankah, ne pa samo pri svoji stranki ali pa eventualno pri strankah
                  koalicije, ki ji pripada. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Samo toliko. O dopustnosti oziroma nedopustnosti, gospod Pučnik, jaz
                  nisem govoril. Gospod Kopše ima repliko.</p>
            </sp>
            <sp xml:id="SDZ1-Izredna-49-1996-08-07.sp94">
               <speaker>JOŽEF KOPŠE:</speaker>
               <p>Gospod Mozetič, vaš način govora o sprovociranosti volivcev in podpisnikov nekih
                  zahtev za referendum je vaša stvar. 43.749 ljudi je mogoče tudi bilo
                  sprovociranih, kot vi govorite. 43.750 jih pa stoji za tem pultom. Verjemite mi,
                  da sem dobro premislil, preden sem podpisal to zahtevo. Dobro sem premislil in sem
                  videl možnosti, prvič, za urejanje političnega prostora v Sloveniji, drugič sem
                  videl tudi osebne možnosti za človeka, ki se ukvarja s politiko. In  mene, prosim,
                  prihodnjič, ko naštevate to, izpustite, ker sem jaz tu in sem to jasno in glasno
                  povedal. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Nihče. Prehajamo na obravnavo odloka in amandmajev
                  k odloku o razpisu zakonodajnega referenduma za volitve v Državni zbor. Na ta
                  odlok sta k točki 3 in 4 vložena amandmaja. Najprej dajem v razpravo amandma k
                  točki 3, ki se glasi: 3. točka odloka se spremeni, tako da se glasi: "Za dan
                  razpisa referendumov, s katerim začnejo teči roki za opravila, ki so potrebna za
                  izvedbo referendumov, se določi 14. avgust 1996." Ta amandma predlaga poslanska
                  skupina Socialdemokratske stranke. Želi kdo o tem amandmaju besedo? Gospod
                  Jančar.</p>
            </sp>
            <sp xml:id="SDZ1-Izredna-49-1996-08-07.sp96">
               <speaker>JANEZ JANČAR:</speaker>
               <p>Hvala lepa. Lep pozdrav vsem skupaj. Jaz bom v paketu vse te amandmaje podprl, pa
                  ne glede na to, ker jih je dala poslanska skupina Socialdemokratov, ampak zato,
                  ker je bil to osnovni predlog sekretariata te hiše, ker se mi zdi, da so dobri in
                  ne samo zato, ker je to zahteva 43.000 in še nekaj ljudi, ampak tudi zato, ker je
                  podobne ali drugačne zahteve podpisalo enkrat 30 poslancev, enkrat 35 poslancev,
                  ker je ena od zahtev tudi Državnega sveta, ki ima to možnost in ravno zato bom
                  podprl te zahteve. Če želimo spremembo volilne zakonodajo, poskusimo, dajmo
                  referendume speljati in ugotoviti, kakšna je volja in na podlagi tega, samo malo
                  volje je treba in to lahko opravimo. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Nihče. Razpravo zaključujem. Amandma k 3. točki
                  odloka dajem na glasovanje. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma k 4. točki odloka, ki se glasi: 4. točka odloka se
                  spremeni, tako da se glasi. Ta je brezpredmeten glede na to, da ni bil sprejet
                  amandma k 3. točki. Želi kdo o odloku v celoti razpravljati? Gospod Zagožen.</p>
            </sp>
            <sp xml:id="SDZ1-Izredna-49-1996-08-07.sp98">
               <speaker>DR. FRANC ZAGOŽEN:</speaker>
               <p>Odlok sprejemamo po hitrem postopku. Jaz mislim, da bi bilo korektno, da se
                  glasuje tudi o naslednjem amandmaju, potem se lahko seveda uskladi. Kolikor bi
                  bila v odloku neskladnost, šele potem bi najbrž lahko glasovali o odloku v celoti.
                  Predlagam torej gospod predsedujoči, da tako vodite ta postopek, da bomo lahko
                  prav v takem predlogi amandmaja glasovali. Neskladnosti pri hitrem postopku se da
                  na koncu odpraviti. Hvala.</p>
            </sp>
            <sp xml:id="SDZ1-Izredna-49-1996-08-07.sp99">
               <speaker>PODPREDSEDNIK MIROSLAV MOZETIČ:</speaker>
               <p>Da v našem mnenju gre za povezan amandma, to je po 120. členu tretji odstavek. Je
                  pa to odločitev, ki je zelo težka in zato, če nihče ne ugovarja, dajem na
                  glasovanje, da če glasujemo o tem amandmaju ali ne glasujemo, torej to sicer ni
                  skladno s poslovnikom vendar.</p>
               <p>Torej dajem na glasovanje amandma k 4. točki odloka. Ugotovimo sklepčnost!
                  Glasovali bomo o amandmaju k 4. točki odloka, ki se glasi: glasovanje na
                  referendumih se izvede v nedeljo, 15. septembra 1996. Ugotavljamo sklepčnost!
                     <stage>(55 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Želi kdo besedo o odloku v celoti? Gospod Matuš.</p>
            </sp>
            <sp xml:id="SDZ1-Izredna-49-1996-08-07.sp100">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Jaz bi prosil, če lahko ponovimo glasovanje, ker
                  nisem pritisnil tipke.</p>
            </sp>
            <sp xml:id="SDZ1-Izredna-49-1996-08-07.sp101">
               <speaker>PODPREDSEDNIK MIROSLAV MOZETIČ:</speaker>
               <p>Zakaj?</p>
            </sp>
            <sp xml:id="SDZ1-Izredna-49-1996-08-07.sp102">
               <speaker>ŠTEFAN MATUŠ:</speaker>
               <p>Prosil bi, če lahko ponovimo glasovanje, ker nisem pravočasno pritisnil tipke.</p>
            </sp>
            <sp xml:id="SDZ1-Izredna-49-1996-08-07.sp103">
               <speaker>PODPREDSEDNIK MIROSLAV MOZETIČ:</speaker>
               <p>Torej skladno z ustaljeno prakso dajem predlog, da ponovimo glasovanje, na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da bomo ponavljali glasovanje o amandmaju k 4. točki odloka.</p>
               <p>Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Želi kdo besedo o odloku v celoti? Gospod Pregelj.</p>
            </sp>
            <sp xml:id="SDZ1-Izredna-49-1996-08-07.sp104">
               <speaker>ŽARKO PREGELJ:</speaker>
               <p>Spoštovani! Zahtevam 15 minut odmora v imenu poslanske skupine, da pregledamo
                  glasovanje.</p>
            </sp>
            <sp xml:id="SDZ1-Izredna-49-1996-08-07.sp105">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, prosim, če prosite za posvetovanje, ne za pregled. Za pregled ne
                  dam pavze. Gospod Zagožen, izvolite. Imate proceduralno?</p>
            </sp>
            <sp xml:id="SDZ1-Izredna-49-1996-08-07.sp106">
               <speaker>DR. FRANC ZAGOŽEN:</speaker>
               <p>Seveda, gospod podpredsednik, za posvetovanje želimo 15 minut odmora. Bomo pa
                  seveda tudi pregledali glasovanje.</p>
            </sp>
            <sp xml:id="SDZ1-Izredna-49-1996-08-07.sp107">
               <speaker>PODPREDSEDNIK MIROSLAV MOZETIČ:</speaker>
               <p>Dobite odmor, 15 minut. Kaj boste delali, me pa ne zanima.</p>
            </sp>
            <stage type="time">(Seja je bila prekinjena ob 14.20 uri in se je nadaljevala ob 14.42
               uri.)</stage>
            <sp xml:id="SDZ1-Izredna-49-1996-08-07.sp108">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani kolegi, prosim, da zasedete svoja mesta, da bomo nadaljevali z delom.
                  Ugotovimo prisotnost! Ugotavljam, da je prisotnih 55 poslank in poslancev. Smo
                  sklepčni in lahko nadaljujemo z delom. Želite, gospod Zagožen, besedo? Gospod
                  Zagožen ima besedo.</p>
            </sp>
            <sp xml:id="SDZ1-Izredna-49-1996-08-07.sp109">
               <speaker>DR. FRANC ZAGOŽEN:</speaker>
               <p>Spoštovani zbor! Tak odlok, kot je zdaj pripravljen, ker niso bili sprejeti
                  amandmaji, menimo, da nima podlage, ne v ustavi, ne v zakonu, ne v dosedanjih
                  odločbah Ustavnega sodišča in zaradi tega zanj ni mogoče glasovati. Mi bomo proti.
                  To je pač izigravanje pravice volivcev. Ja, gospod Zupanec, vi to redno delate in
                  kar naprej prikimavate, da boste tudi še v naprej do konca mandata, imate seveda
                  vso pravico. Jaz tega ne bom počel, zato bom glasoval proti in mi bomo glasovali
                  proti. Upam, da bi na ta način, če večina zavrne tak odlok, imeli možnost še
                  enkrat premisliti.</p>
            </sp>
            <sp xml:id="SDZ1-Izredna-49-1996-08-07.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo o odloku? Gospod Pučnik.</p>
            </sp>
            <sp xml:id="SDZ1-Izredna-49-1996-08-07.sp111">
               <speaker>DR. JOŽE PUČNIK:</speaker>
               <p>Spoštovani! Glede na to, da amandmaji niso bili sprejeti, sem prepričan, da tak
                  odlok nima nobenega smisla, da je samo zadnji korak, zadnja poteza, do danes
                  zadnja poteza v tej zavlačevalni taktiki, ki v bistvu pomeni neko politično
                  odločitev, samo da je ta politična odločitev v svoji konsekvenci preprečevanje
                  neke ustavne pravice volivcem. Tega se moramo zavedati. Vse politične odločitve
                  imajo svojo legalno osnovo, jih moramo sprejeti, nekatere kot naravne zakone, kot
                  da zmrzuje, da toča pada, da dežuje ali da sonce sije. Ampak kadar imajo te
                  politične odločitve jasno intenco in jasen učinek, da volivci Slovenije ne dobijo
                  možnosti odločati o neki stvari odločiti, ki se je pač rodila v slovenski
                  politični javnosti, dosegla relativno velik odmev pri nas, tudi v Državnem zboru.
                  To pomeni, če ta odlok večina v tem Državnem zboru sprejme, ironiziranje volivcev,
                  pomeni preprečevanje, da bi se lahko jasno izjasnili o tem ali o katerem drugem
                  volilnem sistemu. Saj ni jasno,  kateri referendum bi dobil. Nihče ne more v
                  naprej reči, kako se bodo volivci odločali. To se pravi, da je vprašanje odprto in
                  te odprtosti, se bojim, mi s tem odlokom ne dopuščamo, ne damo v  odločanje
                  volivcem. Neodvisno kako stojimo, kako menimo o enem ali o drugem volilnem
                  sistemu, je to sama po sebi problematična odločitev. Vsakdo, ki misli, da je
                  proprocionalni volilni sistem najboljši sistem, bi imel možnost pojasnjevati to in
                  tudi zagotovo prepričati dovolj velik krog volivcev. In prav tako tisti, ki so
                  tukaj drugačnega mnenja. Tukaj gre, spoštovane kolegice in kolegi, za odločitev,
                  da Državni zbor s tem odlokom, če ga sprejme v tej obliki, odloči, da volivci tako
                  rekoč ne dobijo možnosti v naslednjih mesecih odločati o nekem vprašanju, ki je
                  postalo eminentno vprašanje slovenske politične scene. V tem vidim problematičnost
                  in jasno je, da bom glasoval proti temu odloku, kakršen je zdaj brez sprejema
                  amandmajev prišel na klop. Hvala lepa.</p>
            </sp>
            <sp xml:id="SDZ1-Izredna-49-1996-08-07.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp xml:id="SDZ1-Izredna-49-1996-08-07.sp113">
               <speaker>JOŽEF KOPŠE:</speaker>
               <p>Glasoval bom proti predvsem iz teh razlogov, ker tokrat smo imeli možnost po
                  štirih letih govorjenja v tem zboru, in zdaj lahko rečem <stage>(po tem
                     glasovanju)</stage>, po štirih letih dvoličnih izjav, ugotoviti, da večina v
                  tem zboru noče in ne mara spreminjati sistema. Jaz se s tem ne strinjam, zato bom
                  glasoval proti.</p>
            </sp>
            <sp xml:id="SDZ1-Izredna-49-1996-08-07.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Nihče. Razpravo zaključujem in dajem na glasovanje
                  odlok o razpisu zakonodajnega referenduma za volitve v Državni zbor. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je odlok sprejet.</p>
               <p>Še predlog sklepa, ki ga je predlagal poslanec gospod Ciril Ribičič, ki se glasi:
                  "Vlada Republike Slovenije naj najkasneje do 15.9.1996 pripravi spremembe zakona o
                  referendumu in ljudski iniciativi, ki bodo razrešile vprašanje načina glasovanja
                  in ugotavljanja izida v primeru, če se na isti dan razpiše več konkurenčnih
                  referendumov." Želi kdo o tem predlogu sklepa besedo? <stage>(Ne.)</stage> Predlog
                  sklepa dajem na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem točko dnevnega reda in tudi izredno sejo zaključujem in vam želim do
                  nadaljnjega prijetne počitnice.</p>
            </sp>
            <stage type="time">(Seja je bila končana 7. avgusta 1996 ob 14.51 uri.)</stage>
         </div>
      </body>
   </text>
</TEI>
