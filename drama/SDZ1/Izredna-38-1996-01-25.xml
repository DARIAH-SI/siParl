<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Izredna-38-1996-01-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">7CBDD4CC454AA098C1257832004838E1</idno>
               <idno type="URI">7CBDD4CC454AA098C1257832004838E1</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-38-1996-01-25.DZ" n="38">
               <name>Izredna</name>
               <date when="1996-01-25"/>
            </setting>
         </settingDesc>
         <particDesc>
            <listOrg>
               <org xml:id="Izredna-38-1996-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 25. JANUARJA 1996 OB 10.08 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim vodje in sekretarje poslanskih skupin, da poskrbijo za zastopanost svojih
                  poslank in poslancev v Državnem zboru, kajti začeli bomo z delom. Hkrati prosim
                  vse prisotne, da zasedete svoja mesta. Spoštovane kolegice poslanke in kolegi
                  poslanci, gospe in gospodje, pričenjam nadaljevanje 38. izredne seje Državnega
                  zbora Republike Slovenije. Obveščen sem, da so zadržani, in se današnje seje ne
                  morejo udeležiti, naslednje poslanke in poslanci: dr. Franc Bučar, Ivo Hvalica,
                  dr. Leo Šešerko, Miroslav Mozetič, Janez Vindiš, Marjan Podobnik, mag. Franc
                  Avberšek za dopoldanski del seje, Ciril Pucko eno uro na pričetku seje, gospod
                  Vitodrag Pukl, potem Breda Pečan od 12. ure dalje in Zmago Jelinčič. Ugotovimo
                  sklepčnost! <stage>(65 prisotnih.)</stage> Državni zbor je torej sklepčen in lahko
                  odloča.</p>
               <p>Na to nadaljevanje smo seveda še naprej z veseljem vabili Vlado Republike
                  Slovenije in njene predstavnike lepo pozdravljam. Za današnje nadaljevanje 38.
                  izredne seje nam je preostala obravnava prekinjene <title>4. TOČKE DNEVNEGA
                     REDA</title>, to je <title>PREDLOGA ZAKONA O SPREMEMBAH IN DOPOLNITVAH ZAKONA O
                     POKOJNINSKEM IN INVALIDSKEM ZAVAROVANJU</title>.</p>
               <p>Včeraj smo točko prekinili na predlog poslanske skupine Slovenske nacionalne
                  stranke. Želi predstavnik poslanske skupine besedo? Izvolite. Gospod Rafael Kužnik
                  ima besedo.</p>
            </sp>
            <sp who="SDZ1:KužnikRafael">
               <speaker>RAFAEL KUŽNIK:</speaker>
               <p>Hvala lepa. Lep pozdrav vsem skupaj. V poslanski skupini Slovenske nacionalne
                  stranke smo sklenili, da ne bi podprli tega amandmaja, in to zaradi tega ne, ker
                  smo se posvetovali s svojo bazo upokojencev. Ker ta novi amandma Vlade k 22. členu
                  zakona o spremembi in dopolnitvi zakona o pokojninskem in invalidskem zavarovanju
                  v 3. obravnavi sicer v nekoliko milejši obliki pa vendarle tako spreminja
                  dosedanji 160. člen zakona o pokojninskem in invalidskem zavarovanju, da ga ne
                  moremo podpreti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kot sem že včeraj najavil, glede na spremembo seveda, je možna tudi
                  razprava o tej spremembi. Za razpravo sta se že prijavila gospod Lojze Peterle in
                  gospod Peter Petrovič, in dajem besedo gospodu Lojzetu Peterletu. Izvolite. Besedo
                  ima gospod Peter Petrovič.</p>
            </sp>
            <sp who="SDZ1:PetrovičPeter">
               <speaker>PETER PETROVIČ:</speaker>
               <p>Gospod podpredsednik, hvala lepa za besedo. Za trenutek sem bil v razgovoru s
                  kolegi, ker je bil najprej napovedan gospod Peterle, zato sem malenkost pozornosti
                  potreboval.</p>
               <p>Torej hvala lepa za besedo. Spoštovane kolegice in kolegi, predstavniki Vlade,
                  dobro jutro, lep pozdrav! Predlog sprememb amandmaja Vlade, ki smo ga dobili
                  včeraj na mizo in potem imeli veliko časa, da smo lahko o njem razpravljali, je
                  take narave, da osebno menim, da ga lahko podprem. Naj povem, da na osnovi razlage
                  ministrice gospe Klinarjeve včeraj tukaj in tudi po preučitvi teksta in tudi
                  splošne situacije, ki je v zvezi s tem prisotna in se odvija, lahko bi rekli
                  relativno dosti intenzivno, torej smo se tudi poslanci v našem poslanskem klubu
                  opredelili pozitivno do tega amandmaja oziroma do tega predloga sprememb. Nemara
                  je bilo včerajšnje zasedanje na videz pravzaprav neobičajno, kajti, če bi lahko
                  tako rekel, ga skoraj ni bilo tukaj v tem prostoru, ampak se je odvijalo v veliki
                  meri izven tega, ampak menim, da kljub temu čas prekinitev ni bil izgubljen, ampak
                  narobe, nasprotno, bil je izredno dobro izkoriščen, tako za izmenjavo mnenj, za
                  razna pojasnjevanja, za približevanja najugodnejši formuli tega problema, ki se
                  pojavlja v tem 22. členu, kakor tudi problematiki pokojninskega sistema sicer in
                  na sploh. Menim, da je dogovor koalicije, ki je bil že pred časom sprejet tudi v
                  zvezi s tem in širše gledano tudi v zvezi z državnim proračunom za letošnje leto,
                  na nek način že opredelil in definiral robne pogoje in pa možnosti. V zadnjih
                  dneh, v zadnjih trenutkih, ko pravzaprav teče že razprava o tem zakonu, se je
                  nekako pojavilo tu zdaj dvopolno stanje, tako da Liberalna demokracija in
                  Slovenski krščanski demokrati se, tako se razume, izjasnjujejo za tako formulo, ki
                  je nekako bila dosežena kot rezultat usklajevanj in pa približevanj, žal tretja
                  oziroma naslednja vladna stranka v tem trenutku, vsaj kolikor sam razumem, ostaja
                  na svoji strani.</p>
               <p>Želel bi poudariti, da pravzaprav nihče ni želel, ne želi in ne more izigravati
                  kogarkoli v tej državi, najmanj tudi upokojence. Država namreč mora funkcionirati
                  danes in tudi jutri in če iz tega izhajamo, potem nesporno nam lahko pri
                  opredelitvah koristijo in pomagajo tudi neke predpostavke, ki jih imam tukaj in
                  govorijo o letu 1996 ter tudi o letu 1997. Po relativno kompliciranem tekstu, ki
                  smo ga lahko preučili in prebrali in smo ga včeraj dobili na mizo, seveda se
                  predvsem rešuje problem padanja absolutnih zneskov oziroma izplačil pokojnin v
                  posameznih obdobjih, kar je bil eden od resnih in realnih pomislekov, je bil res
                  realen pomislek in problem v dosedanjem usklajevalnem postopku. Sicer kažejo
                  prognoze, da ob recimo realni rasti plač naraščajo realno tudi pokojnine, vendar z
                  nekaj bolj umirjenim tempom. Torej menim, da je zelo pomembno, da so plače in pa
                  tudi pokojnine vezane druga na drugo z neko odvisnostjo in zelo pomembno tudi je
                  nesporno, da pokojnine v kuverti izplačane, tiste, ki jih dobijo in občutijo
                  neposredno upokojenci, niso bistveno ali sploh nižje v nekih določenih obdobjih.
                  Recimo, da je temu zadoščeno tudi s tem najnovejšim predlogom, ki ga seveda, kot
                  sem že rekel, podpiramo.</p>
               <p>V teh dneh je bilo tudi nekaj poskusov merjenja moči in pa, če hočete, odločnosti
                  Vlade in njenega predsednika itd. To je normalna situacija, normalna reakcija, ki
                  se pojavlja, še prav posebej zato, ker gre za volilno leto. Toda vsaj mi v naši
                  stranki in pa v našem klubu smo bili mnenja, da veliko besed na to temo, ali v teh
                  situacijah, seveda ne more razreševati problemov, ali ne bi bilo koristno in
                  primerno, da poskušamo razreševati in meriti te moči na plečih, kot sem že rekel,
                  recimo upokojencev. Mi menimo, da mora obstojati neka formula, neka zgodba o
                  primerljivem, primernem življenju in razvoju vseh kategorij naših prebivalcev in
                  da ni dopustno fetišizirati samo nekaterih kategorij ali ene od teh kategorij, ali
                  jih celo nemara izkoriščati v določene interese.</p>
               <p>Da zaključim. Strinjam se s tem tekstom, s temi spremembami k 22. členu, tako kot
                  je bilo tukaj obrazloženo. Mislimo oziroma tudi menim, da bo to zdaj ostalo tako
                  kot je in da bomo lahko glasovali. To podpiram oziroma podkrepim s tem, da bodo
                  pokojnine sledile gibanju plač tudi v realnem odnosu, da sledijo dokončne
                  uskladitve v mesecu marcu na bazi tistih februarskih izračunov itd., da pokojnine
                  ne bodo manjše v prihodnjih mesecih, kot so bile v prejšnjih in kar se mi zdi zelo
                  pomembno - pri formuliranju tega teksta so sodelovali tudi predstavniki iz
                  Skupnosti za pokojninsko in invalidsko zavarovanje, ki so tudi v tehničnem pogledu
                  podprli tak tekst, torej je lahko praktično izvedljiv. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivan Sisinger. Za njim bosta na vrsti še gospod Peršak in
                  gospa Simšič.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Sam imam drugačno stališče, imam pa
                  tudi drugačne poglede na to, kot je bilo pravkar povedano s strani poslanske
                  skupine LDS. Meni je povsem razumljivo, da bo poslanska skupina LDS pri takšnem
                  ali drugačnem predlogu, pri takšni ali drugačni formulaciji spremembe 160. člena
                  soglašala s tem, ker je temeljni cilj, za vsako ceno v tem parlamentu sprejeti
                  spremembe 160. člena. Nihče se ne vpraša, za kakšno ceno bo to sprejeto. Odločno
                  zavračam te razprave; nekatere prav v tej smeri, da prihaja v parlamentu prav na
                  področju pokojnin do nekega merjenja moči. Kakšno merjenje moči pa potrebujemo pri
                  zadevah, ko razpravljamo o usodi 450.000 ljudi, ki so danes odvisni tudi od naših
                  odločitev, jutri, pojutrišnjem v tem letu in tudi v naslednjih letih. To se pravi,
                  da ne gre za nobeno merjenje moči in bi bilo napačno in žalostno, če bi se
                  pogovarjali o tem, kakšne moči merimo pri tej zadevi in kdo je na kateri strani in
                  kako. Odločno tudi zavračam nekatera namigovanja, ki se pojavljajo zadnje dni
                  skoraj v vseh časopisih, da je volilno leto in da se delajo te zadeve zdaj v tej
                  smeri, ker je to treba narediti. To nima nič skupnega, da smo si na čistem, z
                  volilnim letom in ne more imeti nič skupnega z volilnim letom. Gre za popolnoma
                  korekten in pošten odnos do reševanja usklajevanja pokojnin in do reševanja
                  ostalih zadev, ki so dane v tem zakonu. Mi smo včeraj v večini razprave ugotovili,
                  zakaj je prišlo do potrebne prekinitve že prejšnji dan, zakaj je prišlo do
                  potrebne prekinitve včeraj - poudarjam - potrebne prekinitve, ki so jo že prejšnji
                  dan predlagali Krščanski demokrati, ker smo ugotovili, da dejansko tega novega
                  tretjega odstavka in novega četrtega in petega odstavka ni mogoče razumeti.
                  Ugotovili smo vsaj v večini, da je tehnično neizvedljiv, da se bo težko izvajal in
                  prav iz teh razlogov je prišlo do upravičene prekinitve, da si vzamemo čas, da
                  stvari skušamo odviti. Prišlo je na predlog včeraj, dobro vsi vemo, do ponovnega
                  sestanka s koordinacijo upokojencev. Mislim, da se je tu iskalo te rešitve, vendar
                  koordinacija upokojencev vseh, lahko rečem, strank v parlamentu je jasno ponovno
                  poudarila, da ne podpira takšnih predlogov, ki so bili predlagani z novim tretjim,
                  novim četrtim in novim petim odstavkom, ker jih ni mogoče podpirati in za njimi ni
                  mogoče stati. In ko so predstavniki upokojencev odšli, mi vsi dobro vemo, da se je
                  zahtevalo nov odmor, da se sestane Vlada. Poglejte, kaj je naredila ta Vlada na
                  včerajšnji seji? Ponudila je Državnemu zboru popolnoma nov predlog 160. člena
                  zakona o pokojninskem in invalidskem zavarovanju, kjer ohranja samo prvi odstavek
                  iz dosedanjega zakona in vse drugo ponovno vgrajuje v ta predlog zakona. Ponovno
                  vgrajuje svoj, vladni, tretji odstavek, ponovno je nekoliko še bolj komplicirano
                  napisano pri tistem predlogu, pri četrtem in petem odstavku, ki ga je predlagala
                  LDS, iz česar, poglejte, jasno sledi, da je to največji dokaz, prav pri tem
                  primeru usklajevanja pokojnin, da Vlada nima nobenega koncepta. Če bi Vlada imela
                  koncept, potem bi vztrajala na tistem, kar je predložila Državnemu zboru v mesecu
                  decembru. Potem bi vztrajala na tistem svojem konceptu, ko je govorila o tem, da
                  je treba vendarle ukiniti samo poračune in pustiti 160. člen pri miru. Mi smo
                  ugovarjali temu, povedali smo, da se s tem ne strinjamo, povedali smo, da smo
                  sprejeli pri prvem branju jasno stališče, da 159. člen in 160. člen morata ostati
                  nespremenjena, pa je vendarle prišlo do te spremembe. Pri tem primeru in predlogu
                  sedanjega 160. člena pa ne gre več ne za prvo stališče, ki smo ga sprejeli v
                  Državnem zboru, ne gre več niti za sprejeta stališča oziroma amandmaje v drugem
                  branju, ampak gre za popolnoma svojevrsten koncept, da rečem, na tem področju
                  usklajevanja pokojnin. Ta predlog, na nek način sem, moram reči, zelo vesel, pa
                  hkrati žalosten, vam povem, da edino pač razumete ta novi predlagani člen v LDS-u.
                  Rad bi vprašal ostale poslance, če je še kdo, ki to razume. Povedati moram, da sem
                  se sinoči pogovarjal z nekaterimi velikimi strokovnjaki s področja zakonodaje in
                  moram povedati, da so mi rekli, da tega ne razumejo. Da si tega tretjega, četrtega
                  in petega odstavka ne znajo razlagati, da je to tako zamotano, da si lahko razlaga
                  vsakdo po svoje tolmačenje vsakega odstavka posebej, kako se naj izvaja. Kaj to
                  pomeni? Ali mi lahko potem sprejmemo takšen zamotan, nejasen, skompliciran,
                  razumete, predlog, ki ga predlaga Vlada v tem 162. členu? Ali je to dovolj, če to
                  razume le gospod minister za finance Gaspari? Ali je to dovolj, če to še mogoče
                  razume gospod Engelman, potem smo pa zaključili. Ne vem, koga še imamo, ki bi
                  lahko rekli, da to še razume, resnično, kako se to v praksi izvaja. Mogoče še
                  kakšen finančni čarovnik v tej ljubi državi, mogoče, ne vem, ampak mislim, da jih
                  je zelo malo, ki bi še lahko to razumeli.</p>
               <p>Poglejte, to je največji dokaz, da Vlada nima koncepta, kot sem prej povedal,
                  kajti menja svoja stališča na področju usklajevanja iz ure v uro, menja iz dneva v
                  dan, zato odločno moram odkloniti, kakor koli mi je žal, ampak če ne spravijo
                  skupaj boljšega predloga, jasnega, čistega, razumevajočega, potem za takšen
                  predlog ni mogoče glasovati. Potem je mnogo bolje, da ostane pri tistem, kar smo
                  sprejeli v drugem branju, kjer je prvi odstavek jasen in kjer je tudi drugi
                  odstavek povsem jasen. Ne vem, zakaj sedaj Vlado skrbi, kot so mi nekateri rekli,
                  ja pa ja drugi odstavek, ko smo želeli spremembe pri usklajevanju pokojnin, pomeni
                  večjo škodo za upokojence, saj bodo imeli trikratni minus, ko bodo plače v
                  upadanju v prvem polletju letošnjega tekočega leta. Ja, samo ne vem zakaj Vlado to
                  skrbi. Če so se upokojenci solidarizirali, če je koordinacija povedala, da
                  soglašajo s tem, kar smo sprejeli v drugem branju, poslanke in poslanci, potem naj
                  bo tudi to sprejeto. Je usoda jasna. Usoda je jasna, da se deli usoda s plačami in
                  če bodo plače mirovale bodo pokojnine mirovale. Če bodo plače v nekem trenutku
                  tega tekočega leta, v drugem polletju, v porastu, bodo pač pokojnine v porastu.
                  Ali pa bodo pokojnine v padcu, če bodo padle plače. Takšen je koncept, ki ga je
                  Vlada ponudila za drugo branje. Sedaj smo daleč od tega koncepta in predlagam,
                  poslanke in poslanci, če še mogoče kdo razume, jaz sem zelo vesel, bo pač pomagal
                  razlagati tistim, ki tega 160. člena ne razumemo.</p>
               <p>Pa vendarle želim še na koncu reči, da je to zadeva, v katero ni mogoče iti. Povem
                  vam, če bo takšen predlog 160. člena izglasovan, ta člen dolgo ne bo vzdržal, niti
                  za ta mandat našega parlamenta. Ta člen mora pasti čimprej. Ne zaradi tega, ker je
                  zamotan in ne samo zaradi tega, ker je nerazumljiv, nejasen, ampak zaradi tega,
                  ker je tudi za upokojence nesprejemljiv, ker posega pregloboko v vse njihove
                  pravice, posega daleč od tistega predloga Vlade, da se ukinejo samo poračuni. Če
                  kakor koli še kaj razumem, potem je ta mnogo globlji in mnogo drugače želi
                  uskladitev glede na drugi, tretji, četrti in peti odstavek, zato to ni
                  sprejemljivo. Posledice se bodo v najkrajšem času čutile.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Peter Petrovič. Izvolite.</p>
            </sp>
            <sp who="SDZ1:PetrovičPeter">
               <speaker>PETER PETROVIČ:</speaker>
               <p>Hvala lepa za besedo. Najprej bom pojasnil, da sem osebno prepričan, da replike
                  niso zelo produktivne in ne prispevajo k razjasnitvi ali sicer k boljšemu vzdušju,
                  ampak vendarle. Gospod Sisinger je rekel, da sem jaz v svojem nastopu zastopal
                  tezo, da vztrajam in da vztrajamo mi v poslanski skupini za vsako ceno na
                  spremembi 160. člena, kar nisem rekel in tudi ni res. Mi menimo, da je parlament
                  najbolj demokratična institucija in v njej imamo vsi pravico povedati svoje mnenje
                  o razumevanju nekaterih stvari, nekaterih členov, nekaterih tekstov in tudi
                  izračunov, ki iz tega izhajajo. Če nekdo zna to razbrati tako, drug pa drugače,
                  potem se mu ne more podtikati vztrajanje za vsako ceno v neki stvari. Lahko pa
                  sicer ugotovim, gospod Sisinger, da pravzaprav vi vztrajate za vsako ceno na
                  tekstu iz drugega branja. To pa mislim, da je zelo demogoško in mislim, da zelo
                  krivično do tega Državnega zbora. Prosim, da vendarle trezno razpravljamo dalje in
                  na koncu o tej stvari glasujemo, tako kot menimo po svoji vesti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivan Sisinger. Izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Ja, moram reči, veste, če bi se mi začeli pri tem pogovarjati, kdo je bolj
                  demagoški in kdaj in kaj je demagogija in kaj ni demagogija, potem ne želim tega
                  več komentirati. Povedal sem to, kar resnica je. Imam tudi pravico povedati
                  resnico, tako kot vsak poslanec, tako kot vsaka poslanska skupina, kako razume
                  neko stvar in kako ne razume. Povedal sem, da je ne razumem, ampak da tega ne
                  razumejo mnogi strokovnjaki, ki na tem že dolga leta delajo. Potem imam seveda
                  tudi dolžnost, da to povem. Tisto, kar pa sem rekel, da je iz drugega
                  sprejemljivo, je pa, še enkrat poudarjam, resnično sprejemljivo, saj je za tisti
                  kompromisni predlog vendarle bil dosežen sporazum z upokojenci. Od tu naprej pa z
                  nobenim, zato pravim, da za vsako ceno vztrajati na takšnih nerazumljivih stvareh
                  ni mogoče.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Res je vsaj nekaj, da bi bilo veliko lažje razlagati besedo demagogija kot pa
                  tekst, ki smo ga dobili, ker je dejansko tak, da sem tudi sam, ki sem si včasih
                  domišljal, da še kar znam interpretirati tekste, imel nekaj težav z
                  interpretacijo. Sedaj ko sem se nekako, zdi se mi, dokopal do tega, kaj ta tekst
                  pomeni, sem prišel do enega spoznanja, da zelo verjetno pomeni naslednje. Tekst
                  pravi, da se pokojnine usklajujejo sicer v skladu s 159. členom, se pravi na 80%
                  povprečna pokojnina za polno delovno dobo na 85% plač. Ampak usklajujejo se ne več
                  na plače pred dvema mesecema, ampak za preteklo leto, in to februar. To pa pomeni
                  najbrž naslednje: recimo povprečna plača za lansko leto je v principu bila
                  dosežena julija. Se pravi, da se plače sedaj z upoštevanjem enega korektiva, to je
                  rast življenjskih stroškov, usklajujejo za 8 mesecev nazaj ali pa lahko za 9 ali
                  pa 7, pač kakor so se plače v preteklem letu gibale. To pa pomeni, da realno
                  gledano plače z vidika sinhronije ne dosegajo več 85% povprečne plače, niti za 2
                  meseca nazaj, kaj šele paralelno, se pravi za isti mesec, ampak z več kot pol
                  letnim zamikom. Glede na gibanja plač v Sloveniji in glede na to, da je pri nas še
                  zmeraj pričakovati, zlasti pa letos iz znanih razlogov, da bo realna rast plač še
                  vedno kar visoka in da bo verjetno presegala paralelno rast življenjskih stroškov,
                  pomeni to de facto zaostajanje. Seveda, glede na določeno časovno obdobje. No, ker
                  na ta način to razumem, mislim, da je to v principu slabša varianta od tiste, ki
                  je bila sprejeta v drugem branju in da ni predvsem nič boljša od tistega, kar je
                  bilo ponujeno z vladnim preteklim amandmajem, seveda v korelaciji z amandmajem na
                  ta amandma gospoda Kopača, ki je predlagal pravzaprav neke dopolnitve. Ker je bilo
                  moje stališče do tistega amandmaja v tem kontekstu odklonilno, je odklonilno tudi
                  do tega; ker, kot pravim, po vsebini ni v principu nič drugačen. To pa zaradi
                  tega, ker dejansko že sedaj sprejeti tekst, se pravi tekst, ki je bil sprejet v
                  drugi obravnavi, pomeni korekcijo glede na dosedanje stanje - vzdržuje pa nekaj,
                  vzdržuje pa to, da so pokojnine sproti, relativno sproti, se pravi z zamikom za
                  mesec, dva lovile 85% razmerje do plač. Res pa je, da so ga ob specifičnih
                  gibanjih lahko na nek način tudi presegle, ker ni bilo negativnih poračunov. Se
                  pravi, ni bilo poračunov za nazaj pri zniževanjih plač, ampak se je samo sproti
                  zniževalo. To je res. Kot pravim je pa v bistvu ta slabši, ta občutno slabši; kar
                  je seveda logično. Kajti, če poskuša država na ta račun nekaj prihraniti, potem
                  mora na nek način nekaj vzeti. Prepričevati, da ne bo nihče nič izgubil, država bo
                  pa prihranila 11 milijard, v tem ni logike.</p>
               <p>Zaradi tega in zaradi tega, ker pač mislim, da ni mogoče nekaterih preteklih
                  napak, za katere smo pa odgovorni tudi mi, ki zdaj sedimo notri, vsaj v določenem
                  delu, se pravi napak politike - mislim na forsirano in spodbujeno zgodnje
                  upokojevanje in še na kakšne druge zadeve - pač preprosto ni mogoče prevaliti na
                  pleča tistih ljudi, ki so zdaj v tem stažu, v tem statusu. Zaradi tega pač ne bom
                  mogel podpreti tega amandmaja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo dajem gospodu Baškoviču za pojasnilo v zvezi s sedanjo razpravo, če sem
                  prav razumel. Potem pa bodo na vrsti še gospa Danica Simšič, gospod Janez Podobnik
                  in gospod Miran Potrč.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Namreč, rad bi se oglasil čisto po uradni dolžnosti, da bi bila stvar
                  vsaj z našega vidika perfektna in da ne bi imeli problemov, mogoče nepotrebnih,
                  kasneje. Namreč, v zvezi s pojmi, s povezavo med odstavki in tako naprej, bi bilo
                  dobro nekatere spet dodatno pojasniti in razčistiti, da bi vsi enako razumeli,
                  za kaj gre. Namreč, jaz se spomnim situacije pred časom, ko smo imeli velik
                  problem s tolmačenjem ravno na tem področju, kaj pomeni izraz gibanje, kaj pa
                  porast in tako naprej. In smo tisto gibanje potem iztolmačili tako <stage>(in tudi
                     v praksi potem izvajali)</stage>, da gibanje pomeni pozitivno in negativno.
                  Plus in minus. Pri poračunih je bilo to zelo važno. No, ta člen oziroma ta amandma
                  uporablja oba pojma. Začne z gibanjem plač v prvem odstavku, kot je tudi v
                  sedanjem členu 160, to je isto. Potem se pa ta pojem kasneje v zadnjem odstavku
                  pojavlja pa v dveh inačicah. Prvič kot porast plač, drugič kot gibanje plač. Mi
                  smo se pozanimali, ker nam je to padlo v oči, kaj to pomeni in je, kot
                  pojasnjujejo, so namenoma ti pojmi tako uporabljeni, ker enkrat se uporabi doslej
                  tolmačeno gibanje v tako smer kot splošni kriterij, vendarle ta porast v zadnjem
                  odstavku, ko smo dobili tolmačenje, pa dejansko pomeni to, da se upošteva v tem
                  primeru pa res samo pozitiven vidik gibanja porasta in da to potem posredno, po
                  tej formuli pripelje do čuvanja tega, da negativnega poračuna ni. V redu, če je
                  vse tako in če je to tudi zavod, ki strokovno to izpeljuje, tako razumel in tako
                  modelira stvar, da je izvedljiva, je potem stvar zame v redu, ne bi imel
                  pripombe.</p>
               <p>Drug tak pojem so življenjski stroški. V drugem odstavku se pojavlja pojem
                  <q>"povečan za rast življenjskih stroškov"</q>. Potem se govori v naslednjem tretjem
                  odstavku ravno o istem <q>"akontativno upošteva dejansko rast življenjskih stroškov
                  do meseca"</q> itn., obakrat. Potem pa v četrtem odstavku, ko pa se zaključi kot
                  dokončni obračun, se govori pa o dokončni uskladitvi, kjer se pa govori <q>"glede na
                  dokončni podatek o gibanju življenjskih stroškov"</q>. Tukaj govori pa zopet kar
                  naenkrat pa o gibanju, s tem da je pa ves čas v igri dejansko rast. Tukaj bi bilo
                  verjetno boljše, ni nobenega razloga, da bi govorili o negativni rasti ali
                  pozitivni, ker nima nobenega učinka, vsaj po tej konstrukciji ne, da bi bil tudi
                  tukaj pojem o <q>"rasti"</q> nazadnje. Ampak, če so razumeli, da je tako ali tako samo
                  splošna oznaka teh analiz in da je absolutno ves čas samo rast, dobro, bomo pač
                  tako razumeli. Bi pa verjetno ne škodilo, da bi bila tudi tukaj stvar čista, ker
                  tukaj nima enakega pomena kot pri plačah.</p>
               <p>Da pa bi stvar ne bila sicer še kje zatikajoča in problematična, bi pa opozoril na
                  ta element časa. V tretjem odstavku se govori: <q>"Pri izvedbi uskladitve pokojnin v
                  mesecu februarju se akontativno itn. upošteva dejanska rast življenjskih stroškov
                  do meseca januarja"</q>. Bodimo pozorni, ker to se lahko tolmači kot časovna meja, se
                  pravi do meseca januarja, se pravi to je mišljen konec leta, konec preteklega
                  leta. Ampak jaz sem po konzultacijah ugotovil, da mislijo vključiti mesec januar,
                  ker potem teče naprej februar itn., kar bi bilo logično. Svetoval bi, da se nam
                  tam mogoče, da v redakciji vtaknemo notri <q>"do vključno meseca januarja ali pa do
                  konca meseca januarja"</q>, da ja ne bi bilo potem še tu treba tolmačiti kasneje, pa v
                  teh zapletih, da bi kaj prihajalo do kakšnih nerazumevanj. Mislim, da ne bi bilo
                  nobene škode, če smo šli takole, ali bi bilo do konca leta, kar ni namen, boljše
                  reči do konca meseca januarja, da ne bi bilo treba amandmaja in ničesar
                  spreminjati, če bi se lahko takoj dogovorili za redakcijo. Zaenkrat hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Danica Simšič. Izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo, gospod podpredsednik. Spoštovane poslanke in poslanci, spoštovane
                  predstavnice in predstavniki Vlade! Najprej bi si pravzaprav želela, da bi, potem
                  ko je včeraj gospa ministrica prebrala ta predlog spremembe dopolnila k 22. členu,
                  ta člen Vlada tudi zelo natančno pojasnila. Če sem gospo ministrico razumela prav,
                  je pravzaprav rekla, da to pomeni povzetek predloga, ki ga je predlagala Vlada z
                  dopolnilom gospoda Kopača in da pomeni celo ugodnejšo situacijo za pokojnine
                  oziroma usklajevanje pokojnin, kot je bilo predhodno predlagano. Jaz sicer ne
                  vidim, kje je tisto ugodnejše in kje je tista razlika od prejšnjega predloga k
                  temu predlogu. Zato bi predstavnika Vlade prosila, da dejansko pojasni, kaj pomeni
                  to dopolnilo. Gospodu Baškoviču, vodji sekretariata, se zahvaljujem za nekatere
                  dileme, ki jih je odprl, ampak mislim, da je prav, da dobimo vsebinsko odgovore od
                  predstavnikov Vlade. Zanimivo je tudi, da je predstavnik Liberalne demokracije
                  Slovenije eksplicitno poudaril, da je tokrat pri pripravi predloga amandmaja
                  sodeloval tudi Zavod za pokojninsko in invalidsko zavarovanje. Jaz se mu za to
                  informacijo zahvaljujem. Mislim pa, da bi bilo prav, da bi prišla ta informacija
                  iz Vlade in mislim, da bi bilo prav, da je edina strokovna služba, ki se ukvarja z
                  izvrševanjem zakona o pokojninskem in invalidskem zavarovanju oziroma izvajanju
                  tega zakona, povabljena k sodelovanju pri vseh spremembah obstoječega zakona, še
                  posebej, ko gre za spremembe pri izračunavanju določenih stvari. Po podatkih, ki
                  jih imamo na voljo v opoziciji, temu ni tako in je to svetla izjema v tem
                  primeru.</p>
               <p>Ko bom dobila pojasnila, kaj dejansko želi Vlada s tem amandmajem in v čem je
                  razlika od prejšnjega, se bom verjetno oglasila še z nekaterimi vprašanji.</p>
               <p>Odzvala pa bi se rada tudi na podatke, ki sta jih v svojih govorih omenjala tako
                  minister za finance, gospod Gaspari, kot tudi ministrica za delo, gospa Rina
                  Klinarjeva. Oba sta namreč poudarjala, da so transferji iz državne blagajne v
                  pokojninsko blagajno iz leta v leto večji in da so skorajda - če sem prav razumela
                  - nenormalni in utegnejo prihodnje leto prestopiti vsako razumno mejo. Omenjene so
                  bile številke za leto 1993 - minister pravi 5 milijard, ministrica pravi 7
                  milijard 400, za leto 1994 12,5 milijard, za leto 1995 25 milijard 200 in za leto
                  1996 - vsi vemo - 60 milijard. Seveda so to velike razlike, ampak zakaj? Zato, ker
                  do leta 1993 država ni plačevala pravzaprav niti tolarja za tiste obveznosti in za
                  tiste pokojnine, ki jih je za svoje ljudi sama predlagala in zagotovila pod
                  ugodnejšimi pogoji. Leta 1994 je ta številka višja, ker je po zakonu, ki ga je
                  sprejel ta Državni zbor, morala začeti vračati dolgove. V teh 12 milijardah in pol
                  je kar nekaj dolga in tistih lastnih obveznosti, to se pravi nič prispevka kot
                  čistega prispevka v pokojninsko blagajno. Podobno velja za leto 1995. V letu 1996
                  je razrez 60 milijard. Rada bi spomnila na naslednje: 24 milijard je obveznosti po
                  zakonih. Tudi po tistih zakonih, s katerimi je Vlada prihajala v ta Državni zbor
                  in zahtevala pogoje in možnosti, bistveno ugodnejše možnosti za upokojevanje
                  določenih skupin ljudi, kot smo jih nekateri poslanci bili pripravljeni podpreti,
                  ampak, žal, smo bili takrat v manjšini in je ta Vlada in ta Državni zbor sprejel
                  za nekatere kategorije bistveno ugodnejše pogoje, celo kot so bili v prejšnji
                  SFRJ. Potem 16 milijard je dolga. To se pravi, da bo država letos vrnila
                  pokojninski blagajni 16 milijard, ki jih je dolgovala od leta 1990. To je dolg, to
                  ni nikakršen prispevek v pokojninsko blagajno za neke druge obveznosti ali za
                  pokrivanje deleža. In potem je 19 milijard in 700 milijonov tolarjev, to je pa
                  tisti delež, ki ga z znižano prispevno stopnjo za delodajalca pokojninska blagajna
                  dobi manj. Manj pa dobi 26 milijard in pol. Država bo iz proračuna prispevala 19
                  milijard 700. Tukaj je velik minus, nekaj milijard zmanjka in nekaj milijard
                  zmanjka, ki so skrite v tem 22. členu. Tako kot je rekel že kolega iz poslanske
                  skupine, nemogoče je nekoga prepričati, da bo tako kot zdaj, da ne bo nič drugače,
                  pa mu hkrati vzeti tam med 7 in 11 milijard tolarjev.</p>
               <p>Opozorila bi rada še na eno stvar. Gospod minister Gaspari je ugovarjal, da bo to
                  šlo lahko čez vse razumne meje - v prihodnjem letu bo to 70, 80, 90 milijard - in
                  da v urejenih državah Evrope tega ni. Po podatkih, ki jih imamo mi, temu je tako,
                  čeprav sta sistema skorajda neprimerljiva, ker mi imamo solidarnost,
                  medgeneracijski sporazum, zunaj imajo večstebrne sisteme. Ampak kakorkoli, delež,
                  ki ga država v tem trenutku vplačuje v pokojninsko blagajno z letom 1996, v celoti
                  bo okoli 6%, čisti delež, ne tisto, kar so obveznosti. V Nemčiji je to približno
                  tretjino vseh izdatkov, ki jih ima potem državni pokojninski sklad. Tukaj so
                  strahovite razlike. Zakaj povedati samo en podatek, koliko je to pri nas, reči, da
                  imajo drugje zunaj to bistveno bolje urejeno, pa ne povedati številk. Mislim, da
                  je korektno, da se povedo vse te številke.</p>
               <p>Rada bi dobila tudi odgovor na vprašanje, zakaj si je Vlada od 12. decembra 1995,
                  ko je bilo s tega mesta zelo jasno rečeno, bom kar prebrala, kaj je bilo rečeno,
                  navajam, "da Vlada v svojem amandmaju predlaga, da stvari ostanejo praktično pri
                  usklajevanju takšne kot so bile. S tem pa so možni poračuni navzgor in navzdol
                     <stage>(tudi poračuni - navzdol je bilo pri tem mišljeno - kar doslej ni bilo
                     možno)</stage> in zato Vlada predlaga svoj amandma."</p>
               <p>In še nekaj bi v nadaljevanju rada prebrala, ker smo razčiščevali, ali to dejansko
                  pomeni to, ali je to dejansko volja in predlog Vlade, da so pozitivni in negativni
                  poračuni in po vprašanju gospoda Sisingerja, pa tudi mojem, smo dobili naslednji
                  odgovor. <q>"Gre za to, da ostane sistem valorizacij nespremenjen, razen tega, da so
                  možni tudi negativni poračuni."</q> To je bil odgovor Vlade. To je bilo 12. decembra
                  leta 1995. Torej, pred mesecem dni. Zato, da se je potem Vlada pogovarjala z
                  upokojenci, s predstavniki vseh predstavnikov upokojencev, da so se pogovarjali o
                  tem stališču Vlade, ki je bilo v zboru sprejeto z naslednjo številko, če hočete,
                  od 53 prisotnih je za ta predlog Vlade glasovalo 50 poslancev. Proti ni bilo niti
                  glasu. Zato torej, da je potem Vlada predlagala nekatere spremembe, jih
                  obravnavala na svoji seji, mislim da 8. januarja in jih potem 9. januarja poslala
                  v Državni zbor s tako vsebino kot je tukaj - ukinitev poračunov, računanje
                  razmerja 85:100 na letno povprečje, ne na zadnje decembrsko povprečje in tako
                  dalje. Rada bi slišala odgovor, zakaj take spremembe v stališčih, kajti to v
                  nadaljevanju pomeni tudi veliko nejevoljo dobršnega dela prebivalcev
                  Slovenije.</p>
               <p>Mislim da je, kakor koli gledamo, v teh treh letih bilo marsikaj zamujenega, da bi
                  nekoliko drugačni pogovori v teh treh letih na raznih nivojih, ne govorim sedaj
                  samo o ministrskih pozicijah in poziciji ministrskega predsednika, ampak vseh,
                  lahko prinesli bistveno drugačne rezultate. Morda se boste nekateri še spomnili,
                  da smo predlagali v tem Državnem zboru, da bi morda upokojence vključili tudi v
                  pogovore v socialnem svetu v Sloveniji. Pa smo dobili odgovor, da sicer je to
                  stvar dogovora, ampak vendarle, da take rešitve ni nikjer po svetu. Upokojenci so
                  se potem pogovarjali tudi s predstavniki sindikatov. Toliko o tem, ali je bil
                  sploh kakšen pogovor med pasivno in aktivno generacijo. In takrat so predstavniki
                  sindikatov podprli prizadevanje upokojencev. Ali je bilo to zgolj deklarativno ali
                  kakor koli drugače, ne vem, ampak tako je pisalo v časopisih.</p>
               <p>Zaradi tega vsega kar je bilo zamujeno in tudi zaradi tega, kako je ravnala Vlada
                  pred mesecem dni, se mi zdi nerazumno in nelogično, pa tudi politično nemodro od
                  te ta iste Vlade, da naredi še tretji oziroma četrti preval, ko jih je že toliko
                  naredila.</p>
               <p>Če se bom še kaj odzvala kasneje, bi pa dejansko rada pojasnilo, kaj na vsebinskem
                  nivoju ta amandma na 22. člen, ki smo ga dobili včeraj, pomeni, v čem je razlika
                  od prejšnjih dveh dopolnil gospoda Kopača in Vlade in kateri so tisti elementi, ki
                  bojda, tako je bilo slišati, iz državne blagajne v pokojninsko prenašajo dodatne 3
                  milijarde, ker da je to ugodnejše.</p>
               <p>In pa še ena stvar. Včeraj je gospod Peterle predlagal pogovore. Mislim, da je
                  prav, da je do teh pogovor prišlo, kakorkoli so se že izšli. Ampak manjka mi en
                  podatek. V to skupino je bil predlagan in se je pogovora udeležil tudi predsednik
                  Odbora za delo, družino in socialne zadeve. Pogovarjala sem se z nekaterimi člani
                  tega odbora. Nihče od nas nima informacije od predsednika, kako so ti pogovori
                  potekali, kaj je dejansko bilo in mislim, da bi bilo prav, da bi to informacijo
                  imeli nenazadnje zato, ker mu je mandat za taka pogajanja dal predsednik neke
                  koalicijske stranke, in s tem tudi kakorkoli obrnemo, parlament, ker se je s tem
                  strinjal in seveda, da ni bilo možno teh pogovorov poslušati nikomur drugemu razen
                  tistim, ki so bili v tem predlogu vsebovani. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik, za njim pa bodo na vrsti še Miran
                  Potrč, Marjan Poljšak in Lojze Peterle. Vlada pa seveda na koncu.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Kadar se poslancu zgodi, da
                  mu njegov predgovornik nekako vzame rdečo nit, je potem poslanec v neprijetnem
                  položaju. Namreč, prav iste besede oziroma misli iz stenograma drugega branja, ki
                  jih je povedala kolegica Danica Simšič, sem tudi jaz podčrtal in sem z njimi
                  mislil, da bi začel to svojo razpravo, kajti iz teh citiranih besed, ki so bile
                  izrečene na tej seji, torej v drugem branju, je jasno vidno, da se je v dveh
                  mesecih Vlada v temeljni stvari premislila. To vprašanje sem tudi sam imel.
                  Poudaril bi to, da je bilo takrat za predlog Vlade, za amandma Vlade, ki je danes
                  sestavni del člena, ki ga s tem amandmajem spreminjamo, 50 poslancev in da ni bil
                  nihče proti. In kot zanimivost, tista razprava je bila zelo zanimiva. Zakaj? Ker
                  je na podlagi te razprave umaknil svoj amandma tudi gospod Sisinger, ki je
                  pravzaprav takrat, bi rekel nekako v strahu, da je vladni amandma napačen, vložil
                  svoj amandma. In je po večkratnih vprašanjih kolegov poslancev in po večkratnih
                  nastopih državne sekretarke gospe Belopavlovič tako rekoč prišlo do konsenzov v
                  parlamentu, v Državnem zboru. Soglasno smo sprejeli rešitev, ki jo je predlagala
                  Vlada. Torej, v dveh mesecih se je pač nekaj zgodilo, da smo prišli do drugačne
                  rešitve.</p>
               <p>Zelo pozorno sem poslušal kolege, ki so govorili pred menoj, zelo pozorno pa sem
                  poslušal tudi vodjo službe za zakonodajo, gospoda Baškoviča. Mislim, da je on zelo
                  z lepimi besedami povedal, da je amandma nejasen in da ga je mogoče različno
                  razlagati. Kadar se nam je v proceduri do sedaj to zgodilo, smo vedno rekli, da
                  takega amandmaja Državni zbor ne sme sprejeti, če se ga lahko na različne načine
                  razlaga. To je prvo.</p>
               <p>In drugo. Tudi iz njegove razprave, iz razprave nekaterih kolegov pred menoj in
                  sam osebno menim, da bi bilo do poslancev pošteno, da bi imeli pred seboj
                  izračune, kaj ta predlagani amandma Vlade pomeni. Če sem konkreten - če je v prvem
                  polletju 1995 znašala povprečna pokojnina 48.582 SIT, kaj pomeni ta amandma za
                  letošnje leto za povprečno pokojnino? Ali če sem še bolj konkreten. Če je v
                  lanskem letu 135.000 SIT dobivalo pokojnino 102.000 slovenskih upokojencev, 25%,
                  kaj za njih pomeni ta amandma? Ali - kaj pomeni ta amandma za 35% upokojencev, ki
                  dobivajo pokojnino med 35.000 in 50.000 SIT? Edino na ta način bi pa potem lahko
                  odgovorno kot poslanci glasovali o predlaganem dopolnilu.</p>
               <p>Osebno ne bom glasoval za to dopolnilo, če ne bom dobil jasnih izračunov, kaj bi
                  to za upokojence pomenilo.</p>
               <p>In še nekaj. Ocenjujem, da je vsebina tega spremenjenega amandmaja taka, da bi se
                  v skladu s poslovnikom moralo sestati matično delovno telo in o tej stvari
                  temeljito spregovoriti. Edino na ta način bi potem lahko poslanci odgovorno
                  odločali in bi pred tem tudi dobili na mizo izračune in pri teh izračunih bi
                  morali sodelovati strokovnjaki SPIZ-a. Vprašanje za SPIZ je, ali bodo lahko na
                  podlagi predlaganega vladnega amandmaja jasno izračunali, kakšne bodo pokojnine
                  slovenskih upokojencev recimo februarja in naslednje mesece. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej bi rad poudaril svoje temeljno prepričanje, da vsebina, o
                  kateri govorimo dolgo časa že na različne načine, ni vsebina povezana s sistemom
                  pokojninskega in invalidskega zavarovanja, ampak je v bistvu vsebina, ki je
                  povezana z sistemom javnih financ in obsega možnih in potrebnih sredstev. Zdi se
                  mi to pomembno poudariti iz razloga, ker vse različne modifikacije, do katerih
                  prihaja, prihajajo z enim ciljem, zagotoviti, da se razkorak med možnostmi in
                  potrebami, ki pač po oceni resorjev, ki odgovarjajo za finančno plat naše države,
                  obstoja in vsaj z željo, da v različnih modifikacijah za kakšno malo manjšo ali
                  malo večjo razliko ta razkorak pokrijemo.</p>
               <p>Zato mislim, da je res in ni res opozarjati na koncept in ne koncept Vlade na tem
                  področju. Namreč, ni res v tem, ko se govori o sistemu samem, ker na tej točki
                  sistema ni, bi rekel, tako pomembnih razlik in se koncept ne spreminja. Ko se
                  govori pa o finančnem delu je pa res, da finančni strokovnjaki, ob stiski v kateri
                  so, poskušajo na najrazličnejše načine pripravljati predloge in amandmaje, ki bi
                  del finančni obvez ali pa lukenj v proračunu pokrili, seveda s tem pa tudi
                  zmanjšali del obsega sredstev za pokojninsko in invalidsko zavarovanje, kakršen je
                  potreben po sistemu, če ga ne spremenimo oziroma če ohranimo odločitve, ki smo jih
                  sprejeli v drugi obravnavi. Ker rad bi poudaril, ko govorimo o sistemu, ki ga ne
                  spremenimo, mislim na odločitve v drugi obravnavi ne pa na neke pred tem.</p>
               <p>Drugo. Poskušal sem - sam v razgovoru s kolegi poslanci pa še v razgovoru z
                  marsikom, pa najbrž ni treba vsakega navajati - ugotavljati vsebino predlaganega
                  zadnjega amandmaja in rad bi o tem povedal svoj pogled. V prejšnji razpravi sem
                  opozoril, v zvezi z besedili, ki so bila predlagana - ne kot moj predlog, kako naj
                  se spremenijo, ampak kot probleme, ki jih vključujejo - na dva oziroma tri
                  vprašanja. Prvo, da je cilj, da se preko sistema usklajevanja pokojnin v mesecu
                  februarju zagotovi, da iz meseca januarja v februar ne rastejo po običajni poti,
                  da se normalno ne upošteva prvi odstavek 159. člena, ampak da pride do
                  pomembnejšega znižanja. In kot drugo bi ob tem opozoril, da način tega znižanja ni
                  precizen. Glede prvih dveh vprašanj moram reči, da kar zadeva precizacijo načina
                  tega znižanja, sta zdaj drugi, tretji in četrti odstavek uredila stvar, sta jo
                  uredila. Glede tega, kako in koliko se zniža v februarju, je po mojem razumevanju
                  prišlo do spremembe, in sicer do spremembe na ta način, da se nominalna pokojnina
                  iz januarja, upoštevaje poračune, ampak ne poračune za tri mesece, ampak poračune
                  samo za en mesec, ne more pod to raven znižati. V tem delu je tudi razlika.
                  Tretja, enako bistvena ali pa najbolj bistvena razlika pa je, da spremembe prvega
                  odstavka in nov zadnji odstavek uvajata še dvoje. Prvič uvajata ponovno
                  usklajevanje v plus in v minus mesečno; prej je bila samo rast. Tudi na to sem
                  opozoril. In drugo, zelo jasno povesta, da se vedno pri vsakem usklajevanju
                  upoštevajo vsa gibanja plač od zadnje uskladitve, ki še niso bila upoštevana v
                  plus ali v minus. Moj razmislek in moje razprave okoli tega so, upoštevaje tudi
                  projekcije, ki jih imam, žal mi pa je, da vsaj v preciznostih, ne bom rekel v
                  globalu, ampak v preciznostih, dobivam projekcije vsak dan in vsak dan drugačne,
                  tako da tudi glede tega človek potem ni več siguren, katera res drži in, ali sploh
                  katera res drži, čeprav gre za decimalke, ampak najbrž so tudi decimalke pomembne.
                  Iz teh projekcij in iz te razlage jaz situacijo vidim tako. Poenostavljam. Res je,
                  opozorila o tem, da bi februarske pokojnine padle najmanj za dva, celo en odstotek
                  niso več v celoti točne; padle bi manj. Vendar je hkrati res, da bi morale čakati
                  tako dolgo, dokler med tem koliko so padle manj in kolika je bila razlika med
                  decembrskimi in februarskimi plačami tega ne nadoknadijo. Preko neke projekcije,
                  ki je dana, kaže, da bi to čakanje pomenilo nekaj debelih mesecev, ne glede na
                  rast plač; lahko po nekih projekcijah tudi celo letošnje leto. To je najbrž treba
                  povedati. Na ta način zelo jasno razumem zakon. Februarja malo manj dol, ampak
                  potem ne glede na gibanje plač enaka nominalna raven pokojnin dolge mesece, po
                  nekih predpostavkah tudi do konca letošnjega leta, ker ves ta čas ne bi bilo
                  kompenzirano tisto, kolikor bi v februarju pokojnine manj padle kot po prvotnem
                  vladnem predlogu.</p>
               <p>Mislim, da je to pomembno in da v tem delu - če se vrnem na prvo vprašanje, to je
                  na samo dejstvo, da gre za finančno vprašanje in ne sistemsko vprašanje - bistveno
                  pomembnih razlik med novim predlogom in dosedanjimi rešitvami, ki jih je Vlada
                  pripravila, ni. Slišal sem informacije, da so novi predlogi lahko nekaj ugodnejši
                  in da bo nekaj prihranka. Izračunov za to natančno ni. Tisti izračuni, ki sem jih
                  sam naredil, pač kažejo, da najbrž pride do realnega pada pokojnin v primerjavi z
                  realno rastjo plač in da je najbrž to približno ena tretjinska, približno
                  četrtinska razlika, ali pa približno 1/3 pokojnine v teku celega leta, tretjina
                  mesečne v teku celega leta. Tu pa smo stvari približno že prej ugotavljali.</p>
               <p>Tretje, kar bi rad posebej poudaril, je stalna razprava o tem, ali je kakšno
                  usklajevanje do zdaj bilo in ali ena ali druga stran je v tem usklajevanju
                  nepopustljiva. Prvo, rad bi poudaril, da je za drugo branje prišlo do določenih
                  usklajenih rešitev, ki pomenijo spremembo sistema, kakršen je v zakonu in h
                  katerim so dale soglasje tudi vse upokojenske organizacije. In to ni tako
                  nepomembno, ker vključuje, prvič možne negativne ali pa možne poračune negativnih
                  gibanj v plačah za tri mesece, kar je novost. In drugič, pomeni možnost
                  usklajevanja vseh pokojnin na enako raven, torej tudi tistih dveh skupin, ki sta v
                  preteklih letih šli v pokoj pod določenimi ugodnejšimi pogoji. To tudi finančno
                  lahko nekaj pomeni. Predvsem je pa težko reči, da je bila tudi struktura
                  upokojenskih organizacij tista, ki je bila popolnoma nepripravljena na kakršenkoli
                  kompromis. To preprosto ni res in to je treba povedati. Je še več malenkosti,
                  ampak mislim, da druge niso tako pomembne, te pa direktno zadevajo v pravice,
                  čemur je soglasje bilo dano. Od tu naprej pa so, spet poudarjam, izključno iz
                  materialno finančnih razlogov bilance javnih sredstev, prihajale nove ideje.
                  Izključno iz teh razlogov. In te so šle seveda v smeri takih sprememb, ki bi
                  luknjo pokrile in določen obseg potrebnih sredstev zmanjšale. Vse te reči so bile
                  pa pripravljene brez sodelovanja in vse te reči so bile pripravljene brez resnega
                  dogovarjanja. To dogovarjanje smo mi kot poslanska skupina zahtevali. Nam se
                  danes očita, da smo zahtevali samo usklajevanje, ne pa tudi uskladitev. Lahko.
                  Lahko. Kdor želi biti politikanski bo to tudi naprej delal. Ampak drage gospe in
                  gospodje, kdor je kadarkoli od vas, pa upam trditi, da ste vsi mnogokrat v
                  življenju sodelovali pri usklajevanjih, povejte mi, ali ste bili zadovoljni s tem,
                  če je nekdo prišel k vam, pa vam je rekel: <q>"V naslednjih 2 urah razgovora se je
                  potrebno definitivno odločiti - če odločitve ni, bomo naredili po svoje"</q>, ali pa
                  ste raje sodelovali v usklajevanjih, v katerih je vsak prišel s svojimi izhodišči
                  in je imel neko proceduro in neko možnost, pa tudi čas, da je do določenih možnih
                  rešitev prihajalo tudi v alternativah. Ali ste bili v primeru, če ste za sabo
                  imeli nek kolektiv, pripravljeni na uskladitev brez pooblastil tega kolektiva, ali
                  ste zahtevali, da se vam da možnost, da se vrnete, preverite različne modalitete
                  in ponovno pridete na razgovor? Kdor si predstavlja usklajevanje tako, da je to
                  možno enkrat na 2 uri narediti, pa tudi tako, kot je bilo včeraj predlagano, ko se
                  ob 10.30 uri nekoga kliče na sestanek ob 11.15 in mora priti in poslušati, potem
                  moram reči <q>"ala mu vera"</q> za tako razumevanje usklajevanja - mi ga ne razumemo tako
                  in želeli bi, da bi se kdaj znašel v položaju, ko bi kdo od njega pričakoval in
                  zahteval takšno usklajevanje, ker vemo, da to ni realno. Pravega usklajevanja, na
                  žalost, ni bilo, bilo bi pa grozno mukotrpno. Zahtevalo bi veliko časa in to sem
                  govoril že pred 2, 3 dnevi.</p>
               <p>Zato tudi takšnega predloga, kot je, ne morem podpreti. Ne bom glasoval za oziroma
                  bom glasoval proti in glasoval bom proti s popolnoma mirno vestjo, da pri tem ne
                  kršim nobenega koalicijskega sporazuma. Posebej ne zato, ker smo bili Združena
                  lista in tudi jaz osebno, ker sem eden od podpisnikov tega koalicijskega
                  sporazuma, tisti, ki smo kot edina stranka od koalicijskih partnerjev zavrnili
                  osnovni tekst, ki je res predvideval strogo disciplino na vladnih amandmajih. Mi
                  smo ga zavrnili, na naši podlagi je prišlo do spremenjenega besedila, ki je
                  zahtevalo to usklajevanje - tako usklajevanje, kot sem ga prej razložil.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Poljšak. Za njim bo dobil besedo še gospod Peterle.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Spoštovani kolegi! Glasoval bom proti temu amandmaju Vlade in proti predlogom za
                  spremembe. Vsak ima svoje razloge in jaz bom sedaj navedel svoje razloge. To
                  usklajevanje, ki ga sedaj poskušate izvesti oziroma ga boste izvedli, ker se vidi,
                  kakšna večina se bo zgodila, je posledica pretekle politike, ampak ne politike od
                  leta 1982 naprej. Kdo je bil na oblasti od leta 1982 naprej, vemo. Potem je prišel
                  DEMOS. Vem, da je bila gospa Jožica Puhar ministrica, ki je urejala vse te stvari,
                  ampak vem, da je bil nad njo tudi gospod Peterle. Se pravi, da politika na tem
                  področju, ki se dogaja, vemo, iz katerih logov gre, ampak Krščanski demokrati
                  imajo zraven tudi odgovornost. Vsak, ki je na oblasti, ima odgovornost vsaj za
                  sodelovanje, vsaj za to, da dovoljuje, da se dogaja ena zadeva. Vem, da ima velik
                  del mojih volivcev zelo nizke pokojnine. Ne zaradi njih, da bi se za to odločil,
                  jaz se odločam za to, da bom glasoval proti zaradi generalne politike. Bom povedal
                  tudi tako, kot je navada, da mi nacionalisti razpravljamo in postavimo, pokažemo s
                  prstom na rešitve, recimo v smislu, bom rekel nacionalizma, recimo. Vemo,
                  pokojnine oficirjev JLA so 15 milijard. Prihranek zdaj, ki ga boste naredili, če
                  boste znižali pač pokojnine in če vam to uspe, je 7 milijard; ravno na pol, točno.
                  Zakaj ste pa dajali tem ljudem, zakaj ste te ljudi, prvič, vi na levi,
                  kontinuiteta oblasti obstaja in vi ste odgovorni, prekinitve ni bilo, kar ste
                  naredili pred letom 1990, ste ravno tako odgovorni, za mene. Zakaj ste vozili te
                  oficirje gor? Prvič. In drugič, Demosovo vlado sprašujem, zakaj je preprosto
                  potrdila te oficirje? Potem tega majhnega problema, gledano z nacionalističnega
                  vidika, ne bi bilo, ker tistih polovico oficirjev, jugo oficirjev in ostalih
                  uslužbencev in ne vem še kakšna ostala trajna zraven, jih ne bi bilo, potem tega
                  majhnega problema zdaj - ampak saj vem, da ne gre samo za 7 milijard, gre za cel
                  sistem. Ja, res, ampak če vzamemo parcialno, potem rečemo, ta majhen problemček bi
                  se rešil, če bi vi tedaj imeli drugo politiko in zdaj za to politiko odgovarjate.
                  Kako jo pa popravljate, ali jo krpate sedaj, ali zdaj nekaj krpate, to me ne
                  briga, če krpate. Stvari morate spreminjati fundamentalno, v temelju.</p>
               <p>Zdaj pa poglejmo v temelju ta pokojninski sistem. Zakaj ste uvedli, no, teoretično
                  je bilo že prej uvedeno, bilo je pred letom 1990 uvedeno predčasno upokojevanje.
                  Zakaj ste uvedli predčasno upokojevanje? Zakaj ste ga uvedli in zakaj ga Demosova
                  vlada ni preprečila takoj? Ko je bilo preprečeno, je bilo odpravljeno predčasno
                  upokojevanje šele potem, ko je že padla Demosova vlada. Ja, s tem, ko ste uvedli
                  predčasno upokojevanje, s tem je predčasnih upokojencev še pa še, s tem je tisto
                  razmerje slavno 3:1, torej trije delavci na enega upokojenca, prišlo na 1,7:1. Ja,
                  saj to ste vi skuhali. Pa potem ste si v ustavi še naredili člen 155, da se za
                  nazaj ne da nič stvari poravnati. Pa kako zdaj, vse ste zablodli, kaj pa zdaj,
                  zdaj pa flikate. Ne, jaz ne pristanem. Ali boste vse stvari temeljito spremenili,
                  potem bi tudi jaz glasoval za to načelo, ko pravite, češ, naj pokojnine gredo
                  hkrati s plačami delavcev. Ja, saj to načelo je lepo, za to načelo jaz moram
                  priznati, da se strinjam s tem načelom, če ga ti iztrgaš iz konteksta stvarnosti,
                  potem je treba biti za to. Ampak kontekst stvarnosti je pa drugačen, vi pa delate
                  razne, bi rekel, majhne flikarije. Zdaj boste toliko poflikali, da boste šli dobro
                  skozi volitve. Prepričan sem, da ta sistem nazaj 1,7, seveda, če toliko delavcev
                  dela na črno, to je spet vaša politika, potem ne bi bilo razmerje 1,7, če bi bili
                  tisti obdavčeni, ki delajo na črno. Recimo, bom rekel, Slovenci, vaši uvoženi z
                  juga, ki jih je spet lahko 50.000, Albancev, ki delajo na črno, ker tisto
                  obdavčeno sledi, gre davka 3% za Kosovo ali ne vem koliko, ne 3%. Ja, vidite, to
                  je vaša politika. To je vaša politika, zdaj pa se vi kregate pri Slovencih, kako
                  boste slovenske majhne upokojence, tiste, bi rekel, tudi moje in vaše volivce,
                  prizadeli. Ne, ne boste udarili po volivcih oziroma tisti niso volivci, so tudi
                  nedržavljani, ilegalci, saj kaj je zdaj vse v tej državi, bog pomagaj. Saj pravim,
                  potem bi bilo razmerje mogoče 2,2. Ali pa bi bilo 2,3, 2,5 na enega upokojenca.
                  Razmerje bi bilo boljše, če bi to naredili. In zdaj, jaz se tudi ne strinjam s tem
                  argumentom. Vi pravite ta argument, češ, če si zdaj za to, potem si za delavce.
                  Delavci so že na slabem, tudi upokojenci niso na dobrem. Če bi mi vzeli naslednjo
                  taktiko, da bi, recimo, zmanjšali razmerja med najnižjo pokojnino in najvišjo.
                  Zakaj nimate te politike? Če majhni ne bi bili prizadeti, recimo, zdaj, če bi
                  obenem, obenem center prebivalstva, bi precej zmanjšali razmerje, tako da ne bi
                  bili majhni prizadeti, prizadeli bi samo velike. Ja, pa bi jaz najbrž glasoval za.
                  Oziroma, lažje bi glasoval za. Ne, vi pustite razmerja, bojite se udarite po
                  velikih, male pustite, da so naprej tepeni in ti si še zmeraj s sklonjeno glavo,
                  pač glasuješ jaz ne vem za katere, ker verjamejo in upajo, da se tiste slavne
                  stranke, ve slavne stranke na oblasti borite za tiste majhne. Če bi razmerje
                  spremenili, torej bistvo je, če bi razmerje spremenili, potem bi bili tisti majhni
                  upokojenci, ki se najbolj upirajo, so tisti najbolj prizadeti, ki s svojo majhno
                  pokojnino ne morajo priti skozi. In zdaj pa primerjajte z delavci. Delavci so pa
                  še v slabšem stanju. Aha! Ker so delavci še v slabšem stanju - ampak to zamolčite,
                  to zamolčite - dajmo mi upokojence, ki so na slabem, delavci so pa še na slabšem,
                  izenačiti, zdaj moramo narediti pa pravico, da bodo še vsi na slabšem. To ni
                  nobena politika. Kakšno politiko se pa greste. Mislim, ne zavajajte, mislim, ta
                  fraza, da je treba izenačiti delavce in upokojence, da bodo vsi enako slabo, ta
                  fraza ne drži. Poglejte, torej in če še en vidik pogledam. Recimo, vzemite vi,
                  recimo, vzemite tudi TAM - čez nekaj ur, ali pa jutri bomo razpravljali o TAM-u.
                  TAM je bil en delavec, zakaj ste ga poslali, zakaj ste predčasno upokojili delavca
                  iz TAM-a? Zato, ker je načrt pri vseh podjetjih, mislim, vi, ki ste na oblasti ste
                  odgovorni. Ko niste bili niste odgovorni, če ste krili eno drugo oblast ste
                  odgovorni. Podjetja spraviti v stečaj, če hočete dati možnost, da gredo v
                  predčasno upokojitev. To je špekulacija! Protidržavna špekulacija! Na državi vlada
                  oblast, ki je protidržavna. Ljudem omogočiti, recimo, nekdo iz TAM-a se je
                  predčasno upokojil, ste mu naredili uslugo. Navidezno ste mu naredili uslugo, ja
                  seveda, ta narod - slovenski narod spreminjate v narod, ki, bi rekel, občuduje
                  upokojevanje. Pa ta vaša politika je grozna! Človek bi v bistvu moral delati
                  dokler zmore, ker delo je, bi rekel, nekaj zelo lepega, če ni celo glavno pri
                  človeku. Ne pa, v ljudeh ste razvili vrednote, vi, ki ste za vrednote, in ki
                  dajete vrednote, razne vrednote. Ali pa socialne obljube in tako naprej. Vrednote
                  ljudem, prva vrednota je najbrž delo. Če ni mogoče večja vrednota solidarnost med
                  ljudmi. Ampak delo je izredno in ljudi bi morali navajati na delo. To, kar delate.
                  Ampak zakaj ste jih pobili iz raznih podjetij vse. Dobro, saj lahko začnem
                  naštevati tudi kakšna druga podjetja. Zato, da bi podjetja spravili v stečaj in da
                  bi lepo<gap n="..."/> No, eni so postali brezposelni, tisti, ki so premladi niso mogli v
                  pokoj, tisti, so brezposelni. To je vaša politika. In potem podjetje kupiti z
                  denarjem, ki je od zunaj. O, še ena stvar je, seveda, zakaj ne morete dajati
                  upokojencem normalnih pokojnin. Ali so v Sloveniji pokojnine normalne nasproti
                  zahodnoevropskim? Najbrž da niso, pa smo del Evrope. Tudi zato niso normalne, ker
                  iz državnega proračuna, torej ni denarja, da bi bile pokojnine večje, ker gre iz
                  državnega proračuna, ker je denar odveden preko javnega dolga ven, zato da se bo
                  nazaj vrnil in boste pokupili te tovarne. Pa vam ne bo ratalo! Vidite, ste spet
                  tam. Spet ste soudeleženi, spet na drug način!</p>
               <p>Torej, ne da bi se prikupoval upokojencem, mislim, da je treba tisti, ki delajo,
                  morajo biti boljše plačani kot tisti, ki so v pokoju. Sam razpravljam z ljudmi,
                  ljudje, ki so danes zaposleni pa pravijo: <q>"je šel predčasno v pokoj, izkoristil
                  tisto politiko - vašo - in danes ima višjo plačo kot jaz, ki delam"</q>. Star je
                  mogoče dve leti več, recimo, človek je 50 let star, on je star 52, se je upokojil
                  prej, je izkoristil, ali pa 55 let, krasno je izkoristil zadevo, izkoristil je
                  priliko, in ima višjo pokojnino tisti, ki je v pokoju, kot pa tisti, ki dela.
                  Recimo, na položaju, ki ni delavski položaj. Recimo, na položaju, ki zahteva
                  visoko izobrazbo ali pa mogoče srednjo.</p>
               <p>Mislim, vse skupaj je ena kolobocija, ena nesorazmerja in stvari je treba
                  temeljito urediti, urediti je treba stvari tudi za nazaj. Stvari je treba
                  postaviti na pravo mesto. Če bi pa predlagali, da se stvari postavi na pravo
                  mesto, potem bi se približno z vašo filozofijo strinjal, da naj bodo pokojnine
                  usklajene, oziroma gotovo je, torej upokojen naj ima malo manj, kot tisti, ki
                  dela. Ampak, to bi lažje dosegli s tem, da bi se zavzemali za tiste, ki delajo.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Lojze Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Na nekatere
                  širše dimenzije vprašanja, ki ga obravnavamo tukaj, je opozoril že gospod poslanec
                  Poljšak. Jaz bi rad še na nekatere druge. Mislim, da v tej hiši ni spodobna megla,
                  ampak jasna in odgovorna govorica in tako želim govoriti. Ni res, da je Vlada
                  šele sedaj in takorekoč tik pred koncem prišla s to temo v Državni zbor. To
                  vprašanje je bilo vsaj trikrat zastavljeno in predlagano in obravnavano; vsakič,
                  tako kot vprašanje plač, je padlo predvsem po zaslugi Združene liste zaradi njenih
                  političnih interesov. Tako se dogaja tudi v tej rundi, ko je ta stranka odstopila
                  od dogovora. Sedaj nas retorično sprašuje, zakaj ni bila povabljena zraven. Jaz na
                  to retorično vprašanje spoštovanega poslanca gospoda Potrča odgovarjam, da
                  verjetno nima posebnega smisla, da se v tem krogu še usklajujemo, ker je bilo z
                  njegove strani jasno povedano, da ne bodo spremenili stališč. Usklajevanje pa ima
                  smisel, če so vse strani pripravljene kaj spremeniti. Mi smo bili pripravljeni,
                  zato smo tudi predlagali pogovore, ki so nekaj prinesli; ampak o tem kasneje.</p>
               <p>Uporabil bi en argument, katerega avtor nisem samo jaz, ampak ker nimam
                  pooblastila, da govorim v imenu drugih, pač lahko govorim samo v lastnem imenu,
                  povem naslednje. Če bi šlo Vladi v začetku četrtega leta njenega mandata oziroma
                  nekoliko prej za to, da ugaja na vse strani, zlasti pa močnemu volilnemu telesu
                  upokojencev, vam garantiram, če bi imela pred sabo samo ta premislek, ne bi šla
                  pred Državni zbor in pred javnost s predlogi, ki marsikomu niso všeč. Se pravi, da
                  je Vlada ocenila, da je situacija v naši državi tako resna, da mora nekaj takega
                  predlagati. In seveda odgovorna Vlada mora kdaj pa kdaj, glede na okoliščine, ki
                  se zgodijo, predlagati tudi kaj nepopularnega. Vsi pa vemo iz lastne izkušnje in
                  iz lastnih želja, da kadarkoli je čutiti, da bi šla kakšna zadeva navzdol, nismo
                  za to, kadar to tepe naše žepe. V tem smislu so tudi vsa prizadevanja, da bi se
                  stvari ne spremenile, na nek način legitimna. Jaz bi se tukaj rad, no, še to bi
                  rekel, da je Vlada odgovorna za dva milijona državljanov, ne samo za en sloj. To,
                  kar ureja oziroma predlaga v tem zakonu, ima za sabo to misel, da je treba videti
                  vse sloje v tej državi in v tej družbi.</p>
               <p>Rad bi se nekoliko vprašal, od kje toliko upokojencev, ker je tukaj toliko
                  demagogije, da je beseda o tem potrebna. Gospod Potrč je omenjal velenjski
                  kongres. Ta kongres Združene liste, naslednice nekdanje ZKS z vsemi preimenovanji
                  vmes, ni kriv za nastanek upokojencev. Krivi za to so neki drugi kongresi pred
                  demokracijo, predhodnice Združene liste, kjer so neprestano potrjevali neučinkovit
                  gospodarski sistem, si izmišljali nove sintagme, enkrat združeno delo, enkrat kaj
                  drugega, nove in nove reforme, ki niso pripeljale tega gospodarstva do želene
                  učinkovitosti, pač pa so vmes kupovali socialni mir za tuj denar. Študije te iste
                  oblasti še ob koncu, ob njenem koncu, se pravi ob koncu enopartijskega sistema, so
                  pokazale, da je to gospodarstvo tako, da če hoče v tržno ekonomijo, da je
                  potrebno, da je, glede na evropske standarde, vsaj ena tretjina delovne sile
                  preveč <stage>(ocene so bile za številna podjetja do polovice)</stage>; in tako se
                  je potem tudi dogajalo. Sedaj smo pa priča demagogiji, ki se dogaja zelo na fin
                  način na terenu z raznimi trojkami, kot temu pravimo in se skuša to bombo, ki jo
                  je zadržala v svojem času bivša oblast, naprtiti demokraciji, deloma pa celo
                  osamosvojitvi. Zasluge gredo partiji, krivda gre pa demokraciji oziroma novim
                  političnim silam. Potem, ko je ta predhodnica prinesla okrog delavce, bi zdaj rada
                  prinesla okrog še upokojence. Jaz poslušam čedalje bolj o ponovnem načinu
                  volilnega boja, kjer te trojke hodijo v zelo zanimivi sestavi, včasih je vmes ob
                  kakšnem bivšem policaju ali še kakšnem močnejšem človeku iz bivšega sistema, je
                  vmes za trnek še kakšen naiven kristjan, ki je, ne za trnek, za črva na trnku, da
                  bolj utemeljuje, kako bo hudo, če bodo volili Krščanske demokrate, pa tega
                  Peterleta itn., volite one, pod katerimi vam je bilo dobro. To je pač ta način, ki
                  nam nosi samo nesrečne posledice. To zadrževanje socialne bombe, češ, naj poči v
                  demokraciji, to ocenjujem za greh bivše politike, ki se v neki kontinuiteti
                  nadaljuje naprej. Tukaj mislim jaz, napačna politika, ki vidi samo volilne točke
                  za eno stranko, ki dela po isti metodi naprej, kot se je prej zadolževala v
                  tujini, tako se sedaj s svojimi obljubami, ko ponuja tisto, česar nima, nima ne
                  ona in nima država, ko ponuja čez mero, se zadolžuje pri naslednji generaciji. Ta
                  zadeva je za državo lahko zelo pretresljiva. V nekem smislu je model podoben
                  Tamovemu. Čakamo te dni na to, kaj bo rekel upravni odbor in boste verjetno
                  slišali oziroma bomo slišali zanimive besede. Ta politika, kakršno vodi Združena
                  lista tudi s pomočjo Desusa, kar je zame še ena politična prevara - ne govorim o
                  legitimnih interesih upokojencev, ampak kako se to skozi ti dve stranki plasira v
                  slovensko javnost - ta politika ne vodi v razbremenitev gospodarstva. Ker samo
                  razbremenitev gospodarstva in hitrejše uvajanje tržne ekonomije, ne samo socialne,
                  ki jo vi pojmujete kot socialistično; torej, mi smo se odločili samo za socialno
                  in tržno ekonomijo, ne pa samo za socialno. Torej, ta politika vodi v en strašen
                  krog, katerega del naša stranka ne bi želela biti - se pravi, ta politika ugajati
                  na vse strani, biti pooblaščeni zastopnik upokojencev, tako rekoč edini dve
                  stranki, ki mislita na upokojence - ta vodi v čedalje več upokojencev, kajti čim
                  več je upokojencev, tem več je treba dati za pokojnine. Če daješ več za pokojnine,
                  moraš še bolj obremeniti gospodarstvo. Obremenjuješ zdrav del gospodarstva, ne
                  rešuješ na primeren način nezdravega dela gospodarstva in tako prideš v ta pogubni
                  krog, kjer pa lahko določena stranka vedno kaže na to, kako, bi rekel, je imela
                  prav. Se pravi, si dela volilne točke na podlagi starih grehov, kar je silno
                  nemoralno. In to, bi rekel, obljubljati to, česar nimaš, ne bom šel na 100.000
                  delovnih mest, ki jih je tudi obljubljala ta stranka, je neodgovorno. Odgovornost
                  tega zbora je, da se vpraša, kje dobiti, v okoliščinah, ko imamo vsi premalo, ne
                  pa samo, kako deliti oziroma kako obljubljati. In mi moramo biti pravični do vseh
                  slojev. Predvsem moramo upoštevati razmere, ki se spreminjajo.</p>
               <p>Prej je gospod poslanec Poljšak omenjal čase Demosove vlade. Mi smo podedovali
                  bombo, kot sem že prej rekel, lepo naštimano in tudi detonatorji so počili zelo
                  hitro; generalna stavka je bila najavljena še pred stotimi dnevi prve demokratično
                  izvoljene vlade. Takrat sem se veliko pogovarjal z ministrico Puharjevo in sem
                  rekel: <q>"Draga gospa ministrica, mi imamo zdaj to podedovano situacijo z nekaj 10
                  tisoč nezaposlenimi."</q> Takrat je bilo na 100 delavcev pod 40 upokojencev in trije
                  brezposelni. Leta 1995 imamo - ponovno rečem, ne zaradi demokracije, ampak zato,
                  ker je demokracija odkrila tisto gospodarsko in politično bolezen in jo je začela
                  zdraviti - danes imamo, tudi po zaslugi zaviranj uvajanja socialno tržne
                  ekonomije, ker gre nekaterim bolj za lastninjenje, kot za zdravljenje podjetij
                     <stage>(kdo pa ima takrat največjo moč še zmeraj, vemo)</stage> imamo pa 67
                  upokojencev na 100 zaposlenih in 20 brezposelnih. To je velika razlika, velika
                  razlika, ki se dogaja znotraj transformacije. Še enkrat rečem, čim hitreje bi
                  teklo uvajanje socialno tržne ekonomije, tem prej bi se te številke začele
                  popravljati. Mi imamo sedaj, torej takrat smo rekli, sedaj imamo nekaj 10 tisoč,
                  ampak to zdravljenje, tako kot povsod drugod v zabredlih socialističnih
                  gospodarstvih, bo pripeljalo do večjega števila nezaposlenih in večjega števila
                  upokojenih. Takrat smo rekli, skušajmo v teh okoliščinah narediti, kolikor je
                  mogoče, tako politiko, da ne bo šel razvoj na vulgaren, da ne bo šel na grob
                  način. Takrat smo imeli inflacijo več kot 20% na mesec; sedaj veste, da je manj
                  kot 10 na leto. Takrat smo bili, tudi jaz, za poračune, sedaj pa za takšne
                  poračune, ker so se spremenile okoliščine, nisem več. Zato je tudi stranka podprla
                  znotraj tri-strankarskega sporazuma tisto, kar je bilo dogovorjeno. Danes imamo še
                  vedno situacijo, da število upokojencev raste hitreje kot število delavcev.
                  Aktivni del slovenskega prebivalstva v deležu še vedno pada, število upokojencev
                  gre navzgor. In jaz vem, ker imamo tudi mi menda kakšne kontakte z upokojenci, da
                  ni prijetno biti mlad upokojenec, da bi odgovorni ljudje raje delali in prišli po
                  normalni poti do pokoja. Tukaj imamo še druga dejstva makroekonomske narave, ki
                  vsa govorijo o tem, da so se stvari spremenile. Da ne bi prišel zopet do
                  natalitete, ki tudi pada. Saj hodimo samo še na pogrebe.</p>
               <p>Če gledamo sedaj, kakšno je razmerje med minimalnimi povprečnimi pokojninami in
                  minimalno plačo; te pokojnine so, deloma je o tem govoril že gospod poslanec
                  Poljšak, za eno tretjino višje kot je minimalna plača. To je narobe svet.
                  Vprašajte delavce. Mi, ko želimo biti kar se da naklonjeni upokojencem, moramo
                  gledati ob tem tudi delavce. To razmerje, trdim, da je napačno. Pa če je
                  upokojencev več, ali delavcev več, resnico je treba povedati.</p>
               <p>Končujem s tem, da bomo prišli naprej samo s pravičnim odnosom do vseh slojev -
                  naj že volijo ali ne volijo, delajo ali ne delajo. Glejmo vso družbo in realne
                  možnosti te družbe, ki je še zmeraj v tranziciji. Mi kot stranka ne želimo
                  sodelovati pri radikalizaciji tega vprašanja s politični nameni, ker vodi v
                  polarizacijo, kot smo že povedali, ker vodi v obremenjevanje gospodarstva in
                  nepravičen odnos države do delavcev in drugih slojev. Zanimivo, da podpore za
                  porodniško, čeprav je Združena lista na nek papir že dala podpis in je bil tudi ta
                  umaknjen, ni; očitno mladina oziroma mlajši ne volijo, očitno ni tega interesa,
                  ker niso še volivci, nas pa morajo zanimati tudi tisti, ki še ne volijo.</p>
               <p>Mi smo torej včeraj predlagali, naredimo še en poskus usklajevanja. Bil je
                  opravljen. Žal ni prinesel uskladitve, ker so bile pozicije na eni strani zelo
                  zafiksirane, zelo vkopane, kot pri Združeni listi: nič ne bomo spremenili. Vlada
                  pa je vendarle naredila poskus, da še nekaj naredi in je prišla do solucije, ki
                  mislim, da je sprejemljiva - zato jo bo naša stranka tudi podprla - ki pomeni
                  boljšo rešitev, bolj naklonjeno upokojencem, manj oscilacij, nominalno nikoli
                  navzdol. Bistveno je to, da ohranja razbremenitev gospodarstva. Če ne bo zdravja v
                  gospodarstvu, bodo tudi pokojnine pod velikim vprašanjem, zato še enkrat
                  poudarjam, kako pomembna je v tej zvezi relacija med gospodarstvom in socialno
                  politiko. In ta režim oziroma ta rešitev je sedaj finančno in po režimu plačevanja
                  ugodnejša za upokojence, nek napredek je bil narejen. Država bo imela zaradi tega
                  večje težave. To ni pokojninska reforma, o kateri ste številni za tem mikrofonom
                  govorili in ugotavljali, kako je potrebna. To bo pač naredila neka druga Vlada,
                  pomembno pa je, da smo tukaj našli rešitev, ki je boljša od prejšnje.</p>
               <p>Če so tukaj kakšna odprta vprašanja, nejasnosti, absolutno naj predstavniki Vlade,
                  ki stojijo za temi izračuni, pridejo in pojasnijo, da bo sistem popolnoma jasen
                  oziroma pregleden in bo potem stabilno deloval. Stabilnost je za nas ena od
                  ključnih zadev, ki je pomembna za družbo.</p>
               <p>Mi želimo stabilen sistem pri pokojninah, tako da upokojenec ne bo gledal ob
                  mesecu, ali bo ali ne bo. Mislimo, da ta sistem to varnost garantira. In če je
                  potrebna tukaj redakcija zaradi jasnosti, smo absolutno na tej strani, naj se to
                  naredi, da bo ta amandma oziroma sistem na podlagi tega amandmaja popolnoma
                  pregleden in jasen, da ne rečem nedvoumen. Lepa hvala za dolgo poslušanje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. K repliki so se javili gospodje: Zmago Jelinčič, Miran Potrč in Janez
                  Kocijančič.</p>
               <p>Zmago Jelinčič ima besedo.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala za besedo. Spoštovane kolegice in kolegi in pa poslušalci iz Vlade! Pri nas
                  bomo glasovali proti temu amandmaju. Preprosto, v vseh teh poskusih, ki jih je
                  Vlada naredila, se kaže nič drugega kot posledice splošne, slabe, neusklajene
                  gospodarske politike v Republiki Sloveniji. Preprosto nimamo državne usmeritve
                  gospodarskega razvoja in potem, kakor se to reče, se flika konec s krajem. Prihaja
                  do tega, da se gasijo majhni požari tukaj in tam s kanglico za zalivanje rož,
                  gozdni požar pa divja naprej. Ko je bilo potrebno razmišljati o tem že v samem
                  začetku, da ne bi prišlo do takšnih zadev kot je danes, se Vlada ni vprašala, kaj
                  bodo posledice tistih takratnih dejanj. Konec koncev, nekaj dni nazaj smo govorili
                  o tem in razpravljali, ali bodo računovodstva Ministrstva za obrambo in
                  Ministrstva za notranje zadeve posebej skrita, odmaknjena od oči, da bodo še
                  naprej lahko delali, kar bodo hoteli s tem denarjem, ali bodo pod kontrolo
                  Državnega zbora v okviru Ministrstva za finance. Vlada Republike Slovenije je
                  napela vse sile, da so spravili obe oziroma, da so obdržali obe računovodstvi tam,
                  kjer sta bili, da se bodo denarji zopet lahko pretakali, kakor se bo komu pač
                  zdelo oziroma, kakor bodo komu naročili - javnost, Državni zbor in pa tudi
                  slovenski upokojenci pa o tem ne bodo nič vedeli in videli.</p>
               <p>Takrat, ko se je govorilo o bonitetah upokojevanja na Ministrstvu za notranje
                  zadeve in Ministrstvu za obrambo, ko so 40 let stari ljudje odhajali v pokoj,
                  takrat je to Vladi konveniralo in zaradi tega se je strinjala s tem. Sive
                  ekonomije se nihče ne dotakne. Davčne politike se nihče ne dotakne. Niti
                  izterjave, niti obdavčitev posameznih segmentov, recimo ljubljanske borze, kajti
                  neki stranki je prav dosti do tega, da se borza ne obdavčuje, ker se ve, kateri
                  ljudje so v tej borzi, ki vodijo vse skupaj. Politika na področju preprečevanja
                  nezaposlenosti je popolnoma neurejena. Še vedno se delijo razne podpore, ki ne
                  vodijo nikamor, zato da se drži socialni mir in zato da se določeni resorji
                  ohranjajo v miru, da lahko potem mirno pretakajo denar sem ter tja.</p>
               <p>Kar na lepem je Vlado Republike Slovenije popadla skrb za državo. Do danes te
                  skrbi ni bilo. Kot sem že povedal, nekaj dni nazaj je bila ta skrb odrinjena
                  popolnoma v stran in ni bilo važno, koliko denarja bo ostalo v posameznih resorjih
                  in kam bo tisti denar šel. Danes, ko govorimo o upokojencih, je potrebno skrbeti
                  ne vem za kaj vse. Kdo pa skrbi za te upokojence in kdo je pravzaprav kriv, da je
                  toliko teh upokojencev? Vlada Republike Slovenije. Sedaj si ta Vlada hoče nabirati
                  ravno na teh upokojencih določene politične točke in se vleči iz tistega močvirja,
                  v katerega je ne sama zabredla, v katerega je potisnila celo Republiko Slovenijo.
                  Konec koncev, tudi številke o inflaciji niso takšne, s kakršnimi nas, po domače
                  rečeno, filajo gospodje statistiki. Jasno, da so bistveno večje, vendar ne smejo
                  povedati pravih številk, ker potem bi se zrušil mit o ne vem kakšnih dogodkih, o
                  uspehih in ne vem čem še vse. Nisem za to, da bi zopet dosegali enakost v
                  revščini, to se pravi, da bi vse zniževali do enega majhnega plafona, kjer bi bili
                  potem vsi enaki. Razumem pa to tendenco Vlade, zato ker z revnimi je dosti lažje
                  vladati. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miran Potrč. Izvolite. Za njim bo na vrsti za
                  repliko še gospod Janez Kocijančič, k besedi pa sta prijavljena še gospoda Jože
                  Jagodnik in Ivan Verzolak.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. V kratki repliki ni mogoče reagirati, kot je rekel gospod Peterle, na
                  dolgo poslušanje, ampak samo nekaj poudarkov. Med gospodom Peterletom in njegovo
                  stranko, in med mano in našo stranko sta, po tem, kar je govoril, vsaj dve
                  razliki. Mi govorimo politične govore res na kongresih in na političnih
                  zborovanjih, v parlamentu govorimo o vsebinskih problemih in imamo zanje argumente
                  in ne pripovedujemo pravljic. Gospod Peterle je danes držal samo političen govor.
                  In drugo, naša stranka ima tudi do tega vprašanja ves čas, ves mandat nesporno
                  jasno stališče, ki ga vedo tudi stranke vladne koalicije, Krščanski demokrati pa
                  ga, ne samo iz leta v leto, ampak tudi na isti seji - iz predstavitve stališč
                  poslanske skupine, ki jo je imel gospod Polajnar, pa do predstavitve danes -
                  spreminjajo.</p>
               <p>Kar zadeva vsebino samo naslednje. Če bi Slovenski krščanski demokrati - na
                  podlagi spoznanj gospoda Peterleta, kaj so problemi glede odnosa zaposleni -
                  upokojenci, število upokojitev in podobno, ki jih je imel že na podlagi
                  dokumentov, kot sam pravi, iz prejšnjega režima - želeli to storiti, bi lahko
                  zagotovili, da se v teh štirih letih pokojninski sistem spremeni tudi proti in ob
                  drugačnih mnenjih enega koalicijskega partnerja. Potrebna večina bi bila za to
                  zagotovljena, kakor bo lahko tudi danes zagotovljena za podporo vladnim
                  amandmajem. Vendar te volje, tega prepričanja ni bilo, ker se je bilo treba pač
                  stalno prilagajati enemu ali drugemu in se politikantsko obnašati. Če bi bilo res
                  to tako zelo hudo, potem ne bi že v času Demosove vlade ohranili starega sistema
                  in dovolili upokojitev približno 78.000 upokojencev po starem in nesprejemljivem
                  sistemu; v tem času je bila ta upokojitev namreč bistveno največja in takrat
                  najbrž ni Združena lista čisto nič kriva, da do sprememb ni prišlo. Zato so to, bi
                  rekel, pravljice, ki jih nekdo želi - zaradi težav, v kateri se je ob konkretni
                  odločitvi nahaja - pripovedovati. Naša stališča so pa jasna in jih bomo tudi danes
                  zagovarjali. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kocijančič ima repliko, potem pa še gospod Lojze
                  Peterle.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Najlepša hvala za besedo. Jaz se, kolegi, gospodu Peterletu zahvaljujem za
                  pozornost, ki jo je naklonil naši stranki. Očitno je volilno leto že začelo
                  rahljati naše živce in rekel bi tudi korektnost v nastopanju. Meni se vsekakor zdi
                  primernejše, če poskuša vsaka stranka in vsak poslanec za tem govorniškim odrom
                  razlagati svoja stališča, stališča svoje stranke in načela, po katerih bo nastopal
                  ob glasovanju, kot da se ukvarja z analizo stranke, s katero je v koaliciji ali
                  pa, ki je te ali one vrste in njegova tekmica. Vendar nimam nič proti, da obrnemo
                  ta vrstni red in da se začnemo medsebojno eden z drugim ukvarjati in da pač,
                  namesto da bi razlagali svoja stališča, razlagamo stališča drugih in jim poskušamo
                  dajati neko posebno vsebino.</p>
               <p>Najprej bi želel povedati zelo precizno, kaj smo podpisali predsedniki
                  koalicijskih strank. Gospod Peterle je bil takrat odsoten, ker je bil na
                  operaciji, vendar je v njegovem imenu to podpisal minister Janko Deželak.
                  Podpisali smo sledečo dikcijo: <q>"Stranke podpisnice se obvezujemo, da bomo na
                  izredni seji Državnega zbora v sredini januarja 1996, na kateri bomo sprejeli
                  dopolnjen vladni predlog proračuna Republike Slovenije za leto 1996 oziroma pred
                  tem sprejeli tudi amandmaje k predlogu zakona o spremembah zakona o pokojninskem
                  in invalidskem zavarovanju v tretji obravnavi, ki jih bo Vlada predlagala po
                  usklajevanju s predstavniki upokojenskih organizacij."</q> To je dikcija, spoštovani
                  gospe in gospodje, ki dopušča obe razlagi. Dopušča razlago, da je pač treba
                  poskusiti z usklajevanjem in če usklajevanja ni, Vlada predlaga svoje. Dopušča pa
                  drugo razlago, ki je bliže nam v Združeni listi, da menimo, da je usklajevanje -
                  ne glede na to, da gre nedovršni glagol - proces, v katerem se poskuša priti do
                  uskladitve. Drugače je ta formulacija o usklajevanju samo blef za javnost in mi se
                  na ta način s politiko ukvarjali ne bi.</p>
               <p>Gospod Peterle je v tem, ko je delil lekcijo stranki, v kateri delujem sam, rekel,
                  da je stranka, da Združena lista svoje stališče v zvezi z upokojenskimi amandmaji
                  uveljavlja zaradi svojih političnih interesov. Poglejte, po logiki stvari - jaz
                  vsaj upam - vse politične stranke v tem parlamentu nastopajo zaradi svojih
                  političnih interesov. Če dovolite, bom obrnil to trditev. Rekel bi, da se morajo
                  volivci bati vseh tistih strank, ki trdijo, da nimajo političnih interesov ali pa,
                  ki trdijo ali pa se obnašajo tako, kot da političnih interesov ne bi imele. Ker to
                  je tipična pot in logika, ki vodi v sprenevedanje, v neko obdajanje z svetniškim
                  sijem in na koncu tudi v svetohlinstvo. Mislim, da se te vrste pripomb, ki se
                  dajo na zelo oster način, na račun naše stranke, pravzaprav ne bi smeli dovoliti.
                  Tu se mi zdi, da gre kolega Peterle preko roba dobrega okusa. Zdi se mi, da se v
                  parlamentarni demokraciji nobeni stranki ne da in ne sme očitati, da se obnaša v
                  skladu s svojimi lastnimi volilnimi interesi. Tudi tiste floskule, ki smo jih
                  slišali s tiskovnih konferenc, recimo: upokojite se in volite Združeno listo.
                  Poglejte, upokojencev je, ne vem, okoli 470.000. Vseh volivcev Združene liste na
                  preteklih volitvah je bilo nekaj čez 160.000. Te številke ne gredo skupaj. In nam
                  očitati, da se obnašamo kot stranka upokojencev in da je tukaj neka avtomatična
                  povezava: upokojite se in volite Združeno listo, je popolnoma brez zveze, brez
                  osnove.</p>
               <p>Tudi, bi rekel, ta strukturni pledoaje, kako je Demos podedoval politično bombo in
                  naredil največjo uslugo s tem, da je veliko ljudi potisnil na ulico in veliko
                  ljudi upokojil, po mojem ne vzdrži resne kritike. V letih pred politično spremembo
                  v Sloveniji se je povprečno na leto upokojevalo približno 18.000 ljudi. V letu
                  1991 - kot letu, ki je v centru vladavine Demosa in Vlade, ki jo je vodil kolega
                  Lojze Peterle - se je upokojilo 44.500 ljudi, v letu 1992 29.000, da bi v 1994 in
                  1995 zopet prišli na normalni 18.000 ljudi.</p>
               <p>Tega ne želim komentirati in realizirati, delati analize za nazaj, ampak vsak naj
                  se sooči s svojimi številkami in z rezultati svojega dela in naj ne podtika
                  kukavičjih jajc na vse druge strani.</p>
               <p>Na koncu še: tole o trojkah je čista izmišljotina. Jaz ne poznam na osnovi česa
                  naj bi se po Sloveniji sprehajale kakršnekoli trojke s kristjani kot črvi na
                  trnku; jaz si tudi ne bi dovolil takih označb svojih somišljenikov ali pa vaših
                  somišljenikov, ker se mi zdijo do skrajnosti nespodobne. Rad bi pa opozoril na to,
                  da v okviru Združene liste nimamo nobene politike trojk, ne pošiljamo nobenih
                  trojk po terenu, če se pa v kakšnih konkretnih razmerjih dobijo dva, trije, sedem
                  predstavnikov naših pogledov, je pa to treba samo pohvaliti in ceniti. Ne delamo
                  tega na noben prevratniški način.</p>
               <p>In na koncu. Problem, s katerim se soočamo, je dejansko izjemno težak problem. In
                  deli primerjav, ki ste jih vi, gospod Peterle, omenjali, držijo. V bistvu je
                  ohranjevanje dosedanjega statusa in pravic upokojencev vedno v določeni
                  razsežnosti na račun generacij, ki delajo, dalo bi se reči tudi na generaciji, ki
                  reflektira na delo. Vendar bo kompleksna reforma pokojninske zakonodaje in
                  socialne države verjetno zelo težak zalogaj, po mojem mnenju, za prihodnji
                  parlament in prihodnjo Vlado. V tem trenutku pa delati ad hoc spremembe v popolnem
                  nesoglasju oziroma ob, bi rekel, frontalnem nasprotovanju upokojenskih organizacij
                  vseh političnih barv in provinienc po mnenju Združene liste ni sprejemljivo. Zato
                  bomo mi glasovali tako kot nameravamo glasovati. Ne bi pa želeli poslušati
                  moralnih lekcij na naš račun, kajti katerikoli interes v demokratični družbi je v
                  nekem smislu legitimen in zasluži enakopravno obravnavo in veliko vprašanje je,
                  ali je možno tako obširen sloj slovenskega prebivalstva prisiliti, prelomiti, bi
                  rekel, z neko glasovalno mašinerijo in z zelo dvomljivimi - sedaj bom pa jaz
                  uporabil kompliment in vam ga bom vrnil - demagoškimi argumenti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. K repliki so se prijavili še, poleg gospoda Peterleta, gospoda Marjan
                  Poljšak in Miroslav Geržina. Jaz sprejemam kot dejstvo, da je Državni zbor postal
                  terapevtski prostor za frustracije koalicijske trojke, vendar tudi taka terapija
                  kaj zaleže, če je v pravih dozah. Zato bi prosil, da se vendarle čim prej je le
                  možno vrnemo k temi razprave. Gospod Lojze Peterle ima besedo.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani! Gotovo bi bil bolj vesel, če bi tukaj res pravil pravljice, kakor je
                  to slišal oziroma to predstavil spoštovani poslanec gospod Potrč. Pravljica je
                  zelo luštna zadeva in ima ponavadi neko zanimivo resnicoljubnost in na koncu tudi
                  kakšno moralno sporočilo. Tukaj nisem pravil pravljic, govoril sem o grozljivki,
                  to je triler, to je, govoril sem o prevari, ki kar naprej traja. Ta trik se ves
                  čas dogaja tako v nedemokratičnem in demokratičnem času s strani sil, ki pač to
                  tako delajo. Povzročiš problem, okriviš za njega drugega, sam pa se ponudiš za
                  rešitelja. To velja tudi v upokojenskem primeru.</p>
               <p>Kar zadeva DEMOS-a, glejte jaz bom še enkrat rekel, DEMOS ni zmagal na prvih
                  demokratičnih volitvah, DEMOS je imel večino v dveh zborih, vi ste imeli pa v
                  zboru združenega dela varovalko, ki je včasih vnaprej povedala, kaj ne bo šlo,
                  včasih je pa to šele preprečila pač brez vnaprejšnje napovedi. Pravice so bile
                  sveta stvar in je bilo tam takrat jasno, da se na tem področju brez vseh treh
                  zborov ne more kaj bistvenega spreminjati. Torej to varovalko ste si lepo
                  namestili.</p>
               <p>Še nekaj bi omenil glede gospoda Potrča, ki je, mislim da včeraj za radio povedal,
                  da Lojze Peterle nagaja Združeni listi. Jaz ji nič ne nagajam, jaz samo razkrivam
                  vašo igro.</p>
               <p>K temu, kar je rekel gospod Kocijančič. Jaz imam živce povsem ravne, z mano ni
                  problemov, kar se živcev tiče - in kar sem povedal, sem povedal v kontekstu. Kar
                  zadeva politične interese, ste obrnili moje besede pač za trenutno rabo. Sem
                  demokrat, zato ne nasprotujem nobenemu poštenemu izrazu političnega interesa in
                  parlament je politična hiša. Prej je gospod Potrč rekel, da sem imel političen
                  govor. Ja, kakšnega pa kot političnega v Državnem zboru. Nasprotoval sem metodi,
                  jaz sem rekel: ne tako, vi imate lahko političen interes kakršen hočete in ga
                  lahko izražate kakorkoli, nasprotoval sem metodi in opozoril na posledice vašega
                  pristopa. To sem bil dolžan narediti po svojem moralnem oziroma političnem
                  prepričanju. Kar zadeva dober okus, jaz ga izgubim, kadar partner požre besedo in
                  izskoči zaradi koristi, ki se mu je prikazala kot večja. Kar zadeva pa kristjanov.
                  Jaz sem zelo spoštljiv do njih in tudi tukaj ste mi besede obrnili. Jaz nisem
                  rekel, da so črvi, ampak da jih vi potrebujete kot take.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moj poziv ste pravilno razumeli in še dva sta se prijavila za replike.
                  Gospod Marijan Poljšak ima repliko.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Torej, najprej gospod Kreft. Mislim, saj zastonj dajete vedno znova pripombe, kako
                  naj mi ne bi replicirali. Mislim, da je tukaj mesto za politične spopade in tukaj
                  je mesto za to, da pove človek, kar misli v Sloveniji, najboljše mesto in tisti
                  novinarji, ki želijo to napisati ali sredstva javnega obveščanja želijo to
                  prikazati, kaj se tukaj govori, naj to tudi prikažejo. Če pa ne prikažejo, pač
                  državljani tega ne morejo videti. Najmanj pa to, da lahko mi to doživimo, če smo z
                  dušo, srcem in s telesom in s celotno osebo v politiki. Jaz sem in zato mi je to
                  všeč in se bom spopadal naprej.</p>
               <p>Zdaj bom dal repliko gospodu Kocijančiču. On je govoril o političnem interesu. On
                  je rekel tako, tisto, kar je mene vzpodbudilo, da stranka, ki ne priznava, da ima
                  politične interese, to pomeni politične interese ali celo, kar razumem kot željo,
                  da je na oblasti, da je pač hinavska, na koncu koncev. Jaz se tudi strinjam s tem.
                  Samo imam naslednjo pripombo. Poglejte, stranka ne more imeti za cilj, da je na
                  oblasti. Tista stranka je degenerirana stranka. Vsaka stranka, ki bi bila poštena
                  in če ne, ne koristi narodu, ne koristi državi, ne koristi delavskemu razredu. Ne
                  koristi, če je stranka, ki pravi, da je, recimo, stranka delavskega razreda, pride
                  na oblast in je njen cilj samo oblast, na koncu delavski razred potegne kratko. Se
                  pravi, da politični interes, imam politični interes biti na oblasti, ampak zato,
                  da bom določene stvari uresničil. Se pravi, cilj je neka določena politika.
                  Recimo, če ena politična stranka ali politična sila ali grupacija ali karkoli ima
                  interes za to, da je pač, ima politični interese, da je na oblasti, potem pa
                  spreminja. Najprej pravi, da je za delo, potem so njena baza upokojenci - vas
                  direktno napadam - in Neslovenci tukaj, južnjaki, čefurji, potem mislim, da to ni
                  zdravo in pametno; da ne bom še kaj hujšega.</p>
               <p>Imam še kratko repliko gospodu Peterletu. Namreč naslednjo. Jaz sem prej, jaz ne
                  bom govoril, recimo, za druge, zame, če si predsednik Vlade, si odgovoren tudi za
                  ministrico. Tista ministrica je lahko od Združene liste, ampak če ji ti pustiš, da
                  ti dela karkoli ali pa, če ti prišepetuje nekdo iz Slovenske demokratske zveze,
                  kdorkoli, ali ta minister, drugi ali tretji, trije so bili glavni, pa še par
                  stranskih je bilo, če ti prišepetuje, daj mir, potem je treba to povedati tukaj
                  javno. In račune za nazaj bomo tudi delali. In, jaz sem že prej rekel in tudi je
                  treba jasno povedati. Posebne diskuntinuitete oblasti ni, ker če so isti ljudje na
                  oblasti se je samo metoda oblasti spremenila. Zdaj smo mi v parlamentu. Mislim,
                  zaenkrat se oblast v resnici ni spremenila. Mislim, to je treba jasno povedati in
                  tisti, ki so bolj odgovorni, da to povejo, pri čemer, mislim, recimo, kolega
                  Peterleta in še koga drugega, tudi tistega, ki bo na drugi strani, naj tukaj jasno
                  povejo, ker bo treba stvari, ali jih bomo poravnali za nazaj ali jih ne bomo.</p>
               <p>popravek. Nič, kar tu počnem ni zastonj, je pa marsikaj zaman. Besedo ima gospod
                  Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Najprej repliko vam, če smem. Na to
                  zadnje, kar ste rekli - ne, res ni nič zastonj. Vendarle, delo v parlamentu je
                  prepričevanje, govorjenje za to, da nekoga zavedeš ali prepričaš. Tak je pač način
                  dela v parlamentu in mislim, to je spet ena floskula. Nič ni zastonj, glejte,
                  ljudje bodo vse to plačali in tako naprej. Ljudje so se odločili, da imamo
                  demokracijo, sem spada parlament, sem spada govorjenje, nakladanje in
                  prepričevanje na ta ali oni način.</p>
               <p>Gospodu Kocijančiču. Neokusno se mi je zdelo, da je tisto pa res Demos, v katerem
                  je bil tudi gospod Peterle, pustil vas, da delate tudi v demokratični družbi kot
                  stranka. Ker ste vse zašuštrali in kot sem že rekel, predstavnik tistih, ki ste
                  jih na zvit način prepričali, da so vam oblast dali. Pet let bi se oddahnili,
                  potem pa bi malo premislili, pa bi lažje govorili boljše, kot pa ste govorili
                  danes.</p>
               <p>Zdaj pa na današnjo temo. Gospe in gospodje, tule je slika, ki jo je napravilo
                  Ministrstvo za družino, socialo in ki pravi, da se je, zelena črta, ob koncu leta
                  1993 nekaj zgodilo. Namreč, to moram povedati zaradi tega, ker sem bil tudi jaz
                  zraven in se moram pač nekoliko opravičiti za tistikrat; povedal bom tudi, zakaj
                  sem bil zraven. Strinjam se s tistimi, ki pravijo, da Vlada v to smer ni nič
                  naredila. Pa to ne mislim zdaj ministrstvo. Ministrstvo je kot ministrstvo, ampak
                  Vlada kot Vlada. Se pravi, se ni odločila, da bo šla v en drug sistem. In leta
                  1993 je prišlo do spremembe zakonodaje, kjer so začele povprečne pokojnine rasti
                  nad povprečnimi plačami. To so predlagale Združena lista in Potrč se je zaradi
                  tega, da bi opozoril Vlado, in s tem so tudi zmagali, so izglasovali to zadevo in
                  še z nekaterimi drugimi, da se uredi pokojninska zakonodaja tako kot je treba.
                  Takrat so se škarje odprle in danes smo zopet pred tem, kar smo tistikrat
                  opozarjali. Tudi s svojim dejanjem poskušam to narediti. Vlada po dveh letih od
                  tistikrat in dveh in pol še ni storila tistega, kar bi morala storiti. Zdaj bi pa
                  parlament moral storiti nekaj, kar bi morala Vlada. Namreč, povprečne pokojnine so
                  v tem trenutku približno 10% višje kot povprečne plače. Z rdečim je narisano
                  gibanje, stimulacija v letošnjem letu in prihodnjem letu. Povedati je treba, da po
                  tej zakonodaji, ki bo danes sprejeta, če pride do sprejema amandmaja, ki ga
                  predlaga Vlada, da bo ostalo stanje nespremenjeno. 10% bodo še vedno povprečne
                  pokojnine nad povprečnimi plačami. To je delo za Vlado. Parlament bo storil samo
                  to, da se škarje ne bi odprle še bolj. Ker potem pa ne bo niti pokojnin takih, kot
                  so sedaj. Posledica tega, če se škarje danes odprejo še bolj, bodo jutri znižane
                  plače - mislim, da nihče tega ne želi - pa tudi znižane pokojnine; tudi tega si
                  noben ne želi. Ker najnižje plače in najnižje pokojnine so veliko veliko prenizke.
                  Demagogija je to, če nekdo reče, da moramo znižati plače in znižati pokojnine. Ne,
                  oboje moramo zvišati. V startu. Naprej pa naj pripravi Vlada, da bo usklajeno
                  tako, kot je v svetu. Če nekdo govori, da v svetu porabijo manj za pokojnine in se
                  čudi, da kako pri nas. Da, v svetu imajo tudi državne pokojnine in za tiste gre
                  manjši del sredstev in po sistemu si lahko nekdo izbere boljši standard, nekdo
                  ostane <stage>(ker tega ne more)</stage> pri državnih, zagotovljenih pokojninah.
                  Pri nas še tega ni. Skladov še ni. To bi morala Vlada prinesti. Tripartitnih
                  pogodb še ni. To mora tudi Vlada narediti. Se pravi, zopet ena gasilska akcija v
                  ustanovi, kateri najmanj zaupajo volivci. Mislim, da nam morajo v tem primeru
                  zaupati in reči, da, pravilno ste ravnali, zaradi tega, ker razmerje ostaja,
                  povprečne pokojnine so še vedno višje in Vlada mora takoj ukrepati. Prej je bilo
                  rečeno tukaj <q>"naslednja Vlada"</q>. Mislim, da je dolžnost te Vlade, da pripravi
                  zadevo, vsaj pripravi, da bo takoj, ko pride nova Vlada - verjetno bo precej teh,
                  ki so sedaj v tej Vladi tudi, tako je nekdo rekel, da 50% jih vedno ostane, ker
                  smo majhna družba - in da bodo stekle stvari tako kot je treba.</p>
               <p>Ta zakon, sprememba zakona predvideva tudi približno, če sem prav razumel ministra
                  ali celo ministrskega predsednika, 2,2% znižanje dajatev podjetij in delavcev. Od
                  teh 2,2, tako kot je naravnana politika pri nas, in mislim, da so upravičene
                  zahteve sindikatov, najmanj 1% od tega prihranka bo šel za plače. To pomeni
                  avtomatsko povečanje povprečne plače in s tem povečanje pokojnin in že so
                  upokojenci nekaj tistega, kar sedaj nekateri pravijo, da se jim je vzelo,
                  pridobili nazaj. Tisti, ki niso razumeli tega amandmaja - mislim, da je, recimo,
                  gospod Baškovič <stage>(sicer ga, ne vem, če je tukaj)</stage> rekel, da ne razume
                  tega, kako se je v zadnjem odstavku vladnega amandmaja, novega, uporabila enkrat
                  porast enkrat pa gibanje plač. Mislim, to je malo tehnična zadeva. Namreč, za
                  usklajevanje plač, ki rastejo, samo rast se upošteva, se uporabi en inštrument
                  gibanja plač. Se pravi, ko se poveča plača za nazaj, se uporabi plus in minus. S
                  tem, zakaj to, in to tudi se mi zdi pametno. Namreč, da se enakomerno, da rastejo
                  plače enakomerno, in da ne pride do tistega, ko se naslednje leto po 159. členu
                  morejo zopet uskladiti, tako kot piše in kot je tudi na 85%, da ne pride do, rad
                  bi rekel, nikakršnega skoka, ampak enakomerne rasti glede na povečanje
                  življenjskih stroškov. Ker če tega ne naredimo, bo na tak način ali pa če pustimo
                  drugo branje, bo prišlo naslednje leto do takega skoka, da bodo normalno morali
                  biti vsi upokojenci na cesti, z njimi pa tudi delavci, ker bo ogrožena tudi
                  njihova eksistenca. Mislim, da s tem, to se je dalo razložiti, ko se je dobilo
                     <stage>(tisti, ki je hotel)</stage> nekaj informacij, da se lahko podpre ta
                  amandma, ne pa, da se je proti njemu, ker to ni napad na upokojence. To mislim, da
                  je reševanje delavcev, pa tudi reševanje upokojencev in vseh državljanov te
                  države. Mislim, da bi bilo dobro, da bi vsi podprli. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivan Sisinger. Za njim ima repliko še gospod Miran
                  Potrč. Za besedo pa se je prijavila poleg gospoda Ivana Verzolaka še gospa Danica
                  Simšič.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Replika je najprej o tem, da bi tudi sam srčno želel, da se držimo, tako kot je
                  predsedujoči nas že pozval, teme in razprave, ki je na dnevnem redu in amandmaja,
                  o katerem bi morali govoriti in mislim, da ni dobro, kakorkoli ocenjujemo, da
                  lahko govorimo vse počez, tudi o začetku leta 1990, da se lahko vračamo na
                  Demosovo Vlado, da se lahko vračamo na vse zadeve. Mislim, da nas to nikamor ne
                  pelje, če se oddaljujemo od sprememb 160. člena. Rad bi pa rekel, ker je gospod
                  Geržina rekel. Jaz, kot on razume, pravi, menim, da to ni napad na upokojence.</p>
               <p>Nisem govoril tudi sam in tudi drugih nisem razumel, da bi govorili, da gre za
                  kakršenkoli napad na upokojence, ampak gre za pravice, ki jih, jasno moram
                  povedati, si lahko tudi v tem parlamentu vsak po svoje tolmači takšno razlago,
                  drugačno razlago. Takšno tabelo, ki jo objavljamo vsak dan v <q>"Delu"</q>, <q>"Večeru"</q>,
                  <q>"Republiki"</q>, kjerkoli, je teh tabel vedno več. Vendar jasno je treba povedati, da
                  vendarle gre za prizadetost pravic upokojencev - ne govoriti, da ne gre - to pa ni
                  napad, to pa gre za njihove pravice, ki so uzakonjene in jih spreminjamo bistveno,
                  če bi bilo sprejeto to v 160. členu.</p>
               <p>In drugo, niti eden od koordinacije upokojencev <stage>(ga nisem - jaz sem z njim
                     govoril po vseh razgovorih, ki so bili na Vladi, po vseh razgovorih, ki so bili
                     z ministrico za delo, pa tudi oni - danes sem jih čakal, ko so odšli s tega
                     usklajevanja)</stage> nihče ničesar ne zahteva. Poudarjam, pripravljeni so bili
                  popustiti do tega, kar je bilo doseženo decembra. Mislim, da so decembra bili
                  pripravljeni popustiti veliko. Tisti, ki si ne zna raztolmačiti ali noče razumeti
                  spremembe drugega odstavka 160. člena, ki smo ga sprejeli, mu pač ne morem
                  pomagati. Potem ga pač prosim, tu imamo strokovno službo, tu imamo Ministrstvo za
                  finance, tu imamo ljudi, ki pišejo tudi ta sedanji 160. člen, pa vam bodo pač ti
                  obrazložili, če kdo potrebuje. Vendar jasno je treba povedati, da če smo rekli, da
                  se pokojnine usklajujejo z gibanjem plač, še nihče ni rekel, da bodo pokojnine
                  spet ne vem kako porasle. Vsak si razlaga ta porast, če vzame december in potem
                  januar sedanjega leta, ko se usklajuje novembrska pokojnina v januarju. Ja, in če
                  bomo jemali decembrsko pokojnino, kot da je v februarju se komaj uskladilo, kar se
                  potem, če bi sprejeli tako, ni mogoče. Potem ni mogoče delati primerjavi
                  december-januar in ni mogoče delati primerjave tudi ne november in tako naprej.
                  Ampak je treba jemati te zadeve takšne kot v resnici so. Zato ni mogoče govoriti o
                  tem. Imam še enkrat pred sabo to, kar sem dobil predvčerajšnjim, enih pet pisem iz
                  različnih društev upokojencev Slovenije, ki mi pišejo in mi fotokopirajo pismo, in
                  vsi ga poznate, ki jim ga je poslal predsednik Drnovšek; je poslal pismo
                  upokojencem, da je zadovoljen, da je prišlo do podpisa sporazuma med delavci,
                  sindikati in zbornico, da čuti zadovoljstvo, da je prišlo do socialnega pakta in
                  tako dalje. In da nima več nobenih pomislekov, v Vladi ni nobenih pomislekov - to
                  je pismo, ki ga je predsednik pisal upokojencem - da bi zdaj pokojnine hitreje ali
                  kakorkoli porasle, če smo umirili plače. To je bilo tudi eno izmed pisem, ki jih
                  je predsednik pisal. Umirili smo plače, to pomeni, umirili smo pokojnine. Ja, če
                  plač ni bilo mogoče umiriti v novembru, in so porasle za 3,5%, jaz ne vem, kakšna
                  je objava statističnih podatkov, koliko so porasle plače v decembru - ja, potem
                  seveda, če imamo nek sistem, potem smo po temu sistemu delili. Zdaj ta sistem
                  rušimo v celoti, ga postavljamo na glavo, v kontra zdaj - pa ne rečem o napadu na
                  upokojence - kontra sedanjemu sistemu, ki ga upokojenci dobro poznajo. Mi gremo na
                  sistem usklajevanja, kot še enkrat povem, komaj malo kdo v strokovni službi si to
                  lahko razlaga, ni pa verjetno, z mano vred, nobenega upokojenca v Sloveniji, ki bi
                  razumel ta famozni 160. člen oziroma 22. člen. Zelo malo! In zato si bo lahko vsak
                  po svoje tolmačil, vsak po svoje razlagal vsak mesec, kako naj pokojninska
                  skupnost oziroma upravni odbor uskladi pokojnine. Če si to želimo in če je to
                  sistem, potem hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miran Potrč. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Gospod podpredsednik, jaz se vam in kolegicam in kolegom opravičujem za ta
                  politični del razprave, ki je pa nisem jaz začel. Gospod Peterle se je v svoji
                  repliki, po mojem prepričanju, ujel v past, ko je omenil vprašanje politične igre.
                  Če jo je že omenil, potem jo bom jaz do konca razkril. SKD-ju niso bistvena
                  stališča do pokojninskega zakona, pa tudi ne do takšnih ali drugačnih njegovih
                  sprememb. To dejstvo, da je tako res, razkriva pismo, ki je tudi javnosti znano,
                  kjer so SKD s podpisom predsednika sporočili Vladi, da so pripravljeni sprejeti in
                  podpreti vladne amandmaje, če sprejme predsednik Vlade do Združene liste določene
                  konsekvence. Podprli bodo amandmaje, če predsednik Vlade vrže Združeno listo iz
                  koalicije. Mi se tega ne bojimo, samo potem ne govorite o upokojencih in o
                  interesih države, ampak o lastnih političnih interesih. Imate jih pravico imeti,
                  samo ne se sprenevedati in govoriti o petnajstem. To je resnica vaše politične
                  igre.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala. Spoštovani predsedujoči, spoštovani zbor! V naši poslanski skupini smo se
                  po tehtnem premisleku odločili, da ne bomo podprli amandmaja k 22. členu oziroma
                  160. členu. In sicer iz sledečih razlogov: menimo, da je ta amandma, ki ga je
                  vložila Vlada, tako pretkano napisan in zamotan in da imajo pripombe tudi
                  strokovne službe k temu, v končni fazi pa smo prepričani, da posega v že
                  pridobljene pravice upokojencev, kar pa za nas ni sprejemljivo. Razumem skrb
                  Vlade, da mora skrbeti za državno blagajno in kje bo dobila denar, vendar menimo,
                  da se stvari ni lotila na pravem mestu. V tem primeru omenim samo 5000
                  upokojencev, tako imenovanih jugo oficirjev, plus 550 akontacij za tujce, ki jih
                  plačuje naša Vlada oziroma se ve, kdo jih plačuje. Tudi to so ljudje, ki imajo
                  dvojna državljanstva in izkoriščajo našo državo in našo Vlado in to so ljudje, ki
                  so tudi upokojeni že pri 40-ih letih in ki imajo zelo visoke pokojnine, povprečno
                  preko 100 000 tolarjev. Mislim, da bi Vlada lahko tukaj naredila red in da bi tudi
                  tukaj pridobila določena sredstva, ki jih želi in da ne posega v pridobljene
                  pravice upokojencev. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Najprej bom morda rekla samo stavek, da to, kar je bilo do tega
                  trenutka uprizorjeno v tej dvorani, samo potrjuje tisto, kar smo že včeraj zelo na
                  glas povedali Demokrati Slovenije, da gre tukaj za nekaj popolnoma drugega in ne
                  za vprašanje usklajevanja pokojnin. To ni ravno lepa čednost. Zato o kakšnih
                  jagnjetih na oltarju ne bom govorila.</p>
               <p>Opozorila bi rada, in sem se zato prijavila k razpravi, na nekatere ali zavestne
                  ali morda nehoteno rečene podatke, na kakšne lapsuse ali kaj podobnega. Poskušala
                  bom, če se bo dalo toliko, kolikor zmorem, podatke predstaviti v njihovi
                  celovitosti. Govorimo o številu upokojencev, govorimo o razmerjih med pokojninami
                  in plačami in vsi izračuni, vsi grafikoni, ki jih imamo zdaj tudi opozicijski
                  poslanci, so narejeni na naslednjih predpostavkah: na povprečni plači, naj gre za
                  letno ali mesečno, in na povprečni pokojnini, starostni pokojnini marsikje za
                  polno pokojninsko dobo. Lepo in prav. Primerjamo dve kategoriji, ki sta in nista
                  primerljivi, kajti verjetno bi bilo korektneje primerjati v globalu povprečno
                  plačo in povprečno pokojnino; kajti imamo take in drugačne plače in
                  imamo take in drugačne pokojnine. Imamo starostne s polno pokojninsko dobo, in
                  sicer starostne, imamo invalidske, družinske itd. Če zdaj lahko postrežem s
                  podatkom - moj zadnji podatek v strukturi teh pokojnin je iz novembra 1995 - glede
                  na višino novembrske pokojnine, bi rekla takole: ob povprečni neto plači november
                  1995, ki je bila 75.445,00 tolarjev, je bila povprečna starostna pokojnina
                  54.400,00 tolarjev, povprečna invalidska 44.864,00 tolarjev, povprečna družinska
                  38.614 ali povprečna skupna pokojnina 49.361. Torej 49.000 povprečna skupna v
                  primerjavi s povprečno starostno, ki je 54.000 in nekaj 100 tolarjev. Tukaj je že
                  gromozanska razlika. In primerjati samo starostne pokojnine, ki so izhodišče za
                  usklajevanje v začetku vsakega leta in z njimi se potem računa drugi delež, je,
                  lahko rečemo, vprašljivo.</p>
               <p>Potem glede poračunov. To, kar je govoril gospod Geržina. Ne vem, ali mu je ušlo,
                  ali pa dejansko misli, da so sedanje pokojnine za 10% višje kot plače. To ne drži.
                  Lahko pa rečemo tako, ampak potem to ni za 10%, ampak je za 10,5%. Gre pa za
                  izplačilo teh mesečnih pokojnin, v katerih so zajeti tudi poračuni. Kajti plača,
                  od katere se računa pokojnina, primerjava pa je za dva meseca nazaj, ker sicer
                  statistika ne zmore tega, podatki so pokazali, da se je plača povečala za 3,5%.
                  Zato imajo za en mesec in potem še drugi mesec za ta 3,5% poračuna. Izplačilo
                  januarske plače in januarske pokojnine bo v tem odnosu kot vi pravite. 10,5% bo
                  pokojnina izplačana višja. Samo spet primerjate neprimerljive kategorije. Kajti
                  podatki januarja pokojnine so za novembrske plače. To kratko malo ne vzdrži. Ampak
                  to so skrajnosti, do katerih se potem prikopljemo.</p>
               <p>Potem še ena stvar. Izjemno mladi so naši upokojenci v globalu in to so vprašanja,
                  ki bi se jih bilo ob izhodiščih za reformo lotevati. Izjemno mladi. Niso sami
                  ustvarili takega pokojninskega sistem ti upokojenci, ki imajo, kot ste slišali
                  relativno visoke ali nizke, ampak številke so take, pokojnine. Povprečna doba
                  slovenskih upokojencev, starost je tam okrog 55 in 60 let. To so mladi ljudje. To
                  je verjetno eden od elementov, ki jih bo treba spremeniti. Eden od elementov je
                  tisti, o katerih je govoril gospod Gaspari, podaljšati delovno obdobje, tudi za
                  ženske, pa naj bo to ženskam všeč ali ne. Ampak to so elementi, s katerimi se
                  Evropa teh stvari loteva. Potem morda še en zanimiv podatek. Kolikšen je odstotek
                  upokojencev, ki dobivajo pokojnine, na primer, nižje od povprečne plače. Če
                  pogledam ta podatek, spet ga imam samo za november, in takrat naj spomnim, je
                  povprečna plača neto znašala 75.445 tolarjev. Potem je bilo skorajda 86% vseh
                  upokojencev v tej državi takih, ki so dobivali manj kot povprečno plačo. Je pa
                  tudi treba povedati, da je tretjina vseh upokojencev v Sloveniji upokojena s polno
                  pokojninsko dobo. Treba je tudi povedati, da se je to dogajalo pod različnimi
                  oblastmi. Treba je povedati morda tudi naslednje številke <stage>(samo da najdem
                     vse)</stage> glede odstotkov upokojevanja. Leta 1989, ko je Izvršni svet vodil
                  gospod Šinigoj, je bila stopnja upokojevanja 5,9%. Leta 1990, ko je krmilo Vlade
                  prevzel gospod Peterle, je bila ta stopnja 6,3%. Leta 1991 je bila skupna stopnja
                  10,4. Leta 1992, ko je vendarle določeno obdobje, mislim, da prvo četrtletje Vlado
                  vodil še gospod Peterle, v nadaljevanju pa gospod Drnovšek, je bila ta stopnja
                  6,8. Leta 1993 2,5%, leta 1994 0,6% in leta 1995, podatek je samo do novembra,
                  0,9%. To so podatki. Skušala sem za vsako leto posebej to prikazati.</p>
               <p>Morda še ena stvar. Saj je prav, da citiramo makro ekonomiste. Prav je, da denimo
                  navajamo podatke, ki jih je v svoji študiji z naslovom Odpuščanje in upokojevanje
                  konec letošnjega poletja zapisal doktor Jože Mencinger, ampak treba je
                     <stage>(konec lanskega, če sem rekla letošnjega, se opravičujem - konec poletja
                     1995)</stage> potem spet povedati letnice, pa ko govorimo o deležu ta delež
                  vtakniti v pravo letnico. Ampak kot uvod, ko bom povedala še naprej podatke, bi
                  rada citirala stavek oziroma dva iz uvoda. Zapisal je: <q>"Nedvomno in presenetljivo
                  je, da je bila bodoča brezposelnost, ki naj bi jo povzročila tranzicija, skorajda
                  povsem spregledana, čeprav so bile oziroma bi morale biti posledice uvedbe trga
                  dela bolj ali manj očitne, vendar je še mnogo bolj presenetljivo zdajšnje, vsaj
                  tiho politično in družbeno soglasje k brezposelnosti in spremljajoči revščini na
                  eni ter bogatenju na drugi strani"</q>. Glede podatkov pa naslednje, na določena leta.
                  V letu 1989, upam da sem prej pravilno povedala, kdo je takrat vodil izvršno
                  oblast, je na 100 zaposlenih prišlo 39 upokojencev in trije brezposelni, leta
                  1989; leta 1990 je na 100 zaposlenih prišlo 43 upokojencev in 5 brezposelnih; leta
                  1991 je na 100 zaposlenih prišlo 53 upokojencev in 10 brezposelnih. Leta 1992 60
                  upokojencev in 15 brezposelnih. Leta 1993 65 upokojencev in 20 brezposelnih in
                  leta 1994 67 upokojencev in 20 brezposelnih. To so podatki iz te študije. So
                  zanimivi, so tudi, če hočete, skrb zbujajoči, ampak zdaj so razporejeni tudi po
                  letnicah, tako kot je dejansko v tej študiji in v tej analizi zapisano.</p>
               <p>Rada bi pa morda omenila še eno stvar ali pa še enkrat izrekla popolnoma isto
                  željo kot sem jo že nekajkrat. Prosila bi predstavnike Vlade, še posebej pa
                  finančno ministrstvo, da naredi izračune <stage>(in to na leto 1995, za katere
                     imamo fiksne podatke)</stage>, kaj pomeni rešitev, ki je danes v zakonu, kaj
                  pomeni rešitev iz druge obravnave in kaj pomeni rešitev, ki je predlagana zdaj. Ne
                  risati nekih grafikonov za leto 1996, ker je to bistveno težje in bistveno manj
                  predstavljivo, lahko pa gledamo to na letu 1995. Mislim, da bi tudi marsikomu tudi
                  od koalicijskih poslancev tak podatek prišel zelo prav. Še enkrat pa pravim, to
                  kar imamo narisano, to kar imamo podatkov, sta dve kategoriji. Na eni povprečna
                  plača vseh plač, na drugi pa samo starostne pokojnine, ne pa global ali povprečje
                  vseh pokojnin, tako kot so pač sestavljene.</p>
               <p>Morda samo še en podatek, ki je ravno zaradi tega, da boste razumeli, zakaj na to
                  opozarjam, zanimiv. V preseku povprečne pokojnine od januarja do oktobra 1995 je
                  delež pokojnine v plači za starostne pokojnine 76,6%, kajti tukaj je, kot rečeno,
                  so starostne in starostne za polno pokojninsko dobo, je ta delež 76,6%, ne 85%. To
                  je samo za polno pokojninsko dobo. Invalidske, delež pokojnine v plači 63,1% in
                  družinske, delež pokojnine v plači spet, 54,4%. V strukturi vseh pokojnin v deležu
                  plače je to 69,5%. To so številke, vsak jih lahko jemlje po svoje, vsak jih lahko
                  interpretira po svoje, ampak mislim, da jih je potrebno povedati zato, da dejansko
                  vemo, o čem govorimo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ignac Polajnar. Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Vesel sem, da je
                  gospa Simšičeva navrgla nekaj številk, zlasti tiste, ki govorijo o tem, koliko
                  upokojencev in pa brezposelnih pride na 100 delavcev. Podatki, ki jih je tukaj
                  citirala, bi utegnili koga zavesti, da bi sklepal tako. Res je, pred letom 1990
                  smo imeli strašno lepo podobo tako v številu upokojencev, kot v številu
                  zaposlenih, kot o brezposelnih. Ampak leta 1990 se je očitno nekaj hudega zgodilo,
                  najhujše stvari so se pa, kot kaže, zgodile leta 1991, ko se je Slovenija
                  osamosvajala. Ne govorim sedaj tega zato, ker vem, da mi bo gospa Simšičeva
                  replicirala, ne govorim tega zato, ker bi rad povedal, kako ona zlorablja,
                  absolutno ne zato. Ampak rad bi opozoril na drugo dimenzijo tega problema. Ta
                  druga dimenzija tega problema je pa zelo preprosta, ali pa ugotovitev je zelo
                  preprosta. Do leta 1990 smo živeli v prepričanju, da vsi v tej državi, tisti, ki
                  ste v podjetjih bili, pa mislim, da to mi boste pritrdili, da smo vsi imeli delo
                  in da smo vsi delali produktivno, ali da so vsi delali produktivno. Strašno veliko
                  dela smo vsi imeli in kar naprej je bilo treba nove zaposlovati, ker so bila
                  stalno nova delovna mesta, stalno so bile nove potrebe po delavcih. To je bilo
                  potrebno iz nečesa plačati. Leta 1990, ko smo dobili demokracijo in ko so vse
                  stranke, ki so šle na volitve, obljubile, da bomo šli v tržno gospodarstvo, se je
                  moralo nekaj prelomiti. Kaj pa pomeni tržno gospodarstvu drugega kot to, da tisti,
                  ki dela, ustvarja dodano vrednost in da ustvarja nek dobiček. Če ni tako, potem ni
                  tržnega gospodarstva. Zato je prišlo do tega preloma ali do bistvenih strukturnih
                  sprememb. Ne glede na to, tukaj je pa tudi mogoče pritrditi, da je država, zlasti
                  leta 1990, še bolj pa leta 1991, skušala z vsemi mogočimi kombinacijami vzdrževati
                  nek socialni mir, ker se je natančno zavedala: samo ali tudi s to predpostavko je
                  mogoče iti v podjetje, ki se je takrat reklo osamosvajanje Slovenije. Če ne bi
                  takrat te stvari tako peljali, bilo pa je veliko tistih, zlasti iz takratne
                  opozicije, ki bi morda igro skušali peljati drugače, če se torej to ne bi tako
                  peljalo, vprašanje, ali bi Slovenija tako elegantno rešila te temeljne probleme.
                  Da danes ti problemi so tako veliki, je jasno. Na nek način tudi danes še
                  plačujemo in bomo še nekaj časa plačevali vse to, kar se je leta 1990 in 1991. pa
                  tudi 1992. moralo zgoditi. In hvala bogu, da se je zgodilo. Jaz sem prepričan, da
                  cena ni bila previsoka, da se je izplačalo.</p>
               <p>Prav pa je, da že sedaj, ko sprejemamo ta zakon, razmišljamo, da bomo res začeli
                  takoj pripravljati nov pokojninski sistem, ki naj temelji na naših gospodarskih
                  zmožnostih, zlasti pa, ki ne bo dopuščal več tega, o čemer se sedaj tudi že
                  strinjamo, da bi imeli tako množično ali preveliko število upokojevanj glede na
                  aktivno populacijo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Danica Simšič, za repliko se je javil tudi Miroslav
                  Geržina.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Morda samo še nekaj podatkov. Jaz sem začela pri letu 1989 in ne 90, imam jih pa
                  od leta 1985 naprej. Od leta 1985 se je odstotek upokojevanja, tja do leta 1989,
                  je bil približno enak, za odstotek gor ali dol, od 5,2, 4,3, 4,5 do 5,7 - zdaj sem
                  naštela od 1985 navzgor, je bil ta delež enak. Seveda je potem 90. leta začel
                  rasti in dosegel tiste stopnje, o katerih sem govorila. Drugih podatkov za prej,
                  žal, nimam, se jih pa verjetno da dobiti. Morda je še en drug podatek zanimiv, ki
                  ga prej nisem povedala. Tako da bi res poskušala biti s številkami ali pa podatki
                  realna. Leta 1985 je en upokojenec prišel na 2,91 zaposlenih; zdaj ne bi šla po
                  vseh letih, ampak, recimo, leta 1990 je en upokojenec prišel na 2,15 zaposlenih.
                  In če grem zdaj po letih naprej, 1991 en upokojenec na 1,95 zaposlenega, 1992 en
                  upokojenec na 1,72 zaposlenega, 1993 na 1,73, 1994 na 1,69 in 1995 en upokojenec
                  na 1,68 zaposlenega. To je samo nadaljevanje tistega, kako mlade imamo in kakšna
                  je struktura vseh teh naših upokojencev.</p>
               <p>Zato me še enkrat, bom rekla mogoče bolj jasno, vznemirja in skrbi to, da smo
                  izgubili tri leta, ne da bi dobili vsa izhodišča za reformo sistema. Mislim, da je
                  nesprejemljivo, da začenjamo zdaj neko reformo sistema - zdaj bom pa zelo direktno
                  rekla - z interventnim posegom, z interventnim ukrepom in v sistemski zakon
                  vgradimo tokrat popolnoma vse elemente, ali pa še celo hujše, interventnega zakona
                  iz leta 1993. Meni se zdi to vprašljivo. Sistem spreminjati, da v kompleten
                  globalni sistem daš naključne pozicije, interventne ukrepe, je zelo
                  vprašljivo.</p>
               <p>Ker to, o čemer pravzaprav govorimo, ne pomeni ukinitve samo poračunov - to je
                  treba jasno povedati - to ne pomeni samo ukinitve poračunov, ampak pomeni vsakega
                  februarja oziroma marca, zdaj je razdeljeno na februar in marec, zniževanje
                  štartne osnove, od katere se potem obračunava in usklajuje naprej pokojnina. Res
                  da sem videla v magnetogramih zapisano, obeh ministrov, in ministra Gasparija in
                  ministrice Klinarjeve, in res, da sem videla zdaj zapisano celo v amandmaju, da
                  pokojnine nominalno ne morejo biti izplačane nižje. To drži, ampak drži pa tudi,
                  da bo njihova osnova nižja in da bodo pač tri, štiri, pet, šest, sedem, osem,
                  devet, deset mesecev stale, zaradi tega, ker jim bomo vsakič spodmikali stopnico.
                  Če so zdaj na deseti stopnici, bodo vsako leto v izhodišču nižje. O tem govorimo.
                  Če se zmenimo za to, če je to prav, če je za to doseženo soglasje in konsenz -
                  prav. Ampak rada bi videla, da dejansko govorimo o istih kategorijah in pod isto
                  besedo razumemo isto vsebino. Samo za to gre. Izplačilo ne bo nižje, kot rečeno,
                  bo pa, recimo, za leto 1995 bi bila februarska ali marčevska pokojnina v osnovi za
                  2 cela - različni so podatki - za 2 cela, po mojih, 12% nižja, izhodišče nižje! In
                  ko začneš ti usklajevati naprej na nižje izhodišče in ko že to potem spet naprej
                  usklajuješ, je normalno padanje nižje. Nimam instrumentarija, da bi naredila
                  projekcijo za naslednjih pet, deset let, ampak to pomeni v naslednjih petih,
                  desetih letih kar nekaj lahko padca, če vemo, da to znižanje, če bi veljalo za
                  leto 1995, pomeni, spet po različnih ocenah, po enih dobro tretjino, po drugih
                  slabo polovico nižjo, polmesečno pokojnino, nižjo v celem letu. Torej v povprečju
                  celega leta, če bi bila pokojnina 50.000 na mesec pomeni v končnem izplačilu to
                  približno 25.000 tolarjev v tem letu manj. O tem govorimo in za te elemente gre.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Najprej se moram gospe Simšičevi zahvaliti, da me ni do
                  konca, takrat ko je rekla samo lapsus, res je bil lapsus, ker če gremo ta 95.
                  člen, mislim ne 159. člen govori že sam, da je 85% od tistih pokojnin, kot ste vi
                  rekli. Namreč, ne more biti pokojnina, ni večja kot ona, če v zakonu piše drugače,
                  ampak rast pokojnin. In ko nakladamo informacije na informacijo potem meni se zdi,
                  da lahko zameglimo zadevo. Namreč, če samo primer, če gledamo razmerje teh plač in
                  pokojnin, o katerih je gospa Danica Simšičeva govorila, ki niso relevantne po
                  njenem, in mogoče tudi niso, bom povedal potem tudi jaz svoj zato na njen zakaj.
                  Namreč, če je bil odnos 1993 leta med starostno povprečno pokojnino in povprečno
                  plačo 45,9 je bil naslednje leto 47,9, je bil lansko leto 48,9. Sedaj pa, če
                  stopimo v neto, imamo pa informacije sedaj in vprašanja, ali so to relevantne ali
                  ne, jaz bi si tudi želel, da bi bile informacije, ki jih zagovarja Vlada, se pravi
                  vsa ministrstva enako, nekatere razlike prihajajo. Imamo pa v neto 74 odnos, to se
                  pravi, da pokojnina oziroma pokojnine so bile nekoliko večje v odnosu, če gledamo
                  to. Potem pa druge stvari, nižje pokojnine, normalno, da so tudi po zakonu
                  družinske pokojnine pač nižje kot na 100% dobo in tako. Ampak pokojnine so bile
                  izplačane. Plače pa, imamo informacije, vsak dan niso bile izplačane tudi po 4, 5,
                  6 mesecev. Kako pa sedaj ta segment vgraditi, da bo dalo pravo sliko? Če bi šli po
                  segmentih, bi se strinjal najnižje plače, minimalne, minimalne pokojnine in tako
                  naprej. Lahko bi šli v to, da so povprečne in povprečne, dejanske in dejanske, ker
                  imamo tudi kolektivno pogodbo pa še danes vemo, da ne izplačujejo tistega. Ali je
                  tudi to upoštevano? Ja, kakšno sliko bi potem dobili? To se pravi, da neko osnovo
                  moramo imeti, to je ta osnova, ki sem jo pokazal v bistvu. Dejansko gospa Danica
                  govori, da se bo zmanjševalo in ministrstvo, ki se s tem ukvarja trdi, da bo to
                  ostalo. Ja, sedaj ali mu zaupamo ali ne. Sedaj izračun imamo tudi, sem ga pravkar
                  dobil, ki potrjuje to zadevo. Sedaj moramo reči ja ali ne. Jaz sem rekel ja, gospa
                  Danica pravi da ne. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Danica Simšič ima repliko.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Saj bom zelo kratka pa ne vem, ali se bom potem sploh še oglašala ali ne. Ampak
                  gospod Geržina, govorili ste, da sem govorila o 159. členu; jaz sem sicer o tem
                  odstotku, odnosu govorila, ne pa o 159. členu, ker ni v obravnavi in ni stvar
                  amandmiranja, ampak bi samo prvi odstavek, ki je zelo kratek prebrala, drugega ne
                  bom, ker je predolg. Naslov pa ima Usklajevanje pokojnin. Tukaj piše, da
                  <q>"Skupščina Republike Slovenije v začetku vsakega leta določi razmerje med
                  povprečno plačo na zaposlenega v republiki in povprečno starostno pokojnino za
                  polno pokojninsko dobo in to razmerje ne more biti nižje od 85"</q>, to je osnova.
                  Ampak tudi vi sami ste potem govorili, da imamo take in drugačne pokojnine in če
                  govorimo o takšnih in drugačnih plačah in o globalu takšnih in drugačnih plač,
                  dajmo, ko predstavljamo global pokojnin, govoriti tudi o takšnih in drugačnih
                  pokojninah in o višini te pokojnine in o odstotku. Saj jaz lahko tudi od leta 1985
                  delež vseh odstotkov preberem. To nima smisla. Stvar razlage je, in res prosim
                  Vlado vsaj že desetič, da naj predstavi, kaj je v tem amandmaju in v teh podatkih.
                  Sem pa samo opozorila, da to, kar imamo, je primerjava med povprečno plačo in
                  povprečno starostno pokojnino, ki pa je samo en večji delež vseh pokojnin, niso pa
                  vse pokojnine. Samo toliko. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Drago Šiftar ima besedo.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani kolegi in kolegice! Bom zelo kratek, bi pa vseeno nekaj misli, ko
                  poslušam zdaj že nekajdnevno razpravo na to temo.</p>
               <p>Pristop Vlade k urejanju pokojninskega področja nam Socialdemokratom ves čas
                  vzbuja dvome, ali so interesi zadovoljivo zavarovani. Bolj ko poslušam to razpravo
                  in strokovne razlage Vlade, ti dvomi ostajajo; ne samo ostajajo, ti dvomi so še
                  močnejši. Ne morem se znebiti občutka, da se je Vlada ujela v lastno past. Pri
                  proračunu ste predvideli višino sredstev, kot da je bil zakon že sprejet. Danes pa
                  kaže, da bo zakon sprejet zelo težko. Sedaj se je tudi pokazalo, da se je - pri
                  proračunu ljubeča in strnjena - koalicija razklala, ker takrat to ni bil problem.
                  Takrat je vsak dobil svoj košček, vsak je lahko tisti svoj fevdek pokril. Tega
                  zakona pa ni mogoče nikakor sprejeti, da bi bili vsi v koaliciji srečni in
                  zadovoljni z njim. Od tu tudi ta prepir, ki se je prej vnel med vami. In karkoli
                  bomo delali, ta zakon tudi na tak način ne bo mogel biti sprejet.</p>
               <p>Pa še ena stvar je, na katero bi rad opozoril, ki pa, mislim, da v vsej tej dolgi
                  razpravi ni prišla na dan oziroma ni prišla dovolj na dan. To ministrstvo oziroma
                  Vlada pred koncem mandata, to se pravi po štirih letih delovanja, nima nobene
                  strategije, nima nobene dolgoročne rešitve pokojninskega problema. Na to temo bi
                  rad poudaril še eno. Moj kolega Pučnik je celo postavil vprašanje gospe
                  ministrici, ki pa je to vprašanje preslišala ali pa se ji ne zdi vredno odgovoriti
                  opozicijskemu poslancu - kar se mi zdi za to Vlado kar normalen in dovolj
                  argumentiran odgovor. Mene pa skrbi nekaj drugega, da ministrstvo ni prezrlo
                  opozicije, ampak ministrica nima kaj reči <stage>(oziroma s tem tudi ne
                     Vlada)</stage>, nima kaj povedati. In to je najhujši problem: nič nimajo
                  povedati, ker tudi nič niso delali in tudi nič nimajo.</p>
               <p>Socialdemokratov s to dolgo razpravo niste prepričali, da so interesi upokojencev
                  dovolj zavarovani, zato tega člena, o katerem razpravljamo, kakor tudi celotnega
                  zakona ne moremo podpreti in ga ne bomo podprli. Da pa ne bi kradel časa, bi se še
                  rad oglasil, da na to temo imam tam tudi predlagan en proceduralni sklep, da nam
                  pa Vlada vseeno po treh oziroma po dveh mesecih pripravi vsaj neka izhodišča, ki
                  jih verjetno ima in da nam pripravi neka strokovna izhodišča, neke strokovne
                  podlage vsaj tistim, ki pridejo po volitvah za nami. Mislim pa, da je to bolj nek
                  blažev žegen, kot vse stvari opozicije, pametne bolj ali manj, tako ali tako niso
                  sprejete in mislim, da bom tudi tam preglasovan.</p>
               <p>Zdaj pa še enkrat, ne glede na to kreganje med Krščanskimi demokrati in komunisti
                  oziroma, pardon, Združeno listo: s tem, kot se postavljamo pri zakonu, se ne
                  postavljamo na nobeno stran. Mene osebno, če vprašate, sem po srcu bistveno danes
                  bolj na strani predsednika Krščanskih demokratov, ki je imel dober govor, ki ga
                  tudi v večini podpiram. To pa govorim v osebnem imenu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Besedo ima gospa državna sekretarka Nataša
                  Belopavlovič. Upam, da bo do enih uspela odgovoriti na vsa vprašanja, ki so ji
                  bila zastavljena.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Glede na to, da je moja časovna omejitev res precej kruta, in glede na to, da ne
                  mislim govoriti o tem, kaj je in kaj ni storila Vlada na vseh področjih, ki so
                  bila danes omenjena, pa se ne tičejo neposredno debate pri tem zakonu, kaj bi
                  morala storiti in kaj lahko stori brez podpore tega parlamenta, bom poskušala
                  odgovoriti samo pravzaprav na dve vprašanji: zakaj je Vlada spremenila stališča in
                  mogoče še od druge obravnave, pa do tretje obravnave in kaj pravzaprav pomeni
                  predloženi tekst mogoče od odstavka do odstavka, da ne bi kdorkoli imel občutka,
                  da je kaj ostalo odprto, nerazumljeno ali pa, da hočemo kogarkoli zavajati.</p>
               <p>Razlog sprememb od druge do tretje obravnave je pravzaprav preprost. V tem obdobju
                  se je pripravil proračun za letošnje leto za zadnjo obravnavo. Stvari so se še
                  enkrat preračunale, ponovno preverile, ponovno so se preverile vse javne finance
                  in ugotovljeno je, da se zadeva ne izide niti letos, kaj šele v naslednjih letih.
                  Ugotavljamo, da je potrebno nekaj narediti na ceni dela. Zahteve, da je potrebno
                  razbremeniti stroške dela so bile postavljene v tem parlamentu, v Državnem svetu,
                  z ekonomsko socialnega sveta, skratka na vseh nivojih - kar pomeni nekaj narediti
                  na strani prispevkov. To je logično. Mi se odpiramo na vzhod, na zahod. Vzhodni
                  trgi se odpirajo za nas, odpirajo pa se tudi drugi za vzhodne proizvajalce, in če
                  želimo biti konkurenčni kjerkoli, potem moramo na tem področju nekaj narediti. To
                  je bil razlog, da se še enkrat preveri, tudi celo področje, tudi mislim v okviru
                  celega področja javnih financ, ne samo na segmentu proračuna, tudi finance Zavoda
                  za pokojninsko in invalidsko zavarovanje.</p>
               <p>Moram reči, da obstoječi sistem usklajevanja, na katerem je pravzaprav cela
                  razprava obstala in je kar nekoliko težko pravzaprav razumljivo, ker zakon ni samo
                  usklajevanje pokojnin. Zakon je 60 členov in zakon ima določene racionalizacije in
                  določene rešitve, ki mislim, da bi nam veliko pomenile, če bi bile tudi že prej
                  sprejete ali pa zdaj vsaj čimprej sprejete. Zato mislim, da je bila ugotovitev, da
                  je to usklajevanje v bistvu rešitev, rezultat neke pretekle politike, dejansko
                  resnična. Gospod Poljšak je o tem govoril, samo on je rekel politike. Mislim, da
                  je to rezultat neke ekonomske politike oziroma nekega ekonomskega stanja v
                  preteklosti. V preteklosti, ko so dvomesečni poračuni imeli svojo težo glede na
                  to, da je bila v dveh mesecih inflacija lahko, če je bila mesečna 20%, 40% v dveh
                  mesecih, kar je pomenilo pokojnine, ki so se na plače primerjale, veliko, mislim
                  velik padec pokojnin in je bila sigurno takrat, ko so bile te rešitve v zakonodajo
                  sprejete, to argumentirana in logična rešitev. Danes temu ni več tako. Mi smo se
                  poskušali na to temo uskladiti z upokojenci. Usklajevali smo se kar nekajkrat,
                  povedali smo jim pravzaprav, kaj pomeni tudi masa plač, da to, če plače, dejansko
                  masa plač raste, ne pomeni, da rastejo tudi konkretne plače. Na rast plač vpliva
                  zaposlenost, struktura zaposlenih, izobrazbena struktura in še marsikaj. Vsako
                  usklajevanje je kompromis in moram reči to, kar je Vlada ponudila s tem
                  amandmajem, ki ga je predlagala včeraj, je še en košček kompromisa oziroma en
                  korak nasproti upokojencem, čeprav žal s te strani ni bil sprejet.</p>
               <p>Mogoče bi želela še enkrat povedati, kaj ta 160. člen zdaj v celoti pomeni, od
                  odstavka do odstavka. Strinjam se, da je napisan komplicirano. Komplicirano je
                  napisan zaradi tega, ker je v njem določena ne samo pravica do usklajevanja, ampak
                  tudi tehnika usklajevanja - in tehniko zapisati v predpis je včasih precej težko.
                  Moram pa reči, da tak kot je, je izvedljiv in to, upam da lahko potrdi tudi
                  predstavnik ZPIZ-a, ki je bil prisoten, ko je ta amandma nastajal. Prvi odstavek
                  tega člena pravzaprav ničesar ne spreminja dosedanjega stanja, ker je povzet
                  odstavek prvega odstavka 160. člena v celoti. To se pravi, tu je postavljeno
                  načelo, da se pokojnine usklajujejo na podlagi statističnih podatkov o mesečnem
                  gibanju plač. Gibanje plač pomeni lahko tako plus ali minus, skratka plače gredo
                  lahko tako navzgor ali navzdol.</p>
               <p>Drugi odstavek govori o vzpostavitvi vsakoletnega razmerja. Vsako leto se v
                  začetku leta vzpostavi razmerje med povprečnimi plačami zaposlenih v Sloveniji in
                  povprečnimi pokojninami za polno pokojninsko dobo. To je lahko storjeno šele v
                  mesecu februarju zaradi tega, ker takrat imamo podatke za povprečne plače v
                  preteklem letu. Pred mesecem februarjem tega podatka še ni. To razmerje se uskladi
                  po obstoječem zakonu, torej po 159. členu tako, da ne more iti pod mejo 85. 85% je
                  varovalka. O tem bo vsako leto razpravljal parlament. Ta procent je lahko več kot
                  85 in trenutno je 86 in še nekaj. Skratka, trenutno je to razmerje višje, kot je
                  zagarantirano z zakonom. Je več kot 85. Nadalje ob vzpostavitvi tega razmerja
                  govori zakon poleg razmerja vzpostavitve plač še določeno korekcijo, in sicer je
                  ta korekcija rast življenjskih stroškov v mesecu februarju glede na lansko
                  leto.</p>
               <p>V nadaljevanju - v nadaljnjih dveh odstavkih je pa izpeljana zdaj ta tehnika. Gre
                  za tehniko rasti življenjskih stroškov. Mi imamo v februarju podatke do vključno
                  meseca januarja; in tu se strinjam z opozorilom zakonodajne komisije oziroma vaše
                  službe za zakonodajo, ki je rekla, da bi bilo treba tu dodati <q>"do vključno meseca
                  januarja"</q>. Tu gre v vsakem primeru za porast življenjskih stroškov, zato tu tudi
                  piše porast, ker za celo leto bodo življenjski stroški očitno rasli, zato nismo
                  napisali gibanje, medtem ko se pa v naslednjem odstavku govori o gibanju, ker za
                  februar bomo pa mi vzeli samo akontativno gibanje, ker v februarju dejansko
                  podatka o rasti ali padcu življenjskih stroškov nimamo in zato tu piše gibanje.
                  Skratka, to je realnost do januarja - podatki o življenjskih stroških in ocena
                  gibanja, kakršnokoli je že bilo, za februar. Ta poračun se potem dokončno opravi v
                  mesecu marcu, kar piše v predzadnjem odstavku tega amandmaja, glede na dokončen
                  podatek o gibanju življenjskih stroškov v mesecu februarju. Skratka, s tem je
                  tehnično pokrit tisti mesec februar, za katerega še nimamo podatkov, jih pa
                  rabimo, če želimo s kompletnim obdobjem razpolagati tudi, ko govorimo o
                  življenjskih stroških.</p>
               <p>Zadnji odstavek je v bistvu to, kar je novo, to, kar Vlada na novo ponuja, in
                  sicer gre za določilo, da izplačila pokojnin ne morejo biti nižja od izplačanih
                  pokojnin za prejšnji mesec. Gre za to, da kakorkoli bi se plače znižale v
                  prejšnjem mesecu, nominalno te pokojnine ne morejo pasti v naslednjem mesecu.
                  Skratka, ohrani se ista nominalna višina pokojnine v naslednjem mesecu. Res pa je
                  to, na kar je opozorila gospa Simšičeva, da se poračunavajo oziroma, da se gibanja
                  plač upoštevajo, da lahko pomeni, da so potem, če bodo plače padale, ta gibanja -
                  pokojnine dalj časa ostanejo na isti ravni in se upočasnjeno v bistvu povišujejo.
                  Vsi izračuni za letošnje leto, ki smo jih delali <stage>(da ne bi kdorkoli mislil,
                     da želimo nekoga zavajati)</stage>, kažejo na to, da bi maksimalno lahko ob
                  koncu leta ugotovili, da je izguba na strani upokojencev približno 31, 32% mesečne
                  pokojnine. To je dejstvo. Skratka, gre za nekaj manjših izplačil v okviru celega
                  leta, ker se to procentualno razporedi preko leta in hkrati pa zagotovilo, da te
                  pokojnine ne morejo nikoli v mesecu pasti. Varovalka - še enkrat povem - iz 159.
                  člena in potem vgrajena tudi preko tega, pa je to razmerje, ki se vsako leto v
                  Državnem zboru na novo odmeri in ki je lahko večje od 85, manjše pa ne more biti.
                  Tako da tista skrb, da bi se zdaj naslednje leto in potem čez 3, 4 leta po tem
                  sistemu pokojnine drastično zmanjševale, je v rokah dejansko tudi Državnega zbora,
                  kar govori o vsakoletni vzpostavitvi tega razmerja.</p>
               <p>Mogoče samo še nekaj. Mi smo velikokrat pravzaprav že odgovarjali tudi na
                  delegatska vprašanja, kakšne so dolgoročne rešitve do tega pokojninskega
                  invalidskega zavarovanja. Mi pospešeno v ministrstvu delamo na teh stvareh,
                  vključili smo tuje strokovnjake, vključili smo se v PHARE program, o tem smo tudi
                  velikokrat javno že govorili. Strinjam se s tem sklepom, da nam daste, da nas
                  zavežete, da dolgoročne rešitve nekoliko bolj predstavimo v prihodnje, čez dva
                  meseca, zaradi tega, ker mislim, da taka razprava zahteva posebno točko in precej
                  več časa kot ga imamo sedaj na voljo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sisinger bo dobil besedo po odmoru, to se pravi ob 14. uri.
                  Hvala lepa.</p>
            </sp>
            <stage type="time">(Seja je bila prekinjena ob 13.07 uri in se je nadaljevala ob 14.17
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo 38. izredno sejo Državnega zbora Republike Slovenije. Prosim vas, da
                  ugotovimo prisotnost v dvorani. Ugotavljamo prisotnost v dvorani. Še ugotavljamo
                  sklepčnost <stage>(60 prisotnih)</stage>; Državni zbor je torej sklepčen in lahko
                  odloča.</p>
               <p>Gospod Ivan Sisinger se je odpovedal repliki. Želi kdo drug besedo? Ugotavljam, da
                  ne in zaključujem razpravo.</p>
               <p>Prehajamo torej h glasovanju o amandmajih vloženih k 22. členu. Kot smo že prej
                  ugotovili, prvi amandma, ki ga imate v pregledu pod a), ki je amandma na amandma
                  Vlade, kot je bil zapisan prej, ni primeren za glasovanje, je brezpredmeten. Drugi
                  amandma na amandma Vlade pod b), ki ga je vložila poslanska skupina
                  Socialdemokratske stranke Slovenije pa se nanaša na tisti odstavek prejšnjega
                  amandmaja, ki ni bil tako spremenjen v novem besedilu, da lahko o njem glasujemo.
                  Zato dajem najprej na glasovanje amandma na amandma Vlade, ki ga imate v pregledu
                  na četrti strani pod b); razen, če bi ga poslanska skupina umaknila, kar ga pa
                  ni.</p>
               <p>Na glasovanje dajem amandma poslanske skupine Socialdemokratske skupine Slovenije,
                  ki ga imate v pregledu pod b). Gospod Ivan Sisinger bo obrazložil svoj glas.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Samo obrazložil bom svoj glas, ker sem se odpovedal nadaljnji razpravi in vsemu.
                  Gre za 22. člen, ki je pred nami in, ki ga imamo vsi. Glasoval bom proti, ker to
                  je tisto, kar smo včeraj in danes razpravljali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prosim, da
                  ugotovimo sklepčnost. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(46
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma, ki smo ga imeli kot amandma Liberalno-demokratske stranke, je umaknjen,
                  zato zdaj glasujemo o amandmaju Vlade, o katerem je tekla dopoldanska razprava.
                  Opozarjam vas še na redakcijski popravek v tretjem odstavku, prebral vam bom pa
                  cel amandma. 22. člen se spremeni, tako da se glasi:</p>
               <p>"22. člen: 160. člen se spremeni tako, da se glasi: Pokojnine se usklajujejo na
                  podlagi uradnih statističnih podatkov o mesečnem gibanju plač vseh zaposlenih
                  delavcev na območju republike. Februarske pokojnine se uskladijo tako, da se
                  ugotovi razmerje iz prvega odstavka 159. člena. Pri tem se namesto gibanja
                  povprečnih plač, ugotovljenega za december preteklega leta, upošteva povprečna
                  plača na zaposlenega v republiki iz preteklega leta, povečana z rastjo
                  življenjskih stroškov v mesecu februarju tekočega leta glede na povprečje
                  preteklega leta. Pri izvedbi uskladitve pokojnin v mesecu februarju se akontativno
                  upošteva dejansko rast življenjskih stroškov do <stage>(opozarjam)</stage>
                  vključno meseca januarja," <stage>(to je dodatek na osnovi stališča
                     sekretariata)</stage>, <q>"tekočega leta in oceno gibanja življenjskih stroškov v
                  mesecu februarju tekočega leta v višini povprečne mesečne rasti življenjskih
                  stroškov v preteklem koledarskem letu. Dokončno uskladitev v skladu z drugim
                  odstavkom tega člena se opravi v mesecu marcu glede na dokončni podatek o gibanju
                  življenjskih stroškov v mesecu februarju tekočega leta. Upokojencem pripada
                  pokojnina, usklajena po prejšnjih odstavkih, od prvega dne meseca, v katerem je
                  ugotovljen porast plač, ki še ni bil upoštevan pri zadnji uskladitvi pokojnin.
                  Izplačilo pokojnin ne more biti nižje od izplačila pokojnin za prejšnji mesec. Pri
                  uskladitvi se upoštevajo vsa gibanja plač od zadnje uskladitve pokojnin."</q></p>
               <p>Dajem to besedilo amandmaja na glasovanje. Prosim, da ugotovimo sklepčnost!
                     <stage>(67 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je bil ta amandma sprejet.</p>
               <p>S tem prehajamo k naslednjemu amandmaju <stage>(na 4. strani spodaj)</stage> k 33.
                  členu. Želi kdo besedo o tem amandmaju k 33. členu? Predlagala ga je poslanska
                  skupina Demokratske stranke Slovenije, matično delovno telo amandmaja ne podpira.
                  Želi kdo besedo? Ugotavljam, da ne in dajem ta amandma na glasovanje. Prosim, da
                  ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni bil sprejet.</p>
               <p>O amandmajih na 5. strani, zaradi povezanosti, na katero ste bili opozorjeni na
                  začetku glasovanja, ne bomo glasovali; ker tisti amandma ni bil sprejet.</p>
               <p>O amandmaju na 6. strani k 38. členu pod a) ne bomo glasovali, ker je
                  brezpredmeten. Dajem na glasovanje amandma k 38. členu pod b): v tretjem odstavku
                  38. člena se beseda <q>"Zavod"</q> nadomesti z besedama <q>"Republika Slovenija"</q>.
                  Predlagatelj je Vlada, matično delovno telo amandma podpira. Želite besedo, gospod
                  Sisinger, se opravičujem. Izvolite, gospod Ivan Sisinger ima besedo, potem pa še
                  gospod Janez Podobnik.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Gre samo za obrazložitev glasu pri 38. členu, kjer bomo glasovali samo o predlogu
                  Vlade. Vedeti moramo za kaj gre. Gre za kapitalski sklad. Če bi bil amandma Vlade
                  sprejet, pomeni to, s čemer se nismo strinjali že v drugem branju. V drugem branju
                  smo z veliko večino poslancev sprejeli jasno odločitev, da je kapitalski sklad v
                  zavodu, da je delničar zavod in tako dalje, da tega ne razlagam, medtem ko zdaj
                  Vlada ponovno predlaga, da se beseda <q>"zavod"</q> nadomesti z <q>"Republika Slovenija"</q>.
                  Ker mnogi težko sledite tem hitrim zadevam, moram povedati, da je to v povezavi na
                  to. Če bi sprejeli vladni amandma, bi pravzaprav spremenili svojo odločitev iz
                  meseca decembra, spremenili bi pravilno odločitev, ko smo rekli, da zavod mora
                  biti tisti, ki je kot glavni delničar in tako dalje, kar piše tudi v sedanjem
                  zakonu. Zato vas prosim, da pravilno razumemo to, da je treba glasovati proti
                  predlogu Vlade, da ostane v veljavi tisto, kar smo izglasovali v drugem branju, če
                  ne, smo pravzaprav tudi to porušili.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci! To je člen, ki govori na nek način o
                  lastnini in o lastniku tega sklada. Tega amandmaja Vlade ne bom podprl. Rad bi
                  citiral določbo 247. člena obstoječega zakona, ki tako pravi: <q>"Premoženje nosilcev
                  obveznega socialnega zavarovanja delavcev, ki je bilo po 9. maju 1945 brez
                  nadomestila podržavljeno, ali neodplačno prenešeno na uporabnike izven sistema
                  socialnega zavarovanja, po naslednjih predpisih..."</q> - jih ne bom citiral, ker jih
                  je skoraj deset - <q>"...so dolžne pravne osebe, ki razpolagajo s temi sredstvi
                  oziroma s tem premoženjem, do višine vrednosti družbenega kapitala prenesti na
                  zavod kot na edinega pravnega naslednika. Za premoženje po prejšnjem odstavku se
                  štejejo premične in nepremične stvari."</q> Če gremo gledat genezo nastanka lastnine,
                  potem je dejstvo, če omenim samo Nebotičnik, pa nekatere druge stanovanjske
                  objekte, ki so v Ljubljani, to je bilo takrat last upokojencev. Kakorkoli je lahko
                  zadeva neproblematična, ampak občutljiva - če gremo gledat genezo nastanka te
                  lastnine, je to bilo takrat last upokojencev, ki je bilo nacionalizirano, potem
                  izgleda, da pred nekaj leti denacionalizirano, danes pa to zopet nazaj
                  podržavljamo. Tega ne bom podprl.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Ta amandma Vlade bom podprl in rad bi povedal zakaj. Kapitalski
                  sklad, ki je trenutno formiran za potrebe pokojninskega zavarovanja, je nov sklad,
                  ne gre za stari sklad, ki je bil nekoč nacionaliziran, in je tudi razpolagal s
                  povsem drugačnim premoženjem, s kakršnim razpolaga sedaj delujoči sklad. Ta sklad
                  razpolaga z 20% družbene lastnine in dividenda, ki naj bi bila pridobljena iz tega
                  upravljanja, je namenjena upokojencem; o tem ni nobenega dvoma. Sam sklad, njegovo
                  upravljanje, pa je last aktivne populacije v Sloveniji, torej last vseh, ki v tem
                  trenutku še niso upokojeni in na noben način ne more biti last upokojencev.
                  Dividenda iz njega pa je last upokojencev in o tem nihče ne dvomi. Ta sklad je bil
                  ustanovljen zato, da bi malenkostno amortiziral ta velik prepad, ki obstaja med
                  obveznostmi in pravicami posameznih generacij. Nove generacije, kot je bilo v teh
                  dveh, treh dneh v zvezi z 22. členom velikokrat povedano, ne bodo imele takega
                  sistema pokojninskega zavarovanja in njim nihče ne bo plačal tega, kar sedanja
                  aktivna populacija plačuje sedanjim upokojencem. Torej vsi, ki danes vplačujejo
                  prispevke za pokojninsko in invalidsko zavarovanje, nikoli ne bodo dobili realno
                  nazaj v obliki pokojnine tistega, kar sedaj vplačujejo, ker tega denarja ne bo
                  oziroma, ker ne bo nikogar, ki bi jim to plačal. Zato je bil ustanovljen
                  kapitalski sklad, da bi nekoliko premostil ta problem. Kapitalski sklad je kljub
                  temu, da izgleda na prvi pogled velik, pravzaprav en zelo zelo majhen amortizer
                  tega problema, ki pa je kljub temu vsaj neko dobro znamenje. Zato še enkrat
                  poudarjam - ta sklad je namenjen bodočim populacijam, ki so sedaj še aktivne,
                  torej vsem, ki so ta trenutek še v delovnem razmerju in je zato tudi njihova last,
                  dividenda iz njega pa last upokojencev. Amandma Vlade je narejen v skladu s to
                  filozofijo in zato ga podpiram. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Veliko sem razmišljala o tem vprašanju,
                  veliko sem se pogovarjala s spoštovanimi poslanci in tudi z državnimi sekretarji
                  itd., ki so utemeljevali, kako je nujno potrebno, da je upravljavec tega sklada
                  država. Ni me prepričala ta njihova teza, in sicer zato ne, ker vem in tudi praksa
                  je tako pokazala, da država zelo slabo upravlja te sklade. Imamo primere, zato jih
                  pa tudi lahko navedem, če bo potrebno.</p>
               <p>Še nekaj drugega je potrebno poudariti, da moramo tudi zasledovati genezo tega
                  premoženja, ki se je nabralo v kapitalskem skladu, in sicer gre za 10% premoženja
                  realnega sektorja, ki se je lastninil. Zakon o lastninskem preoblikovanju podjetij
                  in obrazložitve tega zakona so nedvomno govorile, da upokojencem, ki so ustvarili
                  to realno premoženje v večjem delu, pripadajo certifikati v največji vrednosti,
                  ker je bila upoštevana tudi starost, obenem pa še 10% tega premoženja. Če ste vi
                  mislili, da je to državno premoženje oziroma, da bo s tem upravljala država, zakaj
                  že zakon o lastninskem preoblikovanju ni določil, da gre 10% tega premoženja od
                  realnega sektorja državi? Recimo, potem bi bile zadeve čiste in prav žal mi je.
                  Vem, da bo nastopil velik prepad med starim in novim pokojninskim sistemom. Tudi
                  mene bo zadel takšen prepad, ampak gre za nekaj drugega. Zdaj je vprašanje, kdo bo
                  to bolje upravljal in kako se bodo ta sredstva, ki se bodo nedvomno dobila iz
                  dividend, ali pa bo morda še izvedena dokapitalizacija tega sklada - zakaj pa ne -
                  kako se bodo ta sredstva uporabljala. To pa je mogoče nadalje določiti z zakonom.
                  Ne vidim razloga, da ne bi bil lastnik tega sklada Zavod za pokojninsko in
                  invalidsko zavarovanje. Zato bom glasovala proti predlogu Vlade.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in dajem
                  amandma k 38. členu Vlade Republike Slovenije, ki ga matično delovno telo podpira,
                  na glasovanje. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je ta amandma sprejet.</p>
               <p>V obravnavo dajem amandmaje vložene k 40. členu. Štirje so, vendar vas moram
                  opozoriti na vrstni red, ki bo enak kot pri glasovanju in tudi na oznake, kajti
                  najprej bomo glasovali o amandmaju, ki ga imate na sedmi strani pod b). To je
                  amandma in ne amandma na amandma Vlade in bo prvi na vrsti pri glasovanju. Vložila
                  ga je poslanska skupina Demokratske stranke Slovenije. Matično delovno telo tega
                  amandmaja ne podpira.</p>
               <p>Potem bomo glasovali o amandmaju, ki ga imate pod točko c) na sedmi strani in se
                  nadaljuje na osmi strani. Tudi o njem bomo glasovali kot o amandmaju. Vložila ga
                  je skupina poslancev s prvim podpisanim gospodom Ivanom Sisingerjem. Matično
                  delovno telo tega amandmaja ne podpira.</p>
               <p>Potem bomo glasovali o amandmaju na amandma Vlade, ki ga imate v pregledu na šesti
                  strani pod točko a). Vložilo ga je matično delovno telo in je redakcijske
                  narave.</p>
               <p>Končno bomo glasovali o amandmaju Vlade Republike Slovenije, ki ga imate na osmi
                  strani pod točko d) in matično delovno telo ta amandma podpira.</p>
               <p>Te štiri amandmaje k 40. členu dajem v obravnavo. Želi kdo besedo? Ugotavljam, da
                  ne. Zaključujem razpravo.</p>
               <p>Na glasovanje dajem najprej amandma poslanske skupine Demokratske stranke
                  Slovenije, ki ga imate na strani 7 pod točko b). Ugotovimo sklepčnost! <stage>(68
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma skupine poslancev s prvopodpisanim gospodom Ivanom
                  Sisingerjem, ki ga imate v pregledu pod c) na sedmi strani. Ugotovimo sklepčnost!
                     <stage>(69 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma, ki ga imate na šesti strani pod a), vložilo pa ga je
                  matično delovno telo. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma na amandma Vlade sprejeli.</p>
               <p>Sedaj dajem na glasovanje amandma Vlade, ki ga imate v pregledu pod d) na osmi
                  strani. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta amandma sprejet.</p>
               <p>Prehajam k 46.členu, kjer imamo dva amandmaja: pod a) amandma skupine poslancev s
                  prvopodpisanim gospodom Ivanom Sisingerjem, ki ga matično delovno telo ne podpira,
                  in pod b) amandma, o katerem bomo glasovali samo, če prejšnji ne bo sprejet,
                  amandma poslanske skupine Demokratske stranke Slovenije, ki ga matično delovno
                  telo ne podpira. Želi kdo besedo? Gospod Ivan Sisinger, izvolite. Potem pa še
                  gospa Danica Simšič.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da pri 46. členu ni
                  potrebno posebej obrazlagati, da bom glasoval za amandma pri sestavu skupščine,
                  ker bi vendarle iskreno želel, da bi ta skupščina začela čimprej z delom. Že pri
                  drugi razpravi sem napovedal, od tega niti slučajno ne mislim odstopiti - glede na
                  to, da je Ustavno sodišče, vam je dobro poznano, kako je odločilo Ustavno sodišče
                  že v letu 1994 glede sestava skupščine, ker je razveljavilo samo način izvolitve,
                  kar rešuje amandma demokratov v pod točko b), vendar moj amandma, ki sem ga že
                  razlagal tudi ob drugem branju, je šel v kompromisen predlog v tej smeri, da je
                  pet predstavnikov Vlade tudi v sestavu skupščine. Ni pa mogoče sprejeti predloga
                  Vlade v taki smeri, kot smo ga izglasovali sicer ob drugem branju, ker je
                  pravzaprav porušeno razmerje v tem členu. Zato bi iskreno želel, če se že pri
                  kapitalskem skladu nismo ravnali po svojih prejšnjih odločitvah pri drugem branju
                  tega zakona niti pri ostalih zadevah, pač pa ste podprli vladne predloge, bi
                  želel, da vsaj pri sestavu skupščine podprete ta amandma. Ker če ne bomo tega
                  podprli, vam samo povem še to, da bo skupščina še naprej delala v začasni sestavi,
                  to pa ni dobro. Tega se pa verjetno v parlamentu tudi zavedamo. Če vidite, da se
                  vse odločitve za zavod tukaj odločajo, potem se še enkrat sprašujem in resnično,
                  komu na čast dvajset predstavnikov vlade v to skupščino. Glasoval bom in želim, da
                  podprete vsaj ta amandma pod a) sestavo skupščine. Če že ne podprete tega, potem
                  predlagam, da podpremo vsaj ta amandma pod b), vendar pod b) ostane v veljavi
                  tisto, kar je bilo prej, to pomeni, da imajo predstavnikov 16 upokojenci in tako
                  naprej. Ta rešuje to zadevo, ne rešuje pa te kombinacije, da ima vlada tudi svoje
                  predstavnike. Zato bi vendarle želel, da dosežemo vsaj eno soglasje, da pri 46.
                  členu podprete ta amandma pod a).</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Danica Simšič ima besedo.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Glasovala bom najprej za ta predlog, ki ga je dal gospod
                  Sisinger, v nadaljevanju pa za tisto, kar predlaga poslanska skupina Demokratov
                  Slovenije. Gre preprosto samo za to, da popravljamo tisto, kar je Ustavno sodišče
                  razveljavilo kot odločitev tega Državnega zbora, da ni v skladu z Ustavo. Samo
                  tisto določilo v veljavnem členu sedanjega zakona popravljamo, tako da je zadeva
                  usklajena z Ustavo. Mislim, da je to dovolj za pojasnilo. Glede na usodo prejšnjih
                  amandmajev je težko verjeti, da bo tukaj kaj drugače. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, gospa Nataša Belopavlovič, izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Vlada ne podpira ne prvega ne drugega amandmaja. Treba je povedati, da rešitve
                  oziroma ocene ustavnosti ali neustavnosti obstoječega zakona so presojale samo
                  način imenovanja predstavnikov z upokojenske strani v skupščino zavoda. Ni šlo za
                  sestavo, ni šlo za pariteto, šlo je za način imenovanja. To je prvi razlog, da v
                  bistvu ne moremo polemizirati, mislim, zdaj z ustavnim sodiščem, z odločbo za
                  nazaj, pa tudi ne z eventualnimi možnimi odločitvami za naprej.</p>
               <p>Drugo je, da je sprememba v sistemu, ki ga zdaj spreminjamo, taka, da je delež
                  proračuna pravzaprav bistveno večji. Letos smo rekli 60,5 milijard in mislim, da
                  je normalno, da v takih razmerah ima tudi tisti, ki zagotavlja tako velik delež
                  sredstev, tudi svoje predstavnike v skupščini zavoda.</p>
               <p>In tretje, kar bi želela povedati, mislim, da je tudi taka sestava, tripartitna,
                  to se pravi, da so v njej na eni strani zavarovanci in tisti, ki plačujejo,
                  delodajalci, delojemalci, na drugi strani Vlada, ki zagotavlja sredstva in da so
                  tu tudi predstavniki uživalcev, pravzaprav zelo unikatna, primerjalno z vsemi
                  ostalimi evropskimi sistemi. Ponavadi imajo svoje predstavnike samo tisti, ki
                  zagotavljajo sredstva v teh sistemih. Tako da tu gre za pariteto in mislim, da za
                  pariteto, ki je kar zelo utemeljena; tri strani in tri pravzaprav enakovredne
                  strani, vsaka s po 20 predstavniki.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Zaključujem razpravo.</p>
               <p>Dajem na glasovanje najprej amandma skupine poslancev s prvopodpisanim Ivanom
                  Sisingerjem, k 46. členu pod a). Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje še amandma poslanske skupine Demokratske stranke Slovenije pod
                  b). Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Dajem v obravnavo amandma k 47. členu: Člen se črta. Predlagatelj je poslanska
                  skupina Demokratske stranke Slovenije. Matično delovno telo amandmaja na podpira.
                  Želi kdo besedo? <stage>(Ne.)</stage></p>
               <p>Dajem torej ta amandma na glasovanje. Ugotovimo sklepčnost! <stage>(70
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem v obravnavo amandma k 50. členu, ki ga je vložila Vlada Republike Slovenije,
                  matično delovno telo pa ga podpira. Želi kdo besedo? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>K 58. členu imamo dva amandmaja - prvega, da se člen črta, to je poslanska skupina
                  Slovenske nacionalne desnice, matično delovno telo ne podpira. Če to sprejmemo, je
                  jasno, da je naslednji brezpredmeten, naslednjega pa je vložilo matično delovno
                  telo. Ali želi kdo besedo o teh dveh amandmajih? Ugotavljam, da ne in dajem
                  amandma poslanske skupine Slovenske nacionalne desnice na glasovanje. Ugotovimo
                  sklepčnost! <stage>(70 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(49
                     poslancev.)</stage></p>
               <p>Ugotavljam, da smo ta amandma zavrnili.</p>
               <p>Na glasovanje dajem amandma pod b). Ugotovimo sklepčnost! <stage>(72
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je bil ta amandma sprejet.</p>
               <p>S tem smo izčrpali glasovanje o amandmajih v tretji obravnavi tega predloga zakona
                  in sprašujem sekretariat, če je potrebno kakšno usklajevanje pri tem zakonu?
                     <stage>(Ne.)</stage> Na glasovanje dajem zakon v celoti. Ugotovimo sklepčnost!
                  Svoj glas bo obrazložil gospod Sisinger. Izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Poslanke in poslanci! Glede na izid glasovanja, kakršen je bil, je bil. Glasoval
                  bom proti celotnemu zakonu, ker za mene takšen sprejem zdaleč ni sprejemljiv in
                  zato za njega kot celoto ne morem glasovati in bom glasoval proti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Ugotavljam, da ne - gospod Zmago
                  Jelinčič, izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala za besedo. Tudi jaz ne pristajam na takšen način izvajanja pritiska na
                  upokojence in na takšno manipuliranje z njimi. Glasoval bom proti temu zakonu in
                  če nič drugega, upam, da se bo še v tem mandatu pokazalo, kako zgrešen je bil ta
                  zakon. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Gospa Simšič, izvolite. Potem pa še
                  gospod Janez Podobnik.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Moram reči, da, žal, ne morem glasovati za tak zakon v celoti, čeprav so v
                  posameznih členih, v nekaterih primerih sprejete rešitve, ki so zelo potrebne. Ne
                  morem pa podpreti treh ključnih rešitev v tem zakonu. Prvi je način usklajevanja
                  in popravljanje tudi 159. člena s pomočjo 160. člena. Skratka, gre za ukinitev
                  poračunov in za zadržano usklajevanje rasti pokojnin s plačami. To je prvi razlog.
                  Drugi je, da smo pokojninski sklad, če temu lahko tako rečem, dejansko podržavili.
                  Tretja stvar je ta, da ima tudi veliko večino tudi zdaj v skupščini Vlada in
                  predstavniki Vlade, tako da bodo lahko glasovi tistih, ki so neposredno
                  zainteresirani za upravljanje tega zavoda oziroma blagajne, da ne rečem kar
                  sklada, v manjšini in toliko težje prišli do izraza. Zaradi teh treh razlogov tega
                  zakona ne morem podpreti, čeprav pravim, da zakon, ki šteje 61. členov, vendarle
                  ima nekatere rešitve, ki so potrebne za lažje delovanje sistema. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Podobnik bo obrazložil svoj glas, potem pa še gospod Ivan
                  Verzolak.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Poslanska skupina Slovenske ljudske stranke tega zakona ne bo podprla.
                  Vse tri glavne odporne točke, ki so bile tudi predmet hudih razhajanj in razprav v
                  Državnem zboru, je že omenila kolegica pred menoj, dodal pa bi še četrto. V
                  poslanski skupini ne pristajamo na situacijo, ko v bistvu izglasovan državni
                  proračun pogojuje rešitev zakona, ki je sprejet po sprejetju proračuna. S tem smo
                  bili kot poslanci postavljeni v položaj, v katerem se poslanci ne smemo znajti,
                  torej ob steni smo bili. Tega zakona ne bomo podprli.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Verzolak bo obrazložil svoj glas, potem pa še gospod Žarko
                  Pregelj.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Spoštovani zbor! Glasoval bom proti temu predlogu zakona, kakor tudi naša
                  poslanska skupina, kajti menimo, da je to že poseg v pridobljene pravice
                  upokojencev. Razen tega ni bil sprejet niti en amandma opozicije in tudi naš
                  predlog ni bil izglasovan. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil Žarko Pregelj. Za njim bo na vrsti še gospod
                  Drago Šiftar.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom proti temu zakonu, ker menim, da so instrumenti, ki jih
                  ta zakon prinaša, nesprejemljivi za socialno državo. Zavedati se je potrebno, da s
                  tem zakonom prihranimo presneto malo denarja za državni proračun, ampak veliko
                  vzamemo tistim, ki imajo najnižje pokojnine. V povprečju bodo upokojenci izgubili
                  po 1.500 tolarjev sicer na mesec, toda 1.500 tolarjev je za tistega, ki ima 17
                  tisoč pokojnine čisto nekaj drugega kot za tistega, ki jih ima 240. Zato menim,
                  da so taki pristopi popolnoma nesprejemljivi. Hkrati se tudi zavedam, da je
                  celotna zgodba, ki se je odvijala te tri dni v Državnem zboru v resnici politična
                  igra vladne koalicije in s svojim odločanjem ne želim podpirati takih iger.
                  Zavedam se, da je pač večina v vladni koaliciji morala nekaj manjšini dokazati.
                  Očitno je to uspela. Naslednje dejanje bomo videli očitno pri naslednji seji, toda
                  take igre na račun socialnega položaja četrtine prebivalstva te države so
                  nesprejemljive. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil gospod Drago Šiftar. Izvolite.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Social demokrati ne moremo podpreti tega zakona, kot smo že v razpravi
                  napovedali. Mislimo, da so pravice upokojencev bistveno prizadete oziroma ni
                  sigurnosti, da ne bodo prizadete. Ne bi ponavljal vsega, kar so že predgovorniki
                  povedali, tiste tri, štiri ključne točke.</p>
               <p>V glavnem, rad bi pa povedal še eno stvar. Tu se je pri tem zakonu nadaljevala
                  tista praksa, ki je že v našem parlamentu znana in značilna, to je, da vse ključne
                  in pomembne točke sprejemamo na brzino in na nekih izrednih sejah, kot da ne vem
                  kaj gori. Mislim, da si ne smemo za nobeno področje več v bodoče dovoliti tega,
                  da, recimo, ključne stvari za ljudi in za državo sprejemamo na brzino. Zaradi tega
                  tudi social demokrati nikakor ne moremo podreti tega zakona.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Jože Jagodnik, izvolite.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala za besedo. Politika je misliti z drugimi, je napisal slavni znameniti Can.
                  Mi tokrat nismo mislili z več kot 400.000 upokojenci. Tega zakona ne morem
                  podpreti zaradi tega, ker je bila sprožena vojna, vojna med upokojenci, med tem
                  številčnim slojem ljudi, in med zaposlenimi. Ta vojna se je prenesla sem<gap n="..."/>
                     <stage>(Ko boste nehali mahati, bom lahko povedal do konca.)</stage> Ta vojna
                  se je prenesla med nas, tukaj smo to vojno politizirali. Če se pa vsaka vojna
                  konča s pogajanji, se ta vojna ni končala s pogajanji. In ker se ni končala s
                  pogajanji, to je edini razlog, da ne podpiram zakona, čeprav vem, da ostajajo
                  realni makroekonomski razlogi. Toda te zavezati z glasovanjem skupaj s proračunom
                  in s tem dati karto bianco dvema človekoma, ki jima na duši leži ta zakon, to sta
                  gospod Janez Drnovšek, predsednik Vlade, in gospod Mitja Gaspari, finančni
                  minister, tega pa ne gre. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage></p>
               <p>Prehajam h glasovanju. Dajem torej zakon v celoti na glasovanje! Ugotovimo
                  sklepčnost! <stage>(68 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je zakon v celoti sprejet.</p>
               <p>Imamo pa še dva predložena sklepa. Prvega je predlagal gospod Drago Šiftar in se
                  glasi: <q>"Vlada Republike Slovenije naj v roku 60 dni pripravi podrobno predstavitev
                  reforme pokojninskega sistema, ki jo pripravlja oziroma je potrebna. Hkrati naj
                  predstavi tudi posledice za sedanje upokojence in bodoče upokojence."</q></p>
               <p>Želi kdo besedo? Gospod Drago Šiftar, izvolite.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Nekaj sem se tega že v razpravi dotaknil, zato ne bi ponavljal. Tudi nimam
                  prevelikega upanja, ker z desne strani čutim proti, proti, proti in tako dalje, se
                  pravi, da jih je dovolj tistih, ki so proti. Bi pa vseeno rad povedal. Tudi
                  strokovnjaki in tisti iz naših strokovnih finančnih odborov in drugih, vedno
                  govorite in govorimo, da nas tudi strokovnjaki iz mednarodnega monetarnega fonda,
                  pa iz drugih mednarodnih institucij prepričujejo in nam govorijo, da ne bomo
                  popolna država tudi finančno, recimo, neka normalna država, dokler ne bomo uredili
                  tega področja. Rad bi vas samo na to spomnil. Pa še eno stvar bi povedal.
                  Materija, ki smo jo danes obravnavali, pa ki jo tudi še s tem sklepom želim, da bi
                  jo obravnavali čimprej naprej, je zelo zahtevna. To je strokovno zelo zahtevno
                  vprašanje, je pa toliko bolj zahtevno politično vprašanje, ker je nekaj mesecev
                  pred volitvami.</p>
               <p>Bi pa rad opozoril eno. Če ne bomo naredili zdaj nič, če ta Vlada ne bo nič
                  naredila na tem področju, potem pride nova Vlada. Če bo po vzoru te in prejšnjih
                  Vlad delala, tako kot sta delali ti dve, se pravi, da se bo najprej eno leto
                  seznanjala ali pa leto in pol s problemom, naslednje leto ali leto in pol bo pa
                  cvikala, kako, recimo, to dati v javnost, da to ne bo vplivalo na volilni rezultat
                  vladajoče koalicije, prosim vas lepo, potem nikoli tega zakona ne bomo imeli pa
                  lahko imamo še pet vlad in tako dalje. Po tej metodologiji se do tega zakona ne bo
                  prišlo. Zaradi tega mislim, da s tem sklepom lahko tudi prisilimo Vlado, da vsaj
                  nastavi temelje, če ne za nas pa za bodočo Vlado. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na
                  glasovanje. Prosim, da ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da predlog sklepa ni bil sprejet.</p>
               <p>Proceduralno ima besedo gospod Drago Šiftar, izvolite.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovane kolegice in kolegi! Se opravičujem. Žal je moje mesto najbolj oddaljeno
                  od tega pulta pa je bil predsedujoči zelo hiter, ekspeditiven, kar mu štejem v
                  plus. Bi pa vseeno prosil, da mi dovolite, da se tudi jaz izjasnim.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Se opravičujem, gospod Drago Šiftar. Glasovanje bomo ponovili. Dajem ponovno na
                  glasovanje sklep, ki je bil že prej predložen. Ponovno, izvolite. Gospa Danica
                  Simšič bo obrazložila svoj glas pri ponovnem glasovanju.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo, gospod podpredsednik! Rada bi zelo jasno povedala, da bom
                  glasovala za ta predlog sklepa in tudi povedala, zakaj. Prvič zato, ker je že
                  skrajni čas, da tudi pred volitvami, če hočete, je temu Državnemu zboru
                  predstavljeno tisto, kar si Vlada predstavlja kot izhodišča za nadaljnjo reformo.
                  In drugič zato, da bo s tem seznanjena tudi širša slovenska javnost in tretjič,
                  tudi zato, če hočete, ker je predstavnica Vlade pred popoldanskim odmorom zelo
                  jasno povedala, da želijo to predstaviti v Državnem zboru in da je pripravljeno.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ponovno
                  na glasovanje predlog sklepa, ki ga je vložil gospod Drago Šiftar. Prosim, da
                  ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je bil ta predlog sklepa sprejet.</p>
               <p>Dajem v obravnavo predlog sklepa, ki ga je vložil gospod Ivan Sisinger, ki mu
                  predlagam, glede na to, da Zavod za pokojninsko in invalidsko zavarovanje ni naš
                  organ, da Zavodu ne nalagamo, ampak predložimo. To se pravi: <q>"Državni zbor
                  predlaga Zavodu za pokojninsko in invalidsko zavarovanje, naj predloži Državnemu
                  zboru poročilo o učinkih spremembe po 22. členu, ki spreminja usklajevanje
                  pokojnin po 160. členu zakona, da bi lahko Državni zbor sprejel potrebne ukrepe na
                  tem področju. Poročilo se predloži Državnemu zboru do 15. julija 1996 za prvo
                  polletje in oceno do konca leta."</q> Besedo želi gospod Ivan Sisinger, izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovane poslanke in poslanci! Ker smo v bistvu okrog zakona že vse zavrnili,
                  vas prosim, da podprete vsaj ta sklep, da bomo vendarle nekoga zavezali glede na
                  spremembe v 160. členu, da bo Državnemu zboru podal ob polletju poročilo, kakšni
                  negativni učinki zdaj sledijo pri tem usklajevanju oziroma kakšna je prognoza
                  zavoda do konca leta, da bi Državni zbor vendarle imel še možnost pred počitnicami
                  tudi o tem vsaj biti seznanjen. Zato predlagam, da vsaj to podprete.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Dajem ta predlog na glasovanje. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo ta predlog sklepa sprejeli.</p>
               <p>S tem zaključujem to točko dnevnega reda in 38. izredno sejo. Redna seja se bo
                  začela jutri, ob 10.00 uri. Hvala lepa.</p>
            </sp>
            <stage type="time">(Seja je bila končana 25. januarja 1996 ob 15.02 uri.)</stage>
         </div>
      </body>
   </text>
</TEI>