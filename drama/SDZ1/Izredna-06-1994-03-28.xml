<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-06-1994-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">72F8FA6D0F92EC9AC1257832004838BF</idno>
               <idno type="URI">72F8FA6D0F92EC9AC1257832004838BF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-06-1994-03-28.DZ" n="06">
               <name>Izredna</name>
               <date when="1994-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-06-1994-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">6. izredna seja</stage>
            <stage type="date">(28. marec 1994)</stage>
            <stage type="chairman">Sejo je vodil mag. HERMAN RIGELNIK, predsednik zbora.</stage>
            <stage type="time">Seja se je pričela ob 17.11 uri.</stage>
            <sp xml:id="SDZ1-Izredna-06-1994-03-28.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci! Gospe in gospodje! Pričanjem 6. izredno sejo Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: dr. Dušan Bavdek in Jurij Malovrh. - Se opravičujem, gospod Malovrh je tu.</p>
               <p>Prosim, ugotovimo prisotnost v dvorani! Ugotavljam, da je navzočih 64 poslank in poslancev in tako je zbor sklepčen in lahko odloča.</p>
               <p>Na to sejo sem vabil tudi predstavnike Vlade Republike Slovenije, ministra za obrambo gospoda Janeza Janša, v nadaljevanju kandidata za ministra za obrambo gospoda Jelka Kacina - ter jih prav lepo pozdravljam.</p>
               <p>Današnje zasedanje sem sklical na podlagi zahteve 27-tih poslancev Državnega zbora, ki na podlagi drugega odstavka 51. člena poslovnika zahtevajo, da Državni zbor na današnji seji odloča o predlogu predsednika Vlade Republike Slovenije za razrešitev ministra za obrambo gospoda Janeza Janše in o imenovanju gospoda Jelka Kacina za ministra za obrambo. O zahtevi 27-tih poslancev je v petek, 25.3.1994, razpravljal tudi kolegij predsednika Državnega zbora. Dogovorjeno je bilo, da se seja Državnega zbora opravi danes, ob 17. uri, če bo Odbor za obrambo opravil predstavitev kandidata za ministra za obrambo in poslal poročilo predsednikoma Vlade Republike Slovenije in Državnega zbora, v nasprotnem primeru se seja opravi jutri, v torek, dne 29.3.1994 ob 10. uri. Mnenje v zvezi s postopkom razrešitve in imenovanja naj bi podala tudi Komisija za poslovnik.</p>
               <p>V petek, 25.3.1994, sem prejel tudi pismo 25-tih poslancev Državnega zbora, ki zahtevajo, da Vlada Republike Slovenije dostavi ustrezno gradivo, na katerega se predsednik Vlade sklicuje v obrazložitvi k predlogu za razrešitev obrambnega ministra. Skupina poslancev tudi zahteva, da predsednik Vlade na eni izmed sej Državnega zbora osebno predstavi dokončno poročilo o zaključkih preiskave primera Smolnikar in vseh, s tem povezanih okoliščinah. Pismo poslancev sem poslal predsedniku dr. Janezu Drnovšku in dobil zagotovilo, da bo v svojem ekspozeju dodatno obrazložil razloge, ki so ga vodili k temu, da je predlagal razrešitev in da bo poslancem posredovano poročilo komisije. O rezultatih dokončnega poročila in o vseh, s tem povezanih okoliščinah, bo predsednik Vlade poročal Državnemu zboru takoj, ko bodo vse preiskave končane.</p>
               <p>O širšem kontekstu primera Smolnikar bo Državni zbor razpravljal tudi na 19. seji, na podlagi odločitve zbora v zvezi s poslanskim vprašanjem poslanca dr. Franceta Bučarja. Tako predlagam za današnjo sejo dnevni red, kot ste ga prejeli s sklicem, s tem, da bo Državni zbor najprej razpravljal in glasoval o predlogu za razrešitev ministra za obrambo. In če bo minister za obrambo razrešen, bo Državni zbor razpravljal in glasoval tudi o imenovanju novega ministra za obrambo.</p>
               <p>Poleg gradiva, ki ste ga že prejeli, ste danes na klop prejeli še mnenje: Odbora za obrambo o opravljeni predstavitvi kandidata za ministra za obrambo, mnenje Komisije za poslovnik v zvezi s postopkom razrešitve in imenovanjem ministra. Ekspoze predsednika Vlade Republike Slovenije dr. Janeza Drnovška in poročilo komisije.</p>
               <p>Želi v zvezi s predlogom dnevnega reda kdo besedo? Ker ne želi nihče razpravljati, zaključujem razpravo in dajem na glasovanje predlagani dnevni red. Ugotovimo sklepčnost. (64 prisotnih.)</p>
               <p>Kdo je za predlagani dnevni red? (51 poslancev.) Je kdo proti? (23 poslancev.)</p>
               <p>Ugotavljam, da je predlog dnevnega reda 6. izredne seje Državnega zbora sprejet.</p>
               <p>Seja bo trajala do izčrpanja dnevnega reda.</p>
               <p>Prehajamo na obravnavo prvega dela <title>1. TOČKE DNEVNEGA REDA - PREDLOG PREDSEDNIKA VLADE REPUBLIKE SLOVENIJE ZA RAZREŠITEV MINISTRA ZA OBRAMBO</title>.</p>
               <p>Prosim predsednika Vlade Republike Slovenije dr. Janeza Drnovška, da obrazloži predlog za razrešitev gospoda Janeza Janše funkcije ministra za obrambo.</p>
            </sp>
            <sp xml:id="SDZ1-Izredna-06-1994-03-28.sp2">
               <speaker>DR. JANEZ DRNOVŠEK:</speaker>
               <p>Gospod predsednik, spoštovane poslanke in poslanci! Danes ste se sestali, da obravnavate moj predlog za zamenjavo obrambnega ministra gospoda Janeza Janše.</p>
               <p>Ker gre za drugačen primer kot pri dosedanjih predlogih za zamenjavo ministrov, vam bom podal nekoliko obširnejšo obrazložitev predloga in okoliščin, ki ga spremljajo. Predlog za razrešitev ministra Janše sem utemeljil oziroma povezal s tako imenovanim primerom Smolnikar, ki je v zadnjem času močno razburkal našo javnost. Svojo odločitev sem naslonil tudi na mnenje Vladne ministrske komisije, ki je ugotovila, da je v tem primeru šlo za poseg vojaških oseb proti civilistu, kar je pomenil pravnih ekspertov v nasprotju z obstoječo zakonodajo in z mednarodnimi normami pravne države ter odstopa od sprejemljivih razmer in med vojaško in civilno sfero.</p>
               <p>Dejanje je dobilo dodatni pomen, ker je bilo izvedeno na spektakularen način, praktično pred očmi slovenske javnosti, kar je zelo zaostrilo odnos do razreševanja tega problema. Njegov pomen je postal simboličen in iz več vidikov precedenčen, saj bo reakcija države in njenih institucij vzpostavila prakso tudi za vnaprej. Na ta primer lahko odgovorimo na dva možna načina. Ali bomo pravila igre zaostrili in jasno povedali, da se takšne stvari v Sloveniji ne smejo in ne morejo dogajati ali bomo to na nek način tolerirali in s tem postavili ohlapne standarde reagiranja na dejanja državnih uradnikov, na morebitne prekoračitve pooblastil in navsezadnje tudi na ravnanje naših ministrov in politikov.</p>
               <p>Nekaj dni sem intenzivno razmišljal o tem vprašanju, o možnih rešitvah, opravil sem številne posvete. Odločitev je bila izjemno težka, zlasti, ker so ta dogodek spremljale številne politične okoliščine, še nepojasnjena vprašanja o predhodnih dogodkih, o delovanju različnih služb, tako vojaških kot policijskih, številna namigovanja in govorice, tudi razni strahovi.</p>
               <p>Pred mano se je postavilo vprašanje, ali obravnavati ta primer sam po sebi, ločenega od predhodnih in spremljajočih dogajanj ali ga postaviti v kontekst drugih dogajanj ter sprejeti odločitev šele na podlagi ocene vseh drugih dejstev, šele na podlagi razčlanitve celotnega ozadja, v katerem se je ta dogodek zgodil.</p>
               <p>Prišel sem do prepričanja, da če bi ta dogodek, ki tako izstopa in ki ima tako simboličen pomen, sedaj povezali s celotnim kontekstom, z vsemi vprašanji, ki ga spremljajo in čakali na odgovore na ta vprašanja, potem bi pristali na tezo, da je v določenih primerih mogoče utemeljiti razloge za prekoračitev zakonitosti. Pristali bi na tezo, da namen opravičuje sredstvo, kar je pravzaprav osnovno vodilo nekdanjega boljševističnega prava.</p>
               <p>V demokratičnih ureditvah, ki jih pozna sodobna civilizacija, ne obstaja noben kontekst oziroma nikakršno ozadje, ki bi opravičevalo poseg v človekove pravice, še posebej ne s strani vojaških ustanov. Za naš pravni red in mednarodno demokratično javnost, bi bil to velik precedens.</p>
               <p>Mnenja vladne komisije nisem obravnaval kot pravno oziroma sodno dejstvo, temveč samo kot element pri presoji, pri odločitvi, ki je pristojnost in odgovornost predsednika Vlade.</p>
               <p>Odločitev sem moral sprejeti ne glede na to, kakšen bo končni sodni epilog tega primera, kako ga bo obravnavalo pravosodje.</p>
               <p>Če kot predsednik Vlade ne bi reagiral, potem bi prevzel na sebe odgovornost za to, da se takšna dejanja lahko ponovijo ali, da pride v prihodnosti še do hujših dejanj, do hujših obračunov in posegov v temeljne človekove pravice.</p>
               <p>Ministru Janši sem dejal, da bi bilo najbolje, da v tej situaciji sam odstopi, saj bi s tem pridobil izjemen kredit v demokratični javnosti in zmanjšal politično napetost. S tem se, žal, ni strinjal in skuša minimizirati pomen tega dejanja ter ga postavlja v širši politični kontekst.</p>
               <p>Vendar, za presojo samega dejanja ni važno, kakšen civilist je Smolnikar, dober ali slab, dejstvo je, da je bil civilist takrat, ko so ga vojaške osebe aretirale, namesto, da bi o tem obvestile policijo in bi policija izvedla ta postopek v skladu z zakonom.</p>
               <p>Če minister Janša dvomi v korektnost delovanja Ministrstva za notranje zadeve, bi o tem moral obvestiti mene, kot predsednika Vlade in skupno bi se morali dogovoriti, kako razrešiti nastalo situacijo. O takem skupnem nastopanju smo se dogovorili na političnem vladnem kolegiju že oktobra lani, še posebej pa 14. marca letos. Obrambni in notranji minister naj bi sodelovala pri razreševanju vseh spornih zadev in naj bi v primeru, da obstaja potreba po takojšnjem ukrepanju, nemudoma obvestila predsednika Vlade.</p>
               <p>Zaradi aktivnosti, ki sem jih podvzel, da bi izboljšal odnose med obrambnim in notranjem resorjem in razčistil nekatere mejne primere, ki so se do takrat pojavili, me je toliko bolj presenetilo, da je prišlo do tega incidenta in to na tak način. Vendar, pri obrazložitvi predloga za razrešitev ministra Janše nisem izhajal iz mnenja, da je minister Janša neposredno odgovoren za to dejanje, da bi ga sam zaukazal ali spremljal, pač pa iz njegove širše objektivne odgovornosti kot ministra, ki je odgovoren za delovanje celotnega obrambnega resorja in zaradi izjemnega pomena, ki ga bo način razrešitve tega primera imel za nadaljnje funkcioniranje pravne države pri nas.</p>
               <p>V nadaljevanju bi želel še odgovoriti na dva očitka, ki  sem ju že do zdaj slišal v različnih reakcijah na moj predlog za zamenjavo ministra, in sicer da gre pri tem za politično motivirano dejanje, da želim v imenu politične levice, ki jo simbolizira predsednik Kučan, obračunati s politično desnico, ki jo v zadnjem času simbolizira minister Janša. Drug očitek pa je, da s tem predlogom želim zaustaviti razčiščevanje vseh okoliščin oziroma dogodkov, ki so povezani s primerom Smolnikar. Pojavilo se je celo vprašanje ali bi bil minister Janša zamenjan, če bi bil član LDS ali katere druge vladne stranke. Ob tem vas želim opozoriti, da sem v letošnjem letu predlagal zamenjavo dveh ministrov, ki sta člana LDS in Združene liste, pri čemer nisem izhajal iz političnih, ampak iz širših razlogov. V luči političnega konteksta odločitve sem že večkrat javno izjavil, pa tudi danes bom tokrat pred državnim zborom, da mi politično v tem trenutku zamenjava ministra Janše, kar pomeni po vsej verjetnosti tudi odhod Socialdemokratske stranke iz koalicije, ne ustreza. Še pred dobrim tednom sem v intervjuju za časopis Delo izjavil, da kot predsednik Vlade ne želim biti orodje za to, da bo ena politična opcija obračunala z drugo. Pri odločitvi mi je ravno dejstvo, da bo marsikdo povezoval mojo odločitev z interesi ene politične opcije, predstavljalo največji problem. Po temeljitem razmisleku sem se odločil, da moram razmejiti simbolni pomen tega dejanja in njegove posledice za nadaljnji razvoj naše pravne države od tega, kaj to pomeni v trenutnem kontekstu razmerja političnih sil v Sloveniji. Velikokrat sem že povedal, da sem sedanjo, tako imenovano veliko vladno koalicijo koncipiral in predlagal z namenom, da vzpostavimo neko osnovno politično ravnotežje v Sloveniji. Da bi v tem, za Slovenijo tako pomembnem prehodnem obdobju, nekoliko zmanjšali politično polarizacijo in zagotovili vsaj minimalno sodelovanje tako desnih kot sredinskih in levih političnih sil pri premagovanju najtežjih gospodarskih in političnih vprašanj. Želel sem se izogniti veliki politični polarizaciji in razmejitvi Slovenije na dva nasprotna bloka - na levega in desnega, na blok t.i. starih in novih sil. Želel sem preprečiti, da bi se na vsako politično ali drugačno dejanje gledalo samo skozi to optiko, ali je nekaj v interesu levih ali desnih, starih ali novih. Želel sem doseči, da bi na vsak problem, na vsako vprašanje gledali čim manj obremenjeno, da bi gledali nanje z vidika interesov Slovenije. Pri tem sem se izogibal vsakršnemu ideološkemu opredeljevanju.</p>
               <p>In do tega primera, ki ga danes obravnavamo, je prišlo ravno na točki, ko so se začele stvari jasno premikati naprej, ko se kažejo gospodarski rezultati, ko je začela tujina ceniti tudi našo politično pot, našo stabilnost in naše demokratične standarde. Skratka, ko sta tako koncipirani koalicija in vlada začeli kazati prepričljive rezultate in začeli jasno opravičevati svoj obstoj. Zakaj bi sam kot vodja te koalicije, kot predsednik Vlade, ravno na tej točki, ko se pravzaprav vse perspektive izboljšujejo, ko so trendi prepričljivo pozitivni, potegnil potezo, ki bi na nek način resno ogrozila to koalicijo in postavila pod vprašaj njeno nadaljnje delovanje? Vsekakor ne iz političnih razlogov.</p>
               <p>Že ob imenovanju ministra Janše v to vlado so name izvajali izredne pritiske, naj tega ne storim, vendar sem ga predlagal za obrambnega ministra. V zadnjem letu sem bil velikokrat podvržen pritiskom, da naj kaj ukrenem proti ministru Janši, naj ga zamenjam. Takšnim pritiskom sem se vedno uprl, ker sem želel voditi svojo sredinsko, uravnoteženo pot in ker je minister Janša korektno, dobro deloval v vladi kot obrambni minister. Res je, da sem imel vedno več težav zaradi naraščajočih napetosti med njim in predsednikom Kučanom, vendar sem skušal te napetosti uravnavati, jih zmanjševati in še nekako umeščati v okvir vladne koalicije. Tudi osebno do ministra Janše nimam zamer, medsebojni odnosi so korektni in v okviru možnosti bom pripravljen sodelovati z njim tudi v prihodnosti, s predpostavko, da bomo tokratno krizo prešli brez osebnih in nizkih političnih obračunavanj.</p>
               <p>Kot veste, sem do sedaj že večkrat javno dejal in tudi zapisal v predlog, ki ste ga poslanci dobili, da bo potrebno raziskati vse okoliščine tako imenovanega primera Smolnikar. Nikakor ne bežim pred tem. Nasprotno, zadolžil sem ministrsko komisijo, da razišče vse okoliščine. Pozivam tudi Državni zbor, da mi pri tem pomaga, da se vključi parlamentarna komisija.</p>
               <p>Mislim, da je za nadaljnji demokratični razvoj Slovenije nujno, da razčistimo vsa vprašanja, ki so se postavila pred primerom Smolnikar in ob njem.</p>
               <p>V majhni Sloveniji ne moremo tolerirati, da se različne tajne službe med seboj spopadajo, da prihaja do vedno večjih napetosti med policijo in vojsko. Kot predsednik Vlade sem tokrat moral nekaj storiti tudi iz tega razloga. Moral sem to presekati. Nevzdržno je, da se v medijih vsak dan pojavljata notranji in obrambni minister; vsak z različnimi verzijami in obtožbami, da so ljudje ob tem zmedeni in prestrašeni. Eni se bojijo, da bi vojska postala država v državi, tako kot nekdaj Jugoslovanska ljudska armada, da vojska javno to vedno bolj demonstrira in se poslužuje tudi nezakonitih postopkov.</p>
               <p>Drugi pa trdijo, da še vedno obstajajo nekakšne tajne udbovske strukture, ki podpirajo drugi politični pol in na različne načine delujejo v zaščito svoje politične opcije in njenih interesov.</p>
               <p>Razmišljal sem, da bi ob tem dal tudi predlog za zamenjavo ministra za notranje zadeve, vendar je razlika med obema v tem trenutku ravno v primeru Smolnikar. Ta primer ima dimenzije, ki segajo izven političnega konteksta, izven nesporazumov ali napetosti med posameznimi službami in ministrstvi. Zato bi predlog za zamenjavo ministra Bizjaka pomenil, neko, za lase privlečeno ravnotežje, saj v tem trenutku nima takšne utemeljitve, kot jo ima utemeljitev za razrešitev obrambnega ministra.</p>
               <p>Če se bo v nadaljevanju pokazalo, da je šlo za nepravilnosti oziroma za nezakonitosti tudi v delovanju ministrstva za notranje zadeve, potem bo potrebno tudi na tej strani potegniti sankcije, za kar pa v tem trenutku nimam osnove. Po moji oceni minister Bizjak deluje zelo korektno in v dobri veri. Tudi njega bi v tem kontekstu težko obtožili, da ima politične ambicije, da obračuna z ministrom Janšo ali z desnico. Nasprotno, tudi njegov politični interes bi bil lahko kvečjemu obraten.</p>
               <p>Verjetno lahko upravičeno postavite vprašanje, zakaj teh stvari do sedaj nismo razčistili, vendar je takšne stvari težko razčistiti. Tudi v drugih državah poznajo trenja med različnimi službami, stalna tekmovanja med njimi, prihaja do prikrivanja pristojnosti, tudi do političnih kriz.</p>
               <p>Ko sem bil leta 1989 nepričakovano izvoljen in poslan v Beograd, v takratno predsedstvo, ko sem se znašel tam kot precej osamljen individualist, brez podpore s katere koli strani, sem se naučil, da ne verjamem in ne zaupam nobenim informacijam različnih tajnih služb. Nikoli nisem vedel, ali kakšno informacijo pošiljajo kot informacijo, ali pošiljajo načrtno dezinformacijo, da bi me pripravili do kakšne akcije, ukrepov, ki so v interesu koga drugega. Zato sem bil in sem še previden do vseh informacij, ki jih dobivam od različnih služb, zato nisem želel politično reagirati na informacije o tem, da minister Janša in njegovi ljudje zasledujejo politike, novinarja, da pripravljajo državni udar in podobno. Vedno je bila močno prisotna možnost, da me nekdo želi pripraviti do tega, da reagiram proti ministru Janši. Reagiral sem šele, ko je prišlo do incidenta, ki je izven tega konteksta in ki pomeni za mene nesporno kršitev človekovih pravic.</p>
               <p>Spoštovane poslanke in poslanci, absolutno se pridružujem predlogom in mnenjem, da je potrebno raziskati vse okoliščine primera Smolnikar in vas pozivam, da skupno izkoristimo to priložnost, ta trenutek, ki je verjetno za nadaljnji demokratični razvoj Slovenije zelo pomemben. Nujno je, da te zadeve razčistimo, da naša država dozori tudi na tem področju. Velik del problema izhaja iz tega, da smo brez nekaterih tradicij, brez zaščitnih mehanizmov, ki jih druge, zrele države že imajo na podlagi preteklih podobnih izkušenj. Pri nas takšne izkušnje, takšne tradicije in mehanizmi šele nastajajo. Važno je, kako prebrodimo trenutke kriz, kot je današnja. Zelo je pomembno, na kakšen način jo bomo razrešili, kaj bo to pomenilo za utrditev pravne države? Ali se bodo nekatere stvari pri nas lahko dogajale ali pa se bomo proti njim ustrezno zaščitili in ustrezno reagirali.</p>
               <p>Pri presojanju te zadeve bi se morali dvigniti nad ozko strankarsko pripadnost in nad pripadnost eni ali drugi političnih opcij. Pri tem ne govorim o nekakšnem nadstrankarstvu, govorim o tem, da so v zgodovini vsake države trenutki, kjer je treba sprejeti odločitve, ki presegajo ozke strankarske okvire.</p>
               <p>Primer Smolnikar in pa konsekvenca, ki sem jo v tem primeru podvzel, torej predlog za za zamenjavo obrambnega ministra, je samo eno dejanje v tej zgodbi. Slediti mu morajo še druga. Vendar se morate, gospe in gospodje, pri tem dejanju odločiti o tem, kako bo naša država reagirala na primere, ko vojaška sfera posega v civilno. Vojska mora delovati v svojih okvirih po vzoru zahodnih demokracij, mora biti vedno pod civilnim nadzorom. Ne moremo sprejeti, da bi bila to država v državi, ne moremo sprejeti, da bi se personificirala samo z eno osebo.</p>
               <p>Dejal sem, da sem ta primer sam težko dvignil iz aktualnega političnega konteksta, vendar vas prosim, da to poskušate storiti tudi vi. S svojo odločitvijo, s svojim predlogom sem svojo odgovornost, kot predsednik Vlade, izpolnil. Odgovornost je sedaj na vas, vi se boste odločili, ali je moj predlog v tem primeru preoster, ali postavlja prestroga merila objektivne odgovornosti. Če bo potrebno na podlagi strogih pravil igre, ki bi jih vzpostavili z današnjo odločitvijo, izpostaviti odgovornost tudi drugih državnih predstavnikov, ne glede na to, kateri politični opciji pripadajo, se pri tem ne bom obotavljal. Hvala.</p>
            </sp>
            <sp xml:id="SDZ1-Izredna-06-1994-03-28.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala, predsednik Drnovšek.</p>
               <p>Želi besedo predstavnik sekretariata? (Ne želi.) Želijo besedo predstavniki poslanskih skupin? Prosim, gospod Jože Pučnik v imenu poslanske skupine Social-demokratske stanke.</p>
            </sp>
            <sp xml:id="SDZ1-Izredna-06-1994-03-28.sp4">
               <speaker>DR. JOŽE PUČNIK:</speaker>
               <p>Gospod predsednik, spoštovani predstavniki Vlade, drage kolegice in kolegi! Zelo pazljivo sem poslušal utemeljitev predsednika Vlade. Skušal sem razumeti, kaj je hotel povedati. Poznam ga, da zna argumentirati, poznam ga, da je racionalen človek, poznam ga, da obvlada svoj posel. Tokrat, drage kolegice in kolegi, nisem ničesar razumel. Predsednik Vlade posega po najrazličnejših argumentih za svojo utemeljitev. Na koncu poseže tudi, seveda, po klicu, da pač to počenjamo v imenu slovenske države, da tudi on to počenja v imenu slovenske države. Bom na koncu še nekaj povedal.</p>
               <p>Gospod predsednik, vaše trditve o prekoračitvi pooblastil niso dokazane. Vi tukaj ne upoštevate vseh določil, ki jih imajo varnostni organi obrambnega ministrstva in s tem enostavno ne dopuščate, se niste toliko poglobili v to ozadje, da bi ugotovili, da so ti organi, sicer morda v svoji izpeljavi ne čisto korektno, to je potrebno raziskati, ampak da so v principu imeli pravico prijeti osebo, ki je bila zasačena pri dejavnosti, ki je direktno usmerjena proti slovenskim obrambnim silam. In to ustreza tej utemeljitvi v 80. členu. Tega vi, gospod minister, niste hoteli upoštevati; oprostite, gospod predsednik. Vi pravite, da boste raziskali še druge reči. Upajmo, da boste. Samo jaz sem tukaj zelo pesimističen. Kdaj ste, odkar vodite slovensko Vlado, postavili vprašanja kdo je odgovoren za ekonomsko mizerijo pri nas, kdo je odgovoren za večanje javnega dolga, kdo je odgovoren za podpiranje tistih podjetij, ki so že vnaprej programirana, da bankrotirajo, kdo je odgovoren, da direktorji bank dajejo, predvsem pa so dajali kredite, ki ekonomsko sploh niso utemeljeni. To bi bil dober primer za vas, gospod predsednik, da pokažete svojo kompetentnost in da pokažete svoj čut za ugled slovenske države. Tega doslej niste naredili.</p>
               <p>Vi pravite, da ne morete trpeti kot predsednik Vlade, da se spopadajo tajne službe. Jaz vas vprašam, katere tajne službe se spopadajo? Od kod ste to prinesli? Tukaj se spopadajo enostavno ekonomski in politični interesi neke garniture od prej, ki ji je sedaj, ob času teh afer, ko ji začenja teči voda v grlo, od orožja do vseh teh zadev okrog HIT-a in do ELAN-a in sedaj o javnem dolgu, ki ji začenja teči voda v grlo, sedaj so te elite takoj potegnile vse registre in so začele takoj uporabljati svoje vzvode političnega vpliva v Sloveniji. In, gospod predsednik, vi ste postali orodje teh sil. (Rahlo ploskanje)</p>
               <p>Tukaj gre v ozadju za ekonomske interese. To je v ozadju, gospod predsednik, ne pa spopad med tajnimi silami. V ozadju gre za vitalne interese naše nekdanje vodilne garniture, ki se je nekajkrat preoblekla, nekajkrat spremenila ime, da bi nekje pretrgala sled, da ji ne bi mogli več slediti do tega. To je. To je brutalno povedano, gospod predsednik, ampak namerno uporabim ta izraz. Kajti ni kultiviranje slovenske pravne države v tem, da bomo zakrivali oči pred resnico, da bomo zakrivali oči in začeli govoriti: "Ja, dajmo mi vse to odpustiti, to je bilo nekoč; glejmo naprej v prihodnost!" Pri tem pa zapiramo oči pred nekaterimi temeljnimi konstantami slovenskega gospodarskega in političnega razvoja.</p>
               <p>Prišlo je do velikih političnih premikov na slovenski politični sceni. Stranka, ki jo vi zastopate - gospod predsednik - je pridobila nekatere druge stranke, se je okrepila in je enostavno prišla do zaključka, da je treba sedaj to nekako vnovčiti. To je čisto enostavna računica, ki je v ozadju te vaše odločitve. Vi na strani 5 in še na naslednji strani poudarjate, da ste od začetka bili pod političnimi pritiski, da ne bi postavili za ministra gospoda Janšo. Seveda ste bili, jaz vam to verjamem! Ti pritiski so tudi nenehoma obstajali - seveda so. Samo, gospod predsednik, vprašajte se, zakaj so ti pritiski? Zakaj? Ali mislite, da zato, ker so drugi ljudje tako strašno "želni" igrati obrambnega ministra in delati 14 ur na dan, kakor delajo tudi drugi ministri? Ne! V ozadju so pravzaprav ocene položaja, da je dozorela politična situacija v Sloveniji tako, da se začne tudi na tem področju uveljavljati restavracija vsaj nekaterih elementov prejšnjega režima. To je tisto, kar je v ozadju.</p>
               <p>Vi govorite, da je potrebno paziti na ugled slovenske države. Vi govorite, da je potrebno paziti na pravno državo v Sloveniji. Se ne morem znebiti občutka, da je v tem velika ironija. Da vi nastopite tu zgoraj in rečete: drage poslanke in poslanci, pošljite domov Janeza Janšo, ker nam gre za našo državo, ker nam gre za slovensko samostojnost in ker nam gre za pravno državo. Ali ne vidite, kakšen lom misli, kakšni presledki so v tem modelu razmišljanja, ki rodi takšno skrpucalo nekega uma, nekega političnega uma, da pride kot rezultat na dan to ščene, kakor moram imenovati, če mi ne zamerite, to vašo odločitev in ta vaš predlog.</p>
               <p>Naj zaključim. Gospod predsednik, vi me niste prepričali. Prepričan sem tudi, vi niste prepričali Slovencev. Na tak način se ne rešuje niti pravna država niti ugled slovenske države. Na ta način se samo stori naslednji korak, da znova po temnih stezah priplezamo v neko klikarsko ekonomijo, v neko klikarsko politiko in, bi rekel, klikarsko upravo. Mnogi znaki tega pojava se jasno kažejo tudi v sedanji slovenski Vladi in v vladnih službah, ki jo vodite vi gospod predsednik.</p>
               <p>Ne vem, kako bodo moji kolegi odločili. Lahko si pravzaprav izračunam. Poglejte, to so večinska razmerja, tu je fizika, razmerja moči tukaj. Samo, gospod predsednik, ne pozabite. To razmerje, to fizikalno razmerje v tem zboru ni razmerje argumentov. In ni razmerje realnosti v slovenskem narodu. Upam samo, da bo ta vaša odločitev, gospod predsednik, tudi na svoj način prispevala k temu, da dobimo v Sloveniji drugačno presojo tako politike kakor ekonomije in neko drugo, zares pravo obliko doslednosti pri zasledovanju določenih političnih ciljev. Vi, gospod predsednik, pri tem niste bili niti dosledni in pri sebi, sam pri sebi si pravim, vi ste tukaj list v vetru nekih političnih interesov, predvsem pa ekonomskih interesov in njim ste se predali. Kdaj bodo obračunali z vami, je samo vprašanje časa. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Pučnik. V imenu poslanske skupine Slovenskih krščanskih demokratov gospod Nace Polajnar.</p>
            </sp>
            <sp xml:id="SDZ1-Izredna-06-1994-03-28.sp6">
               <speaker>IGNAC POLAJNAR:</speaker>
               <p>Hvala lepa gospod predsednik, spoštovane poslanke in poslanci! Neprepričljivost tega početja, ki ga sedaj delamo, je po našem prepričanju v tem, da se strašno mudi. Gospod predsednik Vlade je povedal, dvignimo primer iz aktualnega političnega konteksta. Tudi mi bi radi videli, da bi se to zgodilo. Ker bi radi videli, da se to zgodi, mislimo, da je potrebno prej, preden lahko glasujemo o tem, opraviti nekaj dejanj. Bojim se, da teh dejanj ne bo, da bo slabe volje veliko in da bo tudi novih delitev v Sloveniji zaradi tega veliko.</p>
               <p>Slovenski krščanski demokrati smo sprejeli v soboto na svetu stranke nekaj sklepov. Naj vam dva od teh sklepov ponovno preberem: Slovenski krščanski demokrati zahtevamo celovito obravnavamo primera Smolnikar oziroma okoliščin v zvezi z njim. Preiskavi naj sledi obravnava v skladu s poslovnikom Državnega zbora in šele na to morebitno odločanje v Državnem zboru. Slovenski krščanski demokrati smo za to, da se čimprej z zakoni dosledno in jasno razreši vprašanja pristojnosti Ministrstva za obrambo in Ministrstva za notranje zadeve oziroma njunih služb. V vmesnem času pa se rodi to vprašanje na način, kot ga narekuje sklep političnega kolegija Vlade. Skladno s temi sklepi naša poslanska skupina danes tudi ravna. In zato naj tukaj ponovno povem, da Slovenski krščanski demokrati nasprotujemo obravnavi tega predloga, o katerem zdaj tukaj razpravljamo in zahtevamo, da se primer Smolnikar najprej celovito razišče, obravnava na Državnem zboru in šele nato je mogoče kakršno koli odločanje. To mislim, da je odgovorna naloga Državnega zbora kot najvišjega organa te države.</p>
               <p>Celovita obravnava ni potrebna samo zaradi resnice o dogodku, ampak tudi zaradi tega, da se sprosti politična napetost v Sloveniji, ki je nastala ravno zaradi nepojasnjenih vprašanj, ki pa seveda, niso bila sprožena šele s primerom Smolnikar.</p>
               <p>Ta zadeva, o kateri govorimo zdaj že dober teden, je tako pomembna za slovensko demokracijo, da zahtevamo tudi obravnavo vloge predsednika države - Milana Kučana, ki je v Novi Gorici povedal, brez dokazov, kolikor je sedaj znano, nekaj možnih scenarijev o likvidacijah in tako naprej.</p>
               <p>Zato Krščanski demokrati zahtevamo, da o tej temi predsednik republike spregovori pred Državnim zborom in zahtevamo tudi, da danes Državni zbor sprejme sklep o tem, da mora predsednik republike nastopiti pred Državnim zborom.</p>
               <p>Slovenski krščanski demokrati tudi menimo, da je prišlo v Sloveniji do takšnega stanja in do take polarizacije, da bi moral predsednik Vlade predlagati glasovanje o zaupnici.</p>
               <p>Povem pa naj še, da Slovenski krščanski demokrati pri tem dejanju, ki naj bi sledilo, se pravi, pri razrešitvi obrambnega ministra, ne bomo sodelovali. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Polajnar. Prosil bi vas samo za predloge sklepov, ki ste jih dal, da bi lahko kasneje glasovali.</p>
               <p>Želi v imenu poslanske skupine še kdo besedo? Prosim, gospod Zagožen, Slovenska ljudska stranka.</p>
            </sp>
            <sp xml:id="SDZ1-Izredna-06-1994-03-28.sp8">
               <speaker>DR. FRANC ZAGOŽEN:</speaker>
               <p>Spoštovani zbor! Spoštovani predsednik!</p>
               <p>V Slovenski ljudski stranki ne verjamemo argumentu, da predsednik Vlade samo zaradi dogodkov v Depali vasi predlaga razrešitev obrambnega ministra Janeza Janše. To je samo izgovor za nek v naprej pripravljen politični linč v tem Državnem zboru. Gospod predsednik, očitno ste podlegli pritiskom in s svojim predlogom omogočili, da bi do takega političnega linča danes tudi prišlo. Menimo, da to ne bo izraz demokracije v tej državi, če se bo zgodil. In menimo, da tudi večina državljanov tako misli. Tukaj je sicer mirno, med ljudmi pa očitno vre in bi radi odgovore na mnoga vprašanja. Današnja predvidena razrešitev obrambnega ministra ima, po našem mnenju, predvsem namen, da prepreči iskanje resnice. Gre torej za to, da se resnica prikrije - danes in v prihodnje. Resnica, npr. o orožju v Mariboru, resnica o primeru SAFTI - ta Državni zbor je že sprejel sklep, da bi dobil neko pričevanje, doslej ga ni dobil - resnica o ELAN-u, o bankah, o toku kapitala, o prodaji podjetij. Resnico je mogoče prikrivati samo z monopolom politične oblasti. Monopol politične oblasti je seveda v nasprotju z demokracijo in se v parlamentarni demokraciji lahko zgodi samo na način, kot se obeta danes.</p>
               <p>Ta Državni zbor bi tudi po našem mnenju moral postaviti mnoga vprašanja predsedniku države, gospodu Milanu Kučanu, ki se je za to priložnost očitno umaknil iz države. Zaradi tega danes nismo pripravljeni sodelovati pri tem političnem obračunu, ker mislimo, da bi bil usoden za prihodnost demokracije v Sloveniji in za prihodnost slovenske države.</p>
               <p>Ne zavračamo glasovanja o zaupnici Vladi, če najprej predsednik Vlade umakne svoj predlog. Če tega ne stori, potem tudi pri tej zaupnici ne mislimo sodelovati. Zato vas, gospod predsednik Vlade, še enkrat pozivam: umaknite svoj predlog. Umaknite ga sedaj, ko je za to še čas, in omogočite, da se problemi te države rešujejo tako kot je potrebno in v skladu s pravno državo in v skladu s parlamentarno demokracijo. Če tega ne boste storili, potem bi bil primernejši kot glasovanje o zaupnici Vlade vaš odstop in s tem odstop te Vlade, ki je očitno podlegla nekim pritiskom, o katerih ste govorili vi sami. Govorili ste o boju dveh tajnih služb. Kolikor nam je znano, je ena od teh tajnih služb legalna, to je VOMO. Katera je torej tista druga tajna služba? Ali je bil civilist Smolnikar, zaradi katerega naj bi bil danes razrešen obrambni minister, pripadnik neke privatne tajne službe, za katero ta državni zbor ne ve? Kdo jo je organiziral, kako je delovala? Ali bodo ta vprašanja pometena pod preprogo? Ali bomo na njih dobili kdaj odgovor? Z razrešitvijo bo zagotovljeno, da odgovorov na ta vprašanja ne bo ali ne prava. Če bo večina vztrajala, da glasuje o predlogu, če ga seveda predsednik Vlade ne bo prej umaknil, potem Slovenska ljudska stranka poziva vse poslance iz katerekoli stranke, ki mislijo, da postopek ni korekten, da to onemogočimo.  Da onemogočimo na tak način, da naredimo ta Državni zbor nesklepčen. Če bo ostal sklepčen, potem naj ti večinski demokrati prevzamejo odgovornost. Hvala. (Ploskanje v dvorani.)</p>
            </sp>
            <sp xml:id="SDZ1-Izredna-06-1994-03-28.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zagožen. Želi še kdo v imenu poslanske skupine? Gospod Jožef Školč, Liberalna demokracija Slovenije.</p>
            </sp>
            <sp xml:id="SDZ1-Izredna-06-1994-03-28.sp10">
               <speaker>JOŽEF ŠKOLČ:</speaker>
               <p>Hvala lepa, gospod predsednik! Spoštovane poslanke in poslanci! Tudi med poslankami in poslanci Liberalne demokracije Slovenije je bilo v teh dneh kar nekaj dilem in nekaj vprašanj, ki bi jih seveda bilo potrebno razčistiti in za katera bi bilo dobro ne samo, da jih poznamo v tem Državnem zboru ampak da jih pozna tudi javnost, ki se mi zdi, da je pravzaprav precej kontrolirano obveščena o teh stvareh, ki se zdaj dogajajo. Zdi se mi, da obstajajo neki mediji, ki menijo, da je potrebno tisto zamudo, ki so jo leta 1988 imeli v obveščanju javnosti o stvareh, ki so se takrat dogajale, nadomestiti zdaj z direktnimi prenosi, z možnostjo, da se podaja neka resnica. Tudi sam bi rad nekako vedel, kakšna je povezava med govorjenjem predsednika republike v Gorici in dogodki v Depali vasi. To se poskuša nekako narediti za nek kronski argument nekega širšega ozadja, ki ga je potrebno razčistiti. Mene to izjemno zanima. Moram reči in težko verjamem, da ljudje, ki so izpeljali akcijo v Depali vasi, da so jo v bistvu izpeljali po navodilu nekoga oziroma, da so nasedli predsedniku republike, mogoče. O tem velja razpravljati. Jaz delavcev ministrstva za obrambo ne bi podcenjeval na tak način. Seveda smo razmišljali tudi o vprašanju odgovornosti vse Vlade, kar je bilo danes tukaj postavljeno. Sprašujem pa se, kako je mogoče da tisti, ki trdijo, da gospod Janša ni naredil oziroma njegovi uslužbenci niso naredili nobene napake, zakaj bi potem odstopila Vlada, če niti minister ni naredil nobene napake? Zakaj bi postavili vprašanje zaupnice vsej Vladi, če se trdi, da ni bilo nobene napake?</p>
               <p>Drugih vprašanj ne bom iz tega izvajal, so pa seveda relevantna in seveda pomembna. Jasno, da je vedno vprašanje, kaj je v ozadju? Toda, moram reči, da vsaj za tradicijo, bom rekel ljudi, ki so danes v liberalni demokraciji, pa kjer koli so že bili, da je bilo vedno tudi vprašanje, kaj je spredaj in kako, seveda v nekem trenutku ravnati, kako se odzvati na neki konkreten dogodek.</p>
               <p>Vsi se boste spomnili, da je se je vedno poskušalo ljudi prepričati, da je še nekaj zadaj, kar bodisi poslanci ne poznajo, bodisi javnost ne pozna in da zato ne velja v bistvu drezati v to in da za to ne velja sprejemati odločitev, ker je to, bom rekel, v škodo naših in v korist njihovih. Te diskusije so bile kar naprej, bodisi na relaciji med partijo in družbo, ko so tekli ti spopadi, bodisi na relaciji, ko je tekla ta diskusija med Slovenijo in drugimi. Vedno je bilo neko ozadje, ki ga večina ni razumela in zaradi katerega ni bilo mogoče vleči odločitev.</p>
               <p>Seveda, diskusija o tajnih službah, ki so bile tukaj izrečene tudi v govoru gospodar predsednika Vlade, so relevantne, ampak te diskusije so pravzaprav bile sprovocirane s strani ljudi, ki se podpisujejo s kraticami. Oni so nekako trdili, da gre za neko tajno službo, ki ji pripada gospod Smolnikar. Verjamem, da bodo to znali dokazati in da bo iz tega mogoče vleči tudi kasneje določene konsekvence. Zato se nekako čudim tudi svojemu poslanskemu kolegu, gospodu Pučniku, ki se sprašuje, o kateri tajnih..(Vmes PREDSEDNIK MAG. HERMAN RIGELNIK: Gospod Školč! Govorite v imenu poslanske skupine.)... Se opravičujem. Čudim se, bom rekel, vprašanjem o tem, zakaj gre za te tajne službe in katere so te tajne službe.</p>
               <p>Jaz lahko zatrdim, da o njih nič ne vem. Vse to so bile dileme, toda, ko se je poslanska skupina o tem odločala, se je odločala samo za utemeljitev, ki jo bom zdaj povedal: mi seveda podpiramo predlog za razrešitev ministra Janeza Janše, ministra za obrambo v Vladi Republike Slovenije. Podpiramo pa zato, ker v primeru Smolnikar gre v osnovi za vprašanje razmerja med vojsko in družbo.</p>
               <p>Demokratična javnost je zaradi zgodovinskih razlogov za to razmerje še posebej občutljiva. In za nas je vsako poseganje vojske na civilno področje nedopustno. In to je tista osnovna misel, ki nas je vodila pri tej odločitvi, da to podpremo.</p>
               <p>Da povem; bistveno za to zadevo Smolnikar je, da so si delavci Ministrstva za obrambo vzeli pooblastila, ki jih nimajo. Pozitivni zakonski predpisi zelo natančno ločijo pristojnosti tako delavcev Ministrstva za notranje zadeve kot delavcev Ministrstva za obrambo.</p>
               <p>Menimo, da so v konkretnem primeru delavci Ministrstva za obrambo svoje pristojnosti prekoračili. In to je zapisano v stališču, ki ga je pripravila ministrska "četvorka"; to so podpisali pravni strokovnjaki in to je bila, ne nazadnje, tudi ugotovitev enega od zborovskih odborov. In v vseh teh stvareh - ne bom rekel, da je nepomembno, ampak ni toliko bistveno vprašanje, ali je bil gospod Smolnikar pri intervenciji poškodovan ali ne, temveč je bistveno, da je do intervencije zgolj Ministrstva za obrambo sploh prišlo. Te pravice namreč nimajo. Delavci Ministrstva za obrambo bi gospoda Smolnikarja lahko zgolj pridržali na kraju dogodka ter o tem obvestili Ministrstvo za notranje zadeve in to bi seveda moralo potem ukrepati v skladu z zakonom. In to je tista zgodba, ki je zgodba o prekršku in ki je zgodba o napaki, zaradi katere danes razpravljamo o razrešitvi ministra za obrambo.</p>
               <p>Razrešitev torej podpiramo predvsem zato, ker menimo, da je vojska oziroma da so delavci Ministrstva za obrambo prestopili ustavni okvir svojega delovanja. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Školč. V imenu poslanske skupine Združene liste gospod Potrč.</p>
            </sp>
            <sp xml:id="SDZ1-Izredna-06-1994-03-28.sp12">
               <speaker>MIRAN POTRČ:</speaker>
               <p>Spoštovani predsednik Državnega zbora! Spoštovani predsednik Vlade in ministri! Drage kolegice in kolegi! V imenu poslanske skupine Združene liste socialnih demokratov podpiram predlog predsednika Vlade, dr. Janeza Drnovška, za razrešitev obrambnega ministra gospoda Janeza Janše in na današnji seji prebrano obrazložitev.</p>
               <p>Žal nam je, da se postopek za razrešitev ministra in za izvolitev novega ne more opraviti v za parlamentarno demokracijo običajnem formalnem postopku, brez nepotrebne politizacije, dodatne radikalizacije in delitve slovenskega političnega prostora. Žal nam je, da se z dejanjem ugotavljanja objektivne politične odgovornosti, ki je v pristojnosti predsednika Vlade in Državnega zbora, povezujejo vprašanja, ki žele ta postopek spremeniti samo v politično vprašanje. Toda to je in naj bo odgovornost strank in posameznikov, ki s takim ravnanjem politizirajo javnost in destabilizirajo politične razmere v Sloveniji.</p>
               <p>Ne glede na to soglašamo s predsednikom Vlade, da kršitev pooblastil delavcev Ministrstva za obrambo Republike Slovenije, groba kršitev temeljnih človekovih pravic in kršitev načel pravne države terjajo, da predlog dr. Janeza Drnovška podpremo. Tako bomo tudi z vso odgovornostjo ravnali. Ob tem soglašamo in podpiramo predloge, da se raziščejo vse okoliščine t.i. primera Smolnikar in da se tudi v drugih in v vseh primerih zaostri objektivna in subjektivna odgovornost državnih funkcionarjev in s tem utrdijo demokracija, pravna varnost in spoštovanje človekovih pravic ter zakonito in odgovorno ravnanje državnih organov. Hvala.</p>
            </sp>
            <sp xml:id="SDZ1-Izredna-06-1994-03-28.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potrč. V imenu Samostojne poslanske skupine gospa Irena Oman.</p>
            </sp>
            <sp xml:id="SDZ1-Izredna-06-1994-03-28.sp14">
               <speaker>IRENA OMAN:</speaker>
               <p>Hvala lepa. Spoštovani, spoštovane kolegice in kolegi, spoštovani predsednik Vlade! Vaš predlog za zamenjavo ministra Janše mene osebno in poslance naše poslanske skupine globoko žali, in sicer kot poslance slovenskega parlamenta, ker za odločanje na takšni podlagi ni nobenih dokazov. To je nasilje nad poslanci in zločin nad slovenskim narodom. Zakriti želite vse udbomafijske posle, vezi itd., ampak vsega tega, kar so povedali moji kolegi, ne bom ponavljala.</p>
               <p>Liberalna demokracija Slovenije, s križem se je ojačala, razumem, da potrebujete tudi ministrska mesta in tudi to je verjetno vzrok za predvideno zamenjavo.</p>
               <p>Janez Janša je narodni junak in če tega ne verjamete, stopite pred parlament in poglejte. Prepričana sem, da gospod Drnovšek narodni junak ni.</p>
               <p>Samostojna poslanska skupina meni, da razmerje sil v parlamentu ni identično volji ljudstva in to še toliko bolj, ker smo priča vse večji sli po oblasti leve sfere, nekateri jo imenujemo tudi neokomunizem. In če boste uspeli s političnim linčem Janše, ali morda potem v nadaljevanju ne razmišljate, da bodo Slovenci linčali to Vlado, morda gospoda Kučana ali gospoda Drnovška?</p>
               <p>Samostojna poslanska skupina bo podprla prizadevanja ljudstva, da tako nedemokratično Vlado vrže z oblasti. Samostojna poslanska skupina bo namreč podprla predčasne volitve. Pri političnih linčih brez podpore volivcev pa poslanci,ki smo kmalu po volitvah spoznali t.i. levo igro in izstopili iz stranke na kateri listi smo bili izvoljeni, ne bomo podprli. Naša poslanska skupina bo glasovala javno, ker nas ni sram in glasovali bomo tako,da bomo zapustili dvorano. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Irena Oman. Želi še kdo v imenu poslanske skupine? Gospod Tancig.</p>
            </sp>
            <sp xml:id="SDZ1-Izredna-06-1994-03-28.sp16">
               <speaker>DR. PETER TANCIG:</speaker>
               <p>Spoštovani gospod predsednik Državnega zbora, spoštovani predsednik Vlade, kolegice in kolegi! Poslanska skupina zelenih - Ekološke socialne stranke sprejemamo in podpiramo poročilo predsednika Vlade.</p>
               <p>Sodelovali bomo pri obeh glasovanjih in podprli tako predlagano razrešitev kot novo imenovanje. Dejansko se mi zdi, da smo v tem kratkem času, kot je nekdo že rekel, naredili zgodovino za 50 let in jo očitno delamo kar naprej. Danes se mi zdi, da bo ta dogodek nekakšna prizma, skozi katero se lomi niz vprašanj, ki bi ji jim rekel test pravne države. Vedno znova opozarjam, tudi s</p>
               <p>tega odra, da je demokracija formalna zadeva in kot pravi kolega Mastnak, precej dolgočasna in v osnovi dokaj nekvalitetna.</p>
               <p>Tu se pogovarjamo o ločenosti vojaške sfere od civilne. Pogovarjamo se o parlamentu kot najvišjem predstavniškem telesu, katerega tako pravica kot dolžnost sta na demokratični, to se pravi večinski način se odločati s preglasovanjem. Vsaj za mene demokracija ni to, kar je očitno za marsikoga, da je demokracija tiso, kar je meni oziroma nekomu drugemu všeč. Gre obenem tudi za supermacijo te najvišje predstavniške oblasti. Skratka, avtoritete parlamenta nad glasnostjo ulice. Če se meni, da pač ulica odraža drugačne razmere kot so v parlamentu, obstajajo načini, kako se to ugotovi.</p>
               <p>Na koncu, ne nazadnje, demokracija je, žal, kvantitativna zadeva, se pravi, formalno število glasov, in ni na žalost, tudi moja večkrat ni kvalitativna, se pravi kvalitetna, da bi se merila po takih ali drugačnih zaslugah. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Tancig. Želi še kdo v imenu poslanske skupine? (Ne.) Besedo dajem poslankam in poslancem.</p>
               <p>Prosim, gospod Peršak. Se opravičujem gospod Peršak. Gospod Potočnik se je prijavil. Gospod Potočnik, Slovenska ljudska stranka. Tudi ostale razpravljalce prosim, da dajo pisne prijave.</p>
            </sp>
            <sp xml:id="SDZ1-Izredna-06-1994-03-28.sp18">
               <speaker>FRANC POTOČNIK:</speaker>
               <p>Spoštovane gospe in gospodje! Spoštovani predsednik Drnovšek! Gospod Drnovšek, dejali ste, da ste ta primer težko dvignili iz aktualnega političnega konteksta. Gospod Drnovšek, blefirate, zavajate, norca se delate iz nas. Zamenjava Janše ni izven aktualnega političnega konteksta. Primerjava zamenjav Jazbinška in Jožice Puhar, za zamenjavo Janeza Janše je za lase privlečena. Tam je šlo za isto stvar. Jazbinška je zamenjal Gantar iz iste stranke, Jožico Puhar bo zamenjala, če bo do tega prišlo, njena strankarska kolegica. Tukaj pa ne gre za to. Tukaj gre za spremembo razmerja sil. Kajti, ministrsko mesto ste namenili vašim prisklednikom.</p>
            </sp>
            <sp xml:id="SDZ1-Izredna-06-1994-03-28.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potočnik. Besedo ima gospod Tone Peršak.</p>
            </sp>
            <sp xml:id="SDZ1-Izredna-06-1994-03-28.sp20">
               <speaker>ANTON PERŠAK:</speaker>
               <p>Spoštovani člani Vlade, spoštovane poslanke in poslanci! Čeprav so me nekateri spraševali, ali se bom javil ali ne, se nisem javil kot predstavnik poslanske skupine, ker pač ne morem več govoriti v imenu cele poslanske ali pa kot predstavnik cele poslanske skupine, ki formalno še vedno obstaja in bi bilo tudi narobe, če bi to poskušal. Vseeno pa ne bom govoril samo v lastnem imenu, ampak bom govoril kot predstavnik ali pa vsaj delno kot predstavnik tistega dela te poslanske skupine, ki želi oziroma namerava postati v skladu 122. členom našega poslovnika poslanska skupina Demokratske stranke Slovenije. V zvezi s tem bi rad povedal, da je glavni odbor te stranke, ki sem jo pravkar imenoval, tako kot najbrž vsi ustrezni organi vseh strank, ki sedijo v tem parlamentu in še kakšnih drugih, tudi razpravljal o vprašanju, ki je danes na dnevnem redu in je v zvezi s tem sprejel določena stališča.</p>
               <p>Nekatera bi rad povedal tudi tukaj. Glavni odbor se je strinjal s tem, da je seveda nesporno, da ima predsednik Vlade pravico predlagati razrešitev kateregakoli ministra, in to iz kakršnih koli, čeprav seveda relevantnih razlogov. In da je dolžnost poslancev, da o tem odločajo, ker je pač naša ustava in poslovnik in zakon o Vladi napisan tako, da imenujejo oziroma volijo ministre poslanci. Rad bi povedal tudi to, da je ta organ te stranke menil, da, če bi oziroma, v kolikor bi bilo tako imenovani primer Smolnikar mogoče obravnavati izolirano oziroma, v kolikor je res šlo samo za napad vojaških oseb na civilista, brez zelo obsežnega in problematičnega političnega konteksta, bi mi soglašali, da poslanci brez pomislekov in brez posebnih dodatnih vprašanj glasujemo za razrešitev šefa tega resorja. Ker pa primera Smolnikar ni mogoče izdvojiti iz konteksta političnih okoliščin, ne nazadnje je to danes pokazal s svojim govorom tudi predsednik Vlade gospod Drnovšek, je glavni odbor podprl stališče, da se bo mogoče odločiti šele po temeljiti razpravi o teh okoliščinah in seznanitvi z odgovori na vprašanja, ki se pri tem zastavljajo. Soglašali smo, da se poslanci lahko dokončno odločijo o tem - tisti poslanci, ki zastopajo stališča te stranke -  šele po tej razpravi in po odgovorih na zastavljena vprašanja. Na osnovi doslej znanih dejstev je bila ocena, da ne bi bilo smiselno glasovati za razrešitev, ker pač številni znaki opozarjajo, da gre za širši politični spopad in ne le za primer Smolnikar.</p>
               <p>Veliko je torej teh vprašanj, ki se pri tem zastavljajo. Omenil bom samo nekaj in tista, ki so na nek način najbolj znana. Ali je gospod Smolnikar res aktivno deloval za neko drugo tajno službo in pridobival za to ljudi iz Ministrstva za obrambo? Ali je Ministrstvo za obrambo pozivalo organe Ministrstva za notranje zadeve, naj oni izvedejo prijetje gospoda Smolnikarja? Ali obstajajo dokazi o tem, da je Ministrstvo za obrambo ali del ljudi iz tega ministrstva imel namen delovati na protiustaven način, kar naj bi bilo razlog za delovanje proti Ministrstvu za obrambo? Ali je ne nazadnje v resnici šlo v Depali vasi za spopad dveh tajnih služb? Gospod predsednik Vlade je danes prebral del svojega govora, ki se glasi tako: " V majhni Sloveniji ne moremo tolerirati, da se različne tajne službe med seboj spopadajo, da prihaja do vedno  večjih napetosti med policijo in vojsko. Kot predsednik Vlade itn." Če je to res, ali pa, če obstajajo neka realna znamenja, da do tega prihaja, da je šlo za spopad dveh tajnih služb, potem seveda ni mogoče, kot rečeno, gledati na stvar kot na nek poseben in za Slovenijo nenavaden, ekskluziven primer. Ali drži trditev obrambnega ministra, da so uslužbenci Ministrstva za obrambo delovali v okviru določb zakona o obrambi? Itd., itd.</p>
               <p>Hočem povedati, da se bomo mi dokončno lahko odločili takrat, ko bomo na ta in še podobna vprašanja dobili ustrezne odgovore. Hvala.</p>
            </sp>
            <sp xml:id="SDZ1-Izredna-06-1994-03-28.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peršak. Besedo ima gospod Marijan Poljšak, Samostojna poslanska skupina.</p>
            </sp>
            <sp xml:id="SDZ1-Izredna-06-1994-03-28.sp22">
               <speaker>MARIJAN POLJŠAK:</speaker>
               <p>V imenu mojih volivcev moram pred tem parlamentom povedati, kar mislim v zvezi s to zadevo, ki se sedaj dogaja.</p>
               <p>Prvič. Ta parlament ne predstavlja slovenskih volivcev. Zakaj? Zgodila se je predvolilna prevara. Prvič - Slovenska nacionalna stranka, gospod Jelinčič in desnica, ki je tam, bi morala zastopati svoje volivce, to je narodnjake, nacionaliste, 120.000, ki so glasovali za interese slovenskega naroda in gospoda Janšo, kot junaka in zagovornika interesov slovenskega naroda, bi morali vsi tisti, ki smo na desni, podpirati. Prva izdaja!</p>
               <p>Drugič. Demokratska stranka - dvomim, da so vaši volivci v večini na taki politični liniji, kot ste sedaj vi potegnili potezo. To mislim tudi za Zelene. To pomeni, da slovenski parlament sedaj, takšen kot je, in to se vidi in če človek kritično analizira tudi ankete, ugotovi, da se ta parlament ne ujema z voljo volivcev.</p>
               <p>Tretjič. Govoriš, da gre tukaj za neko politiko, za spopad te ali druge politike. Trdim, da gre predvsem za materialne interese. Tudi se ne strinjam, da gre za spopad komunizma in antikomunizma. To je laž! Komunisti so tudi pošteni in tisti komunisti, ki so bili v partiji in so pošteni, morajo biti sedaj na naši strani. To velja tudi za liberalne demokrate ali za liberalce; tisti, ki so pošteni, bodo na naši strani. Se pravi, kdor govori o političnem spopadu, to je megla, ki jo prodaja nasprotni tabor, češ, da gre za spopad med levico in desnico. To lansirajo Kučanovi ljudje - in gospod Kučan &amp; company in tisti, ki ste tu notri in ki mi boste verjetno dali replike na to, kar jaz govorim. Gre za spopad: na eni strani demokratične sile, na drugi strani je udbomafija. Gre za odtujene milijarde. Prejšnji teden smo razpravljali: 4 milijarde nemških mark je odtujenih v tujino - lahko je manj, ni važno, koliko je. To je ukraden denar slovenskemu narodu. Kdo to ščiti? Kaj je to v primerjavi s primerom Smolnikar? Nič - za vas! Pa je to mnogo večja stvar. Gre za prilaščanje družbene lastnine, gre za visoke direktorske plače - ne take kot poslanske, ampak za 5-krat in 10-krat in 20-krat večje. Gre za afere. Razne preiskovalne komisije, katere ene sem tudi jaz član, smo počasi prišli do stvari; priti bi moralo do tožb, prišlo je do tožb, do sodb in obsodb; ljudje bi morali sedeti v zaporu, potem se pa dogaja, da novinarje obtožujejo.</p>
               <p>Udbomafija vidi, da ne bo mogla stvari dokončati, tako kot si je začrtala. Vsi poznate nastope gospoda Janše, ne želim govoriti v njegovem imenu, ampak vemo, da nastopa proti kraji družbene lastnine in za mene je to bistvo. In ne desnica ali levica ali komunizem ali antikomunizem. Zato tukaj ne gre za restavracijo bivšega režima in to je napačno, to nam lansirajo. Tu gre za boj med tistimi, ki smo proti kraji družbene lastnine in tistimi, ki želijo to pokrivati in pokriti oziroma tisti, ki ste proti Janši, ali na strani, ne bom rekel gospoda Drnovška, ampak gospoda Kučana in Kučanovih ljudi, vam gre, da vzpostaviti v Sloveniji oblast udbomafije. Naša dolžnost je, da demaskirano, da razkrinkamo in da pokažemo kakšna, je resnica in izhod. Izhod je mogoče tak, realen izhod, kakor želite. Gospodje iz Liberalno-demokratske stranke in Združene liste uravnovesite vi, to padalstvo z desnice in napravite neko dezertersko dejanje, glasujete, če vas 10 glasuje za Janšo, pa je v redu, pa bo šla stvar naprej normalno, in če ne so predčasne volitve, ker tako ne gre. Ne si predstavljati, da si boste še enkrat prevarali slovenski narod. Hvala.</p>
            </sp>
            <sp xml:id="SDZ1-Izredna-06-1994-03-28.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Replika, gospod Kopše.</p>
            </sp>
            <sp xml:id="SDZ1-Izredna-06-1994-03-28.sp24">
               <speaker>JOŽEF KOPŠE:</speaker>
               <p>Kolega Poljšak, jaz sem tudi član SNS in točno tako počenjam, kot to volivci hočejo. Tudi zadnje nisem spremenil mnenje in mislim, da teh očitkov, ki si jih tukaj  naštel, jih vsaj meni ne moreš očitati, pa tudi večini Slovensko nacionalne stranke ne. Hvala.</p>
            </sp>
            <sp xml:id="SDZ1-Izredna-06-1994-03-28.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Besedo ima gospod Sašo Lap, Samostojna poslanska skupina. Replika, gospod Poljšak.</p>
            </sp>
            <sp xml:id="SDZ1-Izredna-06-1994-03-28.sp26">
               <speaker>MARIJAN POLJŠAK:</speaker>
               <p>Gospod Kopše, vem kako glasujete in dostikrat pozitivno. Slišal sem, da tudi nekajkrat tudi negativno in odvisno, kako boste sedaj glasovali, boste pokazali, kaj ste.</p>
            </sp>
            <sp xml:id="SDZ1-Izredna-06-1994-03-28.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Sašo Lap, Samostojna poslanska skupina.</p>
            </sp>
            <sp xml:id="SDZ1-Izredna-06-1994-03-28.sp28">
               <speaker>SAŠO LAP:</speaker>
               <p>Hvala za besedo. Spoštovani zbor! Mi, slovenski nacionalisti, narodnjaki, domoljubi, na noben način ne bomo dovolili, da se ruši zadnji branik slovenske osamosvojitve. Na pohodu je neokomunizem z liberalnim obrazom. Vi lahko kar mirno nadaljujete s to vašo tranzicijo, kot radi rečete iz komunizma v komunizem. Lahko nas sicer preglasujete, v tem je moč večine, vendar pozabljate, da je več kot polovica Slovencev glasovalo za nove ljudi, za  nove čase, ne za vas. Kje piše, da moramo to tranzicijo storiti ravno z vami. Kar nekaj vas je tukaj notri takih, ki nas občasno, ali pa zadnje čase bolj pogosto, radi poučujete o demokraciji. Največji učitelj demokracije je ta trenutek na izletu čez lužo, in po našem je eden glavnih, če ne glavni krivec, da je Slovenija vedno bolj res spolarizirana na dva dela. Torej nas, Slovenskih nacionalistov in mene osebno ne bo zraven, ko boste glasovali in obračunali s slovensko demokracijo. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Sašo Lap. Želi še kdo? Gospod Ivo Hvalica, Socialdemokratska stranka Slovenije.</p>
            </sp>
            <sp xml:id="SDZ1-Izredna-06-1994-03-28.sp30">
               <speaker>IVO HVALICA:</speaker>
               <p>Hvala lepa predsednik. Gospod prvi minister, spoštovane kolegice in kolegi! Najprej bi opozoril, da je ta postopek v bistvu kršitev koalicijske pogodbe. To je groba kršitev. Čudim se temu, ker bi se to lahko speljalo tudi drugače. Ta kršitev koalicijske pogodbe se je dogajala tudi danes na Odboru za obrambo. Tu tudi moj očitek, čeprav je to zgolj proceduralno gospodu Kopšetu. Ampak glejte, preidimo k stvari. Mislim, da nismo tako slepi, da ne bi razumeli, da je primer Smolnikar samo povod. Vzroki so drugje. Vzroki so v tistem, o čemer so nekateri moji kolegi že govorili. Vzroki so v javnem dolgu, vzroki so v sanaciji bank in vzroki se dajo lepo videti v sobi številka 2. Upam, da bo trezor vzdržal pritisk, kjer lahko veliko stvari o tem zvemo. Mislim na dosje HIT ali ne vem kako naj se imenuje. Sedaj je že dosegel 6 tisoč in toliko strani in kaže, da tega še ni konec.</p>
               <p>Ministrski predsednik je rekel, da če bo potrebno na podlagi strogih pravil igre, ki bi jih vzpostavili z današnjo odločitvijo, da bo vzpostavil odgovornost tudi drugih državnih predstavnikov. Ne verjamem, to ni res. Preiskovalna komisija, da ne bom ponavljal celega dolgega naslova za preiskavo HIT, sanacije bank itd. je natančno ugotovila zlorabo javnih pooblastil za gospoda Siršeta - in ta je danes v službi pri prvem ministru. Tako so me informirali. Torej, se ne misli resno.</p>
               <p>Poleg tega, če se misli resno, bom v najkrajšem času pokazal na nekaj ljudi tukaj, na levi strani, za katere obstajajo dokumenti. Začel bom z dokumentom 4562 iz 11.5.1992 in jih pozval, da odstopijo. Tam so velike packarije. In tisti, ki si lahko to preberete, pojdite gor in si osvežite spomin.</p>
               <p>Ne vem zakaj je bilo treba tako hitrost, zakaj se je na vrat na nos sklical odbor? Imam celo občutek, da so nekateri želeli, da bi mi, nekateri, danes tukaj manjkali. Tega suma se ne morem znebiti, glede na to, kar se mi je danes zgodilo dopoldan.</p>
               <p>Zdaj pa še nekaj; pred tednom dni, niti teden dni ni še tega, sem jaz predlagal amandma k zakonu o igrah na srečo, ki se glasi približno tako: "da bi v upravah igralnic ne mogli biti tisti, ki so v kazenski preiskavi." In sem dobil niz očitkov s te strani, kaj si pa mislim, da preiskava še nič ne pomeni, da mora biti najprej vložena obtožba, obsodba, pravnomočna obsodba in tako dalje. Ali to ne velja za vse?! Ali to velja samo za nekatere?! Kakšna dvojna morala! In vam povem, da prav na osnovi tega, tu je sicer oklepaj zaprt, s tem bom jaz ponovno vložil ta amandma, in me zanima, kako boste takrat glasovali, amandma namreč ni šel skozi.</p>
               <p>In to ni slučajno. Kaj ima pa skupaj vsebinsko ta amandma s tistim, kar se danes tukaj dogaja? Veliko. Veste, moja žena je rekla, da sta si odvetnik gospoda Smolnikarja in odvetnik gospoda Kovačiča zelo podobna. Jaz pravim, da sta si nenavadno podobna. Celo imata ista imena in enaka priimka. To je nepojmljivo; isti odvetnik nastopa v tožbi proti meni tudi ko zastopa gospoda Šinigoja. Naj me kdo prepriča, da je to slučajno. Niti približno. Temu ne bom nikdar verjel.</p>
               <p>Torej, za kaj gre? Tisti, ki zastopajo te ljudi, so botri nekaterih tukaj izmed vas in sponzorji. O tem so gori dokumenti in upam, da bo ta Državni zbor imel toliko moči in toliko morale, da bo tudi v tistih primerih enako ravnal kot ravna zdaj.  Hvala lepa.</p>
            </sp>
            <sp xml:id="SDZ1-Izredna-06-1994-03-28.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Ivo Hvalica. Želi še kdo besedo? Prosim. Hvala. Besedo ima gospod Drago Šiftar, Socialdemokratska stranka Slovenije.</p>
            </sp>
            <sp xml:id="SDZ1-Izredna-06-1994-03-28.sp32">
               <speaker>DRAGO ŠIFTAR:</speaker>
               <p>Spoštovani kolegi! Nič se nisem mislil oglašati, spoštujem namreč vsako razpravo - tistih, ki nasprotujejo političnemu linču obrambnega ministra in tistih, ki ga zagovarjajo. Rad pa bi povedal nekaj drugega. Čudijo me nekateri moji kolegi, ki vztrajno govorijo v levi kot, hočejo prepričati ministrskega predsednika, da naj napravi pač to ali ono. Ministrski predsednik pač v stilu njegove navade ignorira parlament in je takoj, ko je povedal svoje, odšel, namesto, da bi nas poslušal. Mislim, da smo si zaslužili vsaj to, če mu govorimo - tudi če je že brezupno - da nas posluša. Mi pa tu v stilu: Psi lajajo, karavana gre dalje! Hvala.</p>
            </sp>
            <sp xml:id="SDZ1-Izredna-06-1994-03-28.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šiftar. Besedo dajem gospodu Žarku Preglju, Slovenska ljudska stranka.</p>
            </sp>
            <sp xml:id="SDZ1-Izredna-06-1994-03-28.sp34">
               <speaker>ŽARKO PREGELJ:</speaker>
               <p>Spoštovani! Jedro obtožbe oziroma glavni razlog za razrešitev ministra Janeza Janše naj bi bila njegova odgovornost pri prekoračitvi pooblastil organov, katere koordinira, katere vodi, ki so mu podrejeni. Pristojnost teh organov opredeljuje 80. člen zakona o obrambi in dovolite mi, da ga preberem:</p>
               <p>"Strokovne in varnostne zadeve na obrambnem področju opravljata varnostni organ republiškega upravnega organa, pristojnega za obrambne zadeve, in vojaška policija v Teritorialni obrambi. Določene varnostne naloge opravljajo tudi organi za notranje zadeve. Varnostni organi iz prejšnjega odstavka izvajajo ukrepe za odkrivanje in preprečevanje dejavnosti, ki merijo na nasilno rušenje z ustavo določene ureditve in ogrožanje varnosti republike, če gre za tako dejavnost v upravnih organih, pristojnih za obrambne zadeve, v oboroženih silah ali proti navedenim organom in silam. Varnostni organ opravlja tudi druge varnostne naloge, pomembne za delovanje oboroženih sil oziroma za preprečevanje dejavnosti, ki meri na odkrivanje zaupnih obrambnih podatkov oziroma načrtov uporabe oboroženih sil. Če varnostni organ odkrije dejavnost v skladu s tem členom izven oboroženih sil in upravnih organov, pristojnih za obrambne zadeve, o tem obvesti pristojne organe za notranje zadeve, ki izvedejo potrebne varnostne ukrepe."</p>
               <p>In dovolite mi - zadnji stavek, ki sem ga prebral, je v bistvu tisti spor. To je sporno določilo. V resnici dokaj neprecizno in obstajata vsaj dve razlagi. Danes je minister s pomočjo strokovnjakov dokazoval oz. želel na Komisiji za nadzor varnostno-obveščevalnih služb obrazložiti, kako si oni razlagajo to določilo. Večina je to preprečevala. Zakaj? Zakaj je večina to preprečevala?</p>
               <p>Nadalje, govori se, da je potrebno pravno razložiti to zadevo, da je potrebno mnenje sekretariata, priloženo je bilo mnenje eminentnih pravnih strokovnjakov, ki so (mimogrede) naredili celo nekaj napak. Jasno, vsi vemo, kdo je pristojen za obrazložitev zakona. To je lahko na posebej vloženo zahtevo Državni zbor, ki ima za to ustaljeno proceduro. V primeru kršitve posameznega zakonskega določila in v primeru kršitve ustave s strani ministra, predsednika Vlade ali predsednika države pa ustava predvideva drugačen institut. Predvidena je ustavna obtožba ministra ali predsednika Vlade, ali predsednika države pred Ustavnim sodiščem. Zakaj se v tem primeru ne uporabi ta instrument? Zakaj ni prišel predlog v Državni zbor, če se ministru očita, da je kršil ustavo in se ga obtoži pred Ustavnim sodiščem? Zakaj se ne zahteva mnenje najbolj pristojnega organa, to je Ustavnega sodišča? Zakaj? Zakaj se je šlo po krajši poti, z izredno naglico? Zakaj se ni počakalo, da bi se nekatere nejasnosti pojasnile, argumentirale? Zakaj se je mandat ponudil drugi politični grupaciji?</p>
               <p>Ta gesta premieja pove vse. Pove, da si v resnici ne želi več ravnotežja, ki ga je zgolj za silo še vzdrževal minister Janša, kot eden glavnih akterjev pri osamosvojitvi in tudi predstavnik tako dobro znanega Demosovega bloka, saj je bil v njem prvi predsednik.</p>
               <p>Z njegovo odstranitvijo se bo v Sloveniji popolnoma porušilo ravnotežje, ki se mu je reklo narodna sprava. Naprej bodo zadeve začele teči svoj tok in ta tok ne utegne biti za to državo pozitiven.</p>
               <p>Zato sprašujem predsednika Vlade, zakaj je tako postopal? Njegova obrazložitev, da želi ščititi ustavo na dokaj spornem zakonskem določilu, ne da bi pridobil mnenje Ustavnega sodišča po poti, ki jo predvideva ustava; njegova gesta, ko je v bistvu predlagal, sicer tudi zaslužnega človeka pri osamosvojitvi, tudi kvalificiranega, toda iz drugega političnega tabor in njegova trditev, da ne gre za političen račun. Sprašujem, zakaj uporablja tako prozorne mehanizme, ko v državi obstajajo popolnoma legalni instrumenti in se jih lahko praviloma in legalno uporablja in tudi pride do rezultata, ki bi bil potem rezultat demokratične razprave.</p>
               <p>Kot so že predgovorniki povedali, je verjetno jasno: če pride do glasovanja, imate verjetno pet glasov več in to boste izrabili, tako kot je danes parlamentarna večina izrabila en glas več na Komisiji za nadzor varnostno-obveščevalnih služb in sprejela popolnoma banalen sklep, brez argumentov. Ugotovitev, ki je v bistvu politična ugotovitev, ne pa dejanska.</p>
               <p>Tak način dela sili, nas opozicijo, v tehten premislek. Tako se z opozicijo ne dela. Sploh pa ne na takih temeljnih, življenjskih vprašanjih, od katerih je odvisna prihodnost države in njenih državljanov.</p>
               <p>Obstajajo tudi drugačni instrumenti, da bo za to tudi izvedela širša Evropa, če tako rečem, in verjetno bomo na koncu prisiljeni tudi to uporabiti.</p>
               <p>Ne gre za položaj ministra. Gre v bistvu za demokracijo in kako si kdo predstavlja demokracijo, je pač od njega samega odvisno. Težko je pa biti objektiven, če ne veš dovolj ozadja in težko je tako razsojati, kot zahteva predsednik Vlade ob dejstvu, ob podatkih, ki smo jih dobili, ko vemo, da gre za čudne zadeve v ozadju, ko vemo, da gre za trgovino z orožjem, ko vemo, da gre za odločitve, kakšno orožje bo država v bodočnosti kupovala, ko vemo, da se celo v to vtika predsednik države, ki za to ni pristojen in podobno. Gre za celo vrsto neznank in tak način obračunavanja s političnim nasprotnikom je, milo rečeno, hudo hudo podoben dobro znanim metodam preživelega režima. Žal, kot kaže, je ta režim dobil nazaj moč in je dvignil glavo.</p>
            </sp>
            <sp xml:id="SDZ1-Izredna-06-1994-03-28.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Žarko Pregelj. Besedo dajem gospe Metki Karner-Lukač, Slovenska ljudska stranka. Se opravičujem, gospa Metka Karner-Lukač, repliko ima gospod Partljič.</p>
            </sp>
            <sp xml:id="SDZ1-Izredna-06-1994-03-28.sp36">
               <speaker>ANTON PARTLJIČ:</speaker>
               <p>Sprašujem, ali smem imeti repliko na gospoda Šiftarja, ki je govoril pred gospodom Pregljem, pa sem takrat zaradi "dolge lajtunge" zamudil? (Odgovor predsednika: Izvolite, gospod Partljič.) Jaz bi polemiziral z ne prvikrat spregovorjeno sintagmo, da gre za politični linč, ker mislim, da ne gre  za politični linč in se mi zdi neustrezno tako govoriti. Če sem, recimo, gledal včeraj TV ali če vzamem danes nekatere časopise v roko, so nekateri izrazito stopili v bran ministra, o katerem je danes beseda, nekateri pa pišejo o njem kritično. Celo bi si drznil misliti, ampak to je lahko subjektivna presoja, da je tistih, ki so vzeli gospoda Janšo v bran, morda nekaj več. Zato mislim, da ne gre za javni linč. Spomnim se, ko je pred nekaj leti bila situacija na nek način podobna, ko so časopisi pri nas nekoliko manj, zlasti pa na jugu res uprizarjali linč proti gospodu Janši in njegovim kolegom takrat v priporu, da sem tudi sam dvakrat in tudi ostali pisatelji sodeloval v protestnih večerih in sodeloval na velikem zborovanju tukaj, ki ga je sklical Školč kot javno sejo. Se spomnite nekdanje ZSMS? Ker sem proti vsakemu linču in bi seveda nastopil tudi danes proti linču kogarkoli, tudi seveda gospoda Janeza Janše. Tudi ko gledam ljudi, ki so zbrani pred parlamentom in so glasni in seveda izpolnjujejo svojo možnost in ustavno pravico političnega združevanja, nimam vtisa, da so zbrani zato, da bi linčali gospoda Janeza Janšo. Zato mislim, da je ta beseda pretežka. Jaz bi si drznil besedno, ne bom rekel, igro z gospodom Janšo, želel bi, da posluša ali pa seveda ne, da potem ne bi bilo nesporazuma. Torej mislim, da ne gre za linč. Prej bi rekel tako, kar ste v javnih polemikah, kar ste sejali, to se pač zdaj tudi na nek način žanje. In mislim, da ni ustrezno tako govoriti.</p>
            </sp>
            <sp xml:id="SDZ1-Izredna-06-1994-03-28.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Partljič. Besedo dajem gospe Metki Karner-Lukač, Slovenska ljudska stranka.</p>
            </sp>
            <sp xml:id="SDZ1-Izredna-06-1994-03-28.sp38">
               <speaker>METKA KARNER-LUKAČ:</speaker>
               <p>Spoštovani predsednik, spoštovani zbor, spoštovani gospod predsednik dr. Janez Drnovšek! Vidim, da predsednika ni v dvorani, vendar mu bom kljub temu naslovila, upam pa, da bo to vsaj po magnetogramu prebral.</p>
               <p>Gospod predsednik, odmeva mi govor, ki ste ga imeli v tem parlamentu. Postavlja mi številna vprašanja. Ali se vam ne zdi vredno pošteno in v interesu slovenskega naroda, da zaradi incidenta, ki se je zgodil nad nekim državljanom Republike Slovenije, za katerega niti ne vemo kdo je, ali je civilna ali je vojaška oseba, ki ne vemo niti, kakšna je bila njegova vloga, kaj je počel, ali je vohunil, za koga je vohunil, morda za Ministrstvo za notranje zadeve, morda za gospoda Kučana, morda za Zvezno Republiko Jugoslavijo, za Srbijo, Hrvaško ali pa še za koga drugega. Popolnoma nič ne vemo. Ali se vam ne zdi preuranjena poteza, da zato žrtvujete človeka slovenske pomladi, ministra Janeza Janšo. Namreč, slovenske matere še nismo pozabile, koliko nasilja v jugoslovanski vojski so preživeli naši fantje. Imam samo enega, ki ga je jugoslovanska vojska skoraj uničila, zato, ker je imel križec okrog vratu.</p>
               <p>Nikogar v tej državi ni bilo, razen gospoda Janeza Janše, ki bi imel toliko poguma, ki bi zbral v sebi toliko moči, da bi se tem silam uprl in rekel ne, rekrutov ne damo. Niti gospod Drnovšek niti gospod Kučan tega nista storila. Rešil jih je pred jugoslovanskimi bojišči. Sedaj pa se sprašujem, ali je to vredno, da menjate tega človeka, namesto da najprej pogledate in razčistite dejstva. Vem, da potrebujete prazna ministrska mesta, gospod predsednik, vendar počakajte, dogodki naj pokažejo svoj pravi obraz. Počakajte predvsem zato, da boste vedeli in da boste prepričani, komu ministrska mesta zaupati. Če jih boste zaupali drugim, jih zaupajte pravim ljudem.</p>
            </sp>
            <sp xml:id="SDZ1-Izredna-06-1994-03-28.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Metka Karner-Lukač. Želi še kdo besedo? Prosim gospod Pukl, Socialdemokratska stranka Slovenije.</p>
            </sp>
            <sp xml:id="SDZ1-Izredna-06-1994-03-28.sp40">
               <speaker>VITODRAG PUKL:</speaker>
               <p>Spoštovani predsednik, spoštovani zbor! Opozoril bi na sestavek v poročilu predsednika Vlade, s katerim skoraj v celoti soglašam. Namreč, predsednik Vlade ocenjuje, da je potrebno v celoti in popolnoma razčistiti in ugotoviti vse okoliščine, vsa ozadja oziroma zakulisja zadeve, in ko bo to ugotovljeno seveda ustrezno ukrepati politično in drugače. To je na vsak način potrebno. Predsednik meni, da bi Komisiji Vlade pri tem pomagal Državni zbor, in sicer s preiskovalno komisijo.</p>
               <p>Menim, in bi prosil, da o tem razmislite. Če je bila kdaj potreba po ustanovitvi učinkovite preiskovalne komisije, je ta potreba podana sedaj. Omenja se ime predsednika Vlade, omenja se ime več ministrov. Omenjajo se tajne organizacije, od katerih naj bi bila samo ena legitimna. To se pravi, gre za sklop odnosov, za sklep dejanj, katerim se upravičeno ali neupravičeno, po mojem upravičeno, očita tudi izrazito težka in temna politična konotacija in le učinkovita parlamentarna komisija lahko pride do takih ugotovitev, ker le taka komisija ima možnost, če bo seveda pravilno sestavljena, kar ne dvomim da bo in bo primerno učinkovita, da zadevo toliko razjasni, da bi lahko mi, kot Državni zbor, zvedeli pravo resnico in se odločili.</p>
               <p>Tudi menim, sem med podpisniki pisma gospodu predsedniku, da bi naj Državni zbor odločal o tej nezaupnici šele takrat, ko bi bila ta ozadja raziskana. Torej menim, da se dejansko dogajanje prehiteva.</p>
               <p>Ocenjujem da gre za precej nepremišljen ukrep, ki se sedaj opravičuje. Nepremišljen v tej smeri, da ni bil zadosti pretehtan glede na odnose v sami koaliciji, ki vplivajo na odnose v Vladi, ki, dalje, usodno vplivajo na slovensko državo in dalje, na čudno razcepljenost Slovencev, ki se bo prav gotovo pojavila in to povsem po nepotrebnem.</p>
               <p>Mi bi lahko zadevo preiskali, razčistili, imamo za to vso možnost, možnost tudi za parlamentarno preiskovalno komisijo, in ko bi ugotovili kaj je pravzaprav na stvari, kdo je to povzročil, kdo je kriv, naj prevzame politično odgovornost, verjetno tudi kazensko odgovornost.</p>
               <p>Moj predlog je, kolegice in kolegi, da o tem razmislite. Na vsak način pa predlagam ustanovitev učinkovite parlamentarne komisije z nalogo, da razišče to ozadje, kot je omenjeno v poročilu predsednika Vlade in v pismu, katerega sem sopodpisal gospodu predsedniku. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Pukl. Besedo dajem gospodu Leo Šešerku, Liberalna demokracija Slovenije.</p>
            </sp>
            <sp xml:id="SDZ1-Izredna-06-1994-03-28.sp42">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor, spoštovani člani Vlade! V razpravi, za katero gre tukaj, je bilo nekajkrat rečeno, da je pravzaprav tisti, ki tukaj argumentira v smislu zagovarjanja pravne države, problematičen na razne načine, od tega, da sodi nekam k udbomafiji, da je pravzaprav komunist, da hoče nekaj prikrivati; torej bili so dani argumenti, s katerimi se ne morem strinjati.</p>
               <p>Na razgovoru danes, ki ga je imela Komisija za nadzor nad delovanjem varnostnih in obveščevalnih služb, so se predstavniki varnostnega organa Ministrstva za obrambo, kot se temu reče uradno, sklicevali na to, da so imeli pooblastilo po zakonu za to, kar se je zgodilo.</p>
               <p>V diskusiji, ki je tekla, se je potem izkazalo, da se pravzaprav sklicujejo po eni strani na zakon o kazenskem postopku, v katerem je rečeno, da ima vsakdo pravico prijeti tistega, ki ga dobi pri delu, pri izvajanju kaznivega dejanja. Po drugi strani pa je bilo opozorjeno na to, da imajo nekateri delavci Ministrstva za obrambo posebna pooblastila, da lahko to delajo.</p>
               <p>Lahko povem, da je delovna skupina te Komisije za nadzor,  ki je bila pred štirinajstimi dnevi v Zvezni Republiki Nemčiji na obisku v nemškem parlamentu, imela priložnost zelo podrobno se pogovarjati o tem, kako obveščevalne službe delujejo drugod in tisto bistveno stvar, ki smo jo slišali, ta je bila: pripadniki varnostnih obveščevalnih služb nimajo pravice, niti, da izvajajo prisilne ukrepe niti, da nosijo orožje. V vsakem primeru so dolžni obvestiti policijo, kriminalistično službo, ki lahko opravi ta dejanja - aretacije.</p>
               <p>V primeru Smolnikar je možno, da se bo odkrilo še marsikaj v ozadju in moje stališče je, naj tukaj preiskava teče naprej. Če je bila vložena kazenska ovadba, naj se gre do konca v tem pogledu.</p>
               <p>Ampak, ne glede na to, kar je bilo mogoče tukaj slišati, da je gospod Smolnikar lahko agent te službe, pa druge in tretje in sploh katere koli. Ne glede na to je dejstvo, in to se je pred Komisijo za nadzor nad varnostnimi in obveščevalnimi službami pokazalo - da je bil avto gospoda Smolnikarja ustavljen, da so ga obkrožili trije drugi avtomobili, da ni bilo možnosti, da odpelje z mesta, kjer so ga ustavili. Kar kaže, da je pravzaprav obstajala možnost, da ti avtomobili stojijo naprej in se pokliče kriminalistična policija in ugotovi, kakšno je stanje in kateri so obremenilni dokumenti in dokazi za njegovo aretacijo. To se ni zgodilo, ampak so pripadniki VOMA nasilno vdrli v avtomobil, in sicer zaradi tega - tako je bilo povedano na komisiji - ker so iz prejšnjih srečanj z gospodom Smolnikarjem vedeli, da je nevaren, zelo spreten, bojevit in največkrat tudi oborožen. In so sklepali, da je zaradi tega tudi tokrat tako in so menili, da je sila v tem primeru upravičena.</p>
               <p>Težava je tudi v tem, da se je pred komisijo za nadzor pokazalo (to ni preiskovalna komisija), da je Ministrstvo za obrambo že nekaj mesecev imelo zle slutnje glede gospoda Smolnikarja, vendar nekaj mesecev niso obvestili Ministrstva za notranje zadeve niti vložili kazenske ovadbe. Ko pa je bil narejen nasilen vdor v avtomobil, kjer je prišlo tudi do brutalnega napada na samega gospoda Smolnikarja, je nastala naslednja težava: namreč, kaj sedaj z njim storiti? Ministrstvo za notranje zadeve odklanja interpretacijo, da je bilo zaprošeno, da ga prevzame, in stoji na stališču, da je bila stvar pripadnikov VOMA, kaj so v tistem trenutku naredili na samem mestu. Odpeljali so ga namreč na sedež VOMA, kar je naslednja zelo problematična zadeva. Torej, po zakonu bi ga lahko v tistem trenutku predali ali preiskovalnemu sodniku ali kriminalistični policiji. Naredili niso ne prvega ne drugega, ampak so naredili nekaj tretjega.</p>
               <p>Moj vtis je, da so izgubili živce, da so pričakovali nekaj drugega, kot se je potem zgodilo. Mogoče so pričakovali, da bo mož oborožen, in ko ni bil oborožen, je postala stvar zelo neprijetna. Toda nikakor ne more držati ena od interpretacij sedanjega vodje Varnostno-obveščevalne službe Ministrstva za obrambo, namreč, da so ga peljali na sedež VOMA zato, da bi mu nudili medicinsko pomoč. Mislim, da je taka interpretacija nemogoča in tudi vsaka druga. Zato, ker zakon na tej točki jasno pravi, kaj bi bilo treba storiti. Potem so ga peljali v bolnico, kjer so ga stražili še naprej, medtem ko še ni bil opravljen prevzem v roke civilne policije. In moram reči, da tudi razumem pomisleke Ministrstva za notranje zadeve v tistem trenutku - mislim, ko je bil v bolnici ne več, ampak pred tem. Vprašanje bi bilo, kdo je pravzaprav odgovoren za stvari ob takem prevzemu.</p>
               <p>Razumem zakon o kazenskem postopku v tem smislu, da vsakdo, ki mu doma nekdo vlomi v hišo, prime vlomilca in če ga more, ga zadrži toliko, da pride policija. Ne morem pa pristajati na to, da vojaški organi lahko izvajajo prisilne ukrepe nad civilnimi osebami. To po moje ni mogoče in ni združljivo s pravno državo. Mislim, da tudi ne morejo nositi orožja, da imajo pravico zbirati informacije, ampak, ko so dobili obremenjujoče informacije, je njihova dolžnost, da vključijo Ministrstvo za notranje zadeve oziroma policijo, ki edina lahko izvaja prisilne ukrepe. Moram reči, da se tudi JLA svoječasno ni drznila sama prijeti Janeza Janše, ki je bil v podobni situaciji, ampak so poslali kriminaliste Uprave za notranje zadeve, da so opravili umazani posel aretacije. Priznam tudi vse zasluge gospoda Janše za osamosvojitev.  Imel sem možnost od blizu videti njegovo agiranje v tistem času in to zelo cenim. Mislim pa, da ni nikogar, ki bi si v pravni državi v imenu zaslug, ki jih je imel, za vso prihodnost lahko pridobil neke pravice in neko nedotakljivost, na osnovi katere bi vsa njegova poznejša dejanja presojali po nekem prejšnjem. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Šešerko. Prosim, gospod Geržina, Slovenski krščanski demokrati.</p>
            </sp>
            <sp xml:id="SDZ1-Izredna-06-1994-03-28.sp44">
               <speaker>MIROSLAV GERŽINA:</speaker>
               <p>Hvala lepa, gospod predsednik. Spoštovane kolegice in kolegi poslanci, spoštovani predstavniki Vlade, spoštovana slovenska javnost! Mi, poslanci, smo danes postavljeni v neprijeten položaj porotnikov na sodišču, da odločimo o krivdi ali nekrivdi nekoga, ne da bi imeli zbrane dokaze za in proti. To, kar je moj predhodnik, gospod Šešerko govoril, ni resnica. Gospod Partljič, linč demokracije se je začel danes popoldne na seji Komisije za nadzor nad varnostnimi organi, ko večina ni dovolila, da bi poiskali rezultate oziroma dokaze za in proti, da bi to raziskali. Ampak enostavno je večina rekla: tako je in pika. Mislim, da je treba zakričati pred slovensko javnostjo, da je to linč slovenske demokracije in to naj bo brez nas, vsaj zase govorim, brez mene. Predlagam tudi tistim, ki vsaj malo demokratsko mislijo, da tudi brez njih. To naj opravita nova SZDL in stara ZKS. Simbolične naslove so si dali: LDS - linč demokracije in križ so si simbolično postavili čez pred kratkim. In druga, zagrizeni likvidatorji slovenske demokracije, ki se niso odrekli metod in niso rekli, da so pretrgali s svojimi predhodniki, ki so te zadeve opravljali brez argumentov v pretekli dobi. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Partljič.</p>
            </sp>
            <sp xml:id="SDZ1-Izredna-06-1994-03-28.sp46">
               <speaker>ANTON PARTLJIČ:</speaker>
               <p>Preglasovanje večine ne more biti linč. Do te večine je prišlo, kot veste, na nekakšnih volitvah. Karkoli si danes o njih mislite, to ni linč.</p>
               <p>Bil sem tudi v prejšnjem parlamentu, ker sem bil t.i. opozicija in je marsikaj Demos v začetku sprejel z veliko večino in nismo mogli uveljaviti skoraj ničesar. Vendar to je bila volja volivcev, bili so v večini in so tako izglasovali. Nihče od nas ni vpil linč. Lahko, da ne bo trajalo dolgo, pa bo razmerje sil v tem parlamentu drugače. Če boste kaj s svojo večino izglasovali, menda ne mislite, da bomo mi vpili linč. Če je telo sestavljeno tako, eni zapustijo in ostane večina, lepo prosim, ne uporabljajte besed, ki se lepo slišijo ali grozno slišijo, niso pa točne.</p>
            </sp>
            <sp xml:id="SDZ1-Izredna-06-1994-03-28.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod, Partljič. Gre za replike? Potem gospod Pucko, Slovenski krščanski demokrati.</p>
            </sp>
            <sp xml:id="SDZ1-Izredna-06-1994-03-28.sp48">
               <speaker>CIRIL PUCKO:</speaker>
               <p>To kar je povedal gospod Partljič, seveda ne drži. Kajti, če bi ta Državni zbor mislil s svojim delovanjem demokratično, bi takoj po združitvi treh strank v novo stranko preklical, oziroma odpovedal vse seje delovnih teles, zadolžil Komisijo za volitve in imenovanja ter administrativne zadeve, da napravi ponoven razpored članov posameznih strank v posameznih delovnih telesih. To bi bilo edino normalno. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Partljič.</p>
            </sp>
            <sp xml:id="SDZ1-Izredna-06-1994-03-28.sp50">
               <speaker>ANTON PARTLJIČ:</speaker>
               <p>Gospod Pucko, morda je tudi to res. Toda to ni linč. Bog ne daj, da bi prišlo do linča v tej deželi. Potem boste videli, kaj je to. Lahko preberete slovar slovenskega knjižnega jezika, kjer piše kaj linč je. Prosim, ne uporabljajmo takih besed, če za to ni nobene potrebe. Nisem opazil še nobenega linča. Nasprotno.</p>
            </sp>
            <sp xml:id="SDZ1-Izredna-06-1994-03-28.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Vprašujem gospoda Lapa, je replika? Replika, gospod Lap, Samostojna poslanska skupina.</p>
            </sp>
            <sp xml:id="SDZ1-Izredna-06-1994-03-28.sp52">
               <speaker>SAŠO LAP:</speaker>
               <p>Hvala za besedo. Gospod Partljič. Res je, niste uporabili te besede. Ste pa uporabili nekaj bolj sočnih, oziroma da sem konkreten, uporabili ste besedo "revanšizem", uporabili ste izraz "ustavite desnico" in uporabili ste še kaj drugega. Torej, to je razlika in ne se sedaj sklicevati na nekaj, kar resnično ni bilo, oziroma ste lansirali drugače.</p>
            </sp>
            <sp xml:id="SDZ1-Izredna-06-1994-03-28.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Thaler, sprašujem, ali je replika? Gospod Tancig ali je replika? Gospod Tancig ima besedo.</p>
            </sp>
            <sp xml:id="SDZ1-Izredna-06-1994-03-28.sp54">
               <speaker>DR. PETER TANCIG:</speaker>
               <p>Spoštovani gospod predsednik! Replika na gospoda Pucka. Ne bi sicer rad, da sedaj vlečemo na dan vse zadeve, ki nas težijo. In ta status klubov strank, ki so se združile v novo Liberalno demokracijo Slovenije, je dejansko vprašljiv. Samo po nekem tolmačenju, ki se meni zdi popolnoma korektno, je zelo korektno, da klubi ostanejo, ker klubi le odražajo preteklost - se pravi volitve ... (reagiranje v dvorani!!)  Ali lahko dokončam?  (PREDSEDNIK RIGELNIK opozori navzoče v dvorani, da ima besedo gospod Tancig!)</p>
               <p>Se pravi, da je to stvar treba verjetno urediti v drugem kontekstu (kot je danes zelo modna beseda). Hvala.</p>
            </sp>
            <sp xml:id="SDZ1-Izredna-06-1994-03-28.sp55">
               <speaker>PREDSEDNIK MAG. HERMAN RIGELNIK:</speaker>
               <p>Repliko ima gospod Pucko in potem gospod Potočnik.</p>
            </sp>
            <sp xml:id="SDZ1-Izredna-06-1994-03-28.sp56">
               <speaker>CIRIL PUCKO:</speaker>
               <p>To je gotovo res: odražajo preteklost, ki je ni! Ker vi, kot vem, niste sodelovali pod tem imenom na volitvah.</p>
            </sp>
            <sp xml:id="SDZ1-Izredna-06-1994-03-28.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Hvalica, replika in nato gospod Potočnik, replika. Da se ne boste preveč trudili okrog oblikovanja novih poslanskih skupin: zaprosil sem poslansko skupino Liberalne demokracije, da do konca meseca zadevo uredi in mi predlaga rešitev.</p>
               <p>Prosim, gospod Ivo Hvalica.</p>
            </sp>
            <sp xml:id="SDZ1-Izredna-06-1994-03-28.sp58">
               <speaker>IVO HVALICA:</speaker>
               <p>Hvala lepa, predsednik. Gospod Tancig, kaj pa preiskovalne komisije? Kaj pa tam? Kakšno razmerje imamo pa tam? Mislim, da toliko aritmetike poznate. Hvala.</p>
            </sp>
            <sp xml:id="SDZ1-Izredna-06-1994-03-28.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Ivo Hvalica. Repliko ima gospod Franc Potočnik, Slovenska ljudska stranka.</p>
            </sp>
            <sp xml:id="SDZ1-Izredna-06-1994-03-28.sp60">
               <speaker>FRANC POTOČNIK:</speaker>
               <p>Repliciral bi gospodu Tancigu, ko je danes govoril v imenu poslanske skupine Zeleni-ekološko socialna stranka. Govoril je v imenu poslanske skupine stranke, ki je ni. Torej, tudi on sedaj točno ne ve, kaj je. Hvala.</p>
            </sp>
            <sp xml:id="SDZ1-Izredna-06-1994-03-28.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Potočnik. Gospod Šešerko, replika.</p>
            </sp>
            <sp xml:id="SDZ1-Izredna-06-1994-03-28.sp62">
               <speaker>DR. LEO ŠEŠERKO:</speaker>
               <p>Spoštovani gospod predsednik! Spoštovani zbor! Vidim to tendenco tukaj, da ni čisto nič važno, kaj piše v poslovniku Državnega zbora, ki je zakon. In ki jasno določa, da imajo poslanci, ki so bili izvoljeni na istoimenski listi v Državni zbor, pravico imeti svoj poslanski klub. Ko boste to določbo spremenili, takrat boste lahko trdili, da naša poslanska skupina nima osnove za svoj obstoj. Poleg tega pa je ob združitvi treh strank bilo v sporazumu določeno, da poslanski klubi ostanejo. In rekel bi vam: imate tudi kolege na vaši strani političnega spektra, ki so ravno tako zamenjali poslansko skupino, ampak tam ne vidite nobene spotike.</p>
            </sp>
            <sp xml:id="SDZ1-Izredna-06-1994-03-28.sp63">
               <speaker>PREDSEDNIK MAG. HERMAN RIGELNIK:</speaker>
               <p>Gospod Šešerko in vsi ostali! Skliceval se bom na 68. člen poslovnika: "Govornik sme govoriti le o vprašanju, ki je na dnevnem redu." Tako, da prosim.</p>
               <p>Gospod Potočnik, imate možnost replike, potem pa predlagam, da govorimo o zadevi, ki je na dnevnem redu in ne o zadevah, ki so zunaj tega.</p>
            </sp>
            <sp xml:id="SDZ1-Izredna-06-1994-03-28.sp64">
               <speaker>FRANC POTOČNIK:</speaker>
               <p>Gospod Šešerko je govoril o poslovniku, vendar tudi samo ime poslanskega kluba mora nekaj povedati. In sedaj jaz res ne vem: če lahko poveste, kakšno je vaše ime poslanskega kluba? Ali imate v njem tudi ime stranke, ki je ni več?</p>
            </sp>
            <sp xml:id="SDZ1-Izredna-06-1994-03-28.sp65">
               <speaker>PREDSEDNIK MAG. HERMAN RIGELNIK:</speaker>
               <p>Prosim, gospod Šešerko, da ne odgovarjate več na to vprašanje, ker vam tudi ne bom dal besede. K razpravi se je prijavil gospod Dimitrij Rupel.</p>
            </sp>
            <sp xml:id="SDZ1-Izredna-06-1994-03-28.sp66">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in kolegi! Mislim, da bi se lahko glede nekaterih reči strinjali vsi poslanci tega parlamenta, ne glede na stranke in tiste stvari, o katerih bi se lahko strinjali vsi, bom navedel, seveda po svoji presoji, kakor jih vidim.</p>
               <p>Mislim, da bi se lahko vsi strinjali, da je edino merilo demokracije pač rezultat na volitvah in, da je edino merilo demokracije v parlamentu glasovanje v tem parlamentu.</p>
               <p>In mislim, da bi se lahko vsi strinjali, da parlamentarno glasovanje ne more biti linč.</p>
               <p>Mislim, da bi se lahko vsi strinjali, da se nas demonstracije, ki potekajo tukaj, na oni strani ne tičejo.</p>
               <p>Mislim, da bi se lahko vsi strinjali, da je bil gospod Smolnikar žrtev linča.</p>
               <p>In mislim, da bi se lahko vsi strinjali, da je imel gospod predsednik Vlade pravico, in da je to pravico utemeljeno izkoristil, da predlaga razrešitev enega od svojih ministrov.</p>
               <p>Mislim, da bi se lahko o teh stvareh lahko vsi strinjali.</p>
               <p>Potem bi še dve opombi podčrtali, če smem.</p>
               <p>Osebno in cela vrsta mojih kolegov, imamo izkušnjo s tem, kako se živi v opoziciji. Leto pa pol ali pa leto in tri mesece. In moram reči, da je to polnokrvno politično življenje.</p>
               <p>Gospodu Janši se v tem tako imenovanem linču, tudi, če ta parlament sprejme sklep, da ne bo več minister, ne bo zgodilo nič, ampak bo sedel kot poslanec v tem parlamentu in se polnokrvno udeleževal političnega življenja v Sloveniji.</p>
               <p>Kaj pomeni razlagati linč? Kaj pomeni govoriti o linču? To, če nekdo ni član Vlade, je to linč? Lepo vas prosim. Preselimo se na trdna tla realnosti.</p>
               <p>In potem samo še čisto kratko stvar; razmerja v delovnih telesih do sedaj niso bila, bom rekel, odraz številčnih razmerij v tem parlamentu.</p>
               <p>V komisiji, bom dal samo en primer, v Odboru za mednarodne odnose sedita dva predstavnika Social-demokratske stranke. Po nobeni številčni logiki nima Social-demokratska stranka s štirimi poslanci pravico imeti dva zastopnika v mednarodni komisiji. In tako naprej bi lahko našteval. (Vmes PREDSEDNIK MAG. HERMAN RIGELNIK: Gospod Rupel, tema ni..) Se strinjam, sem končal. (Vmes PREDSEDNIK MAG. HERMAN RIGELNIK: Prosim.)</p>
               <p>Hočem reči, da se danes tukaj ne odločamo o ničemer tako usodnem, da se ne bi mogli zbrano in mirno in dejansko tudi soglasno dogovoriti o tem, kaj je naslednja poteza. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp67">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pučnik, replika.</p>
            </sp>
            <sp xml:id="SDZ1-Izredna-06-1994-03-28.sp68">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Repliciral bi na tisti del pripombe gospoda Rupla, ki je govoril o Janši in o linču, in o trpljenju, ki ga naj bi ne čakalo.</p>
               <p>Lahko samo nekaj ugotavljam, gospod Rupel. Vi niste razumeli za kaj sploh gre pri tem spopadu na slovenski sceni. In to mene strašno razočara, ker vem, da ste vi tega zmožni in ste vedno bili zmožni. To me čudi.</p>
            </sp>
            <sp xml:id="SDZ1-Izredna-06-1994-03-28.sp69">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Poljšak ima repliko in potem gospa Irena Oman, se odpoveduje. Gospod Žarko Pregelj potem.</p>
            </sp>
            <sp xml:id="SDZ1-Izredna-06-1994-03-28.sp70">
               <speaker>MARIJAN POLJŠAK:</speaker>
               <p>Replika gospodu Ruplu. Jaz recimo tudi ne uporabljam besede linč. Njega pa vprašam: če bo gospod Janša odstranjen kot obrambni minister, in ker ima precejšnjo politično moč na takem položaju, kdo bo branil slovenski narod pred krajo družbene lastnine. Mene zanima, naj pove gospod Rupel, in naj našteje nekega ministra, predsednika Vlade ali predsednika države ali nekega novega obrambnega ministra, ki bo to branil s svojo politiko. Hvala.</p>
            </sp>
            <sp xml:id="SDZ1-Izredna-06-1994-03-28.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Rupel.</p>
            </sp>
            <sp xml:id="SDZ1-Izredna-06-1994-03-28.sp72">
               <speaker>DR. DIMITRIJ RUPEL:</speaker>
               <p>Spoštovani gospod predsednik! Spoštovane kolegice in kolegi! Rad bi opozoril gospoda Poljšaka, da obrambni minister ali obrambno ministrstvo nista pooblaščena za to, da bi nadzorovala ne vem kakšne malverzacije v gospodarstvu naše države, ampak sta zadolžena za to, da branita to državo pred morebitnimi tujimi vdori, itn., da skrbita za varnost. Mislim, da tudi predsednik Socialdemokratske stranke gospod Janša, ni posebej pooblaščen za to, da varuje to državo pred morebitnimi malverzacijami ali vsemi mogočimi težavami, ki se jih seveda vsi zavedamo. Mislim, da smo mi tukaj, ta parlament, pooblaščeni za to, da se ukvarjamo z zadevami, ki so bile tukaj rečene s strani gospoda Poljšaka, da se ukvarjamo z malverzacijami, da se ukvarjamo z vsemi mogočimi neprijetnostmi, ki dejansko pretresajo to državo. In jaz sem pripravljen in najbrž tudi vsi - tudi glede tega se lahko vsi strinjamo - smo pripravljeni stvarem, ki so težavne in stvarem, ki so morebiti tudi sumljive, priti do dna. Sam sodelujem v več takih komisijah in želimo priti stvarem do dna - aferam do dna, malverzacijam do dna, tatvinam do dna. In osebno ne sprejmem nikakršnega očitka v tem smislu, da bi bil gospod Janez Janša nekako ali od Boga dan ali ne vem od koga poslan, da bo on skrbel za to, da bo ta država poštena in urejena. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Žarko Pregelj.</p>
            </sp>
            <sp xml:id="SDZ1-Izredna-06-1994-03-28.sp74">
               <speaker>ŽARKO PREGELJ:</speaker>
               <p>Spoštovani! Repliko imam izvajanje gospoda Rupla v zvezi z razlago, da preglasovanje ni linč. Seveda ni linč; preglasovanje je preglasovanje, toda ni vseeno, kakšno je to preglasovanje. Zame je preglasovanje, kjer za en glas večine obvelja popolnoma nasprotno mnenje, v resnici "valjanje" opozicije. Vemo, da je smisel parlamentarne diskusije, da se s pomočjo razprave pride do čim bližjega predloga in da se to potem izglasuje z večino. Ne pa, da zmaga tisto popolnoma nasprotno stališče - in še brez argumentov. In v tem, v takem odločanju je skrit ta linč.</p>
            </sp>
            <sp xml:id="SDZ1-Izredna-06-1994-03-28.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Poljšak ima repliko - in potem gospod Rupel.</p>
            </sp>
            <sp xml:id="SDZ1-Izredna-06-1994-03-28.sp76">
               <speaker>MARIJAN POLJŠAK:</speaker>
               <p>Gospod Rupel! Gospod Janša je član Vlade in tam deluje tudi kot član Vlade. In kolikor nam je direktno in indirektno znano, in tudi znano iz njegovega političnega nastopanja, vemo, kakšne politične usmeritve on zastopa. In vemo, da v Vladi zastopa interese srednjega sloja in revnega sloja slovenskega naroda. To je ena stvar.</p>
               <p>In drugič, ko se izgovarjate na parlament. Veste, da imamo tukaj parlamentarne preiskovalne komisije, kdo jih ovira - Vlada. Če bi v Vladi sedeli štirje taki kot je gospod Janša, potem bi že marsikaj razčistili. Hvala.</p>
            </sp>
            <sp xml:id="SDZ1-Izredna-06-1994-03-28.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Poljšak. Repliko ima gospod Rupel.</p>
            </sp>
            <sp xml:id="SDZ1-Izredna-06-1994-03-28.sp78">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in kolegi! Zadnjič odgovarjam in se opravičujem, ker sem prevečkrat tukaj, za tem pultom.</p>
               <p>Jaz bi vas rad spomnil, nekateri se boste tega še posebej dobro spomnili, ker ste bili že v prejšnjem parlamentu, na neko izjavo prejšnjega predsednika tega parlamenta, gospoda Bučarja, ki je nekoč, moram reči, na moje veliko začudenje in tudi na moje nekakšno zgražanje rekel: "Parlament je glasovalni stroj."</p>
               <p>Takrat sem, moram reči, nekoliko osupnil, ampak sem navsezadnje po premisleku to sprejel. V resnici, potem, ko je seveda opravljeno vse kar zahteva procedura, je parlament glasovalni stroj in jaz mislim, da nas to prav nič ne more odvrniti od tega, da parlament pojmujemo kot glasovalni stroj.</p>
               <p>Seveda, parlament ni samo glasovalni stroj, ampak je prostor, kjer se vodi resna politična razprava.</p>
               <p>In mislim, da ta naša današnja razprava je bolj v čast temu parlamentu kot ne, mislim, da je ta razprava substancionalno, da je dobra, da se pogovarjamo o resnih problemih in moram reči, da smo lahko s tem, kar smo do sedaj naredili in to, kar bomo poslej delali, zadovoljni. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo dajem gospodu Thalerju.</p>
            </sp>
            <sp xml:id="SDZ1-Izredna-06-1994-03-28.sp80">
               <speaker>ZORAN THALER:</speaker>
               <p>Hvala lepa gospod predsednik. Spoštovane kolegice in kolegi poslanci! Rad bi začel z mnenjem tudi mojih volivcev, ki so ljudje in mislim, da je takih v Sloveniji večina, ki ne marajo, da vojaki blokirajo magistralne ceste, da civilistom povzročajo pretrese možganov, podplutbe, razkolne rane na glavi, udarce v koleno, podplutbe očesa in tako naprej, in ki ne marajo, da vojaki skrbijo namesto zdravnikov za zdravje civilistov in ki jim seveda to ni bilo všeč leta 1988 in imajo vso pravico, da jim ni všeč niti leta 1994.</p>
               <p>Sicer mislim, da bi bil že čas, da v naši državi preidemo iz vzdušja izrednih stanj, vzdušja državnih udarov, državljanskih vojn, groženj, napadov in izpadov in se preselimo v resnejše in predvsem prijaznejše debate.</p>
               <p>Vendar pa je v zadnjem času očitno, da nam nekaj še manjka do tega. Zanimivo je, kot je bilo že omenjeno, je dejstvo, da nihče ne zapira gospoda Janše, da ga nihče ne želi aretirati, nihče ga ne tlači v zapor, da se dogaja to, da nekako lider opozicije prehaja v opozicijo. Skratka najbolj normalna stvar v parlamentarnih demokracijah, pa smo vendarle priča neslutenemu razvoju dogodkov v zadnjih dneh.</p>
               <p>Sprašujem se, ali se je že začela slovenska protibirokratska revolucija - jogurtna revolucija Miloševičevega tipa. Ali se je že zgodilo ljudstvo? Saj se dogaja, da stranke, ki sedijo v parlamentu, v času zasedanja tega parlamenta, kjer so zato, da resno politično delujejo, organizirajo demonstracije pred tem parlamentom.</p>
               <p>Naj ne bo nikakršnega dvoma; gospod Janez Janša ima velike zasluge za samostojno slovensko državo. Kot namestnik zunanjega ministra, sem ga imel čast občudovati in občasno tudi sodelovati z njim v letu 1991, ko so se odvijali glavni dogodki. Sedel sem v predsedstvu ZSMS, ki je organiziralo javno sejo v njegovo podporo, občudujem, kako je bil sposoben izvesti priprave na odločilni junij leta 1991, kako je imel odlične zamisli na vojaško-taktičnem področju v tistem času in kaj vse je storil za vzpostavitev slovenske vojske Teritorialne obrambe. Vendar pa se pridružujem tistim, da v Sloveniji, če želi biti civilizirana, napredna, demokratična država, ne smemo zapasti v stanje, da bodo zopet nekateri nedotakljivi zato, ker imajo pretekle zasluge.</p>
               <p>Ocenjujem, da so se v zadnjem času zgodile precejšnje napake na področju obrambnega ministrstva. Za primer Smolnikar, ki je bil tukaj seveda največkrat omenjen, mi ne ostane drugega kot da ugotovim, kot je to rekel že Foucke pred 200 leti, da je to seveda več kot zločin. Je zločin, je pa tudi napaka. Zdi se mi, da je le vrh ledene gore, izvajalce je v tem konkretnem primeru malo zaneslo, ker so se nekako počutili že, da živijo v svojem svetu, morda tudi v svoji državi, se pravi v državi v državi.</p>
               <p>Kar zamerim osebi zunanjega ministra, je tudi to  (Opomba predsednika mag. Rigelnika: obrambnega ministra.), obrambnega ministra, se opravičujem, delam na zunanje političnem področju in v glavnem uporabljam te besede  in tudi ta zamera se tiče zunanje politike, na kateri bolj delujem. Mislim, da bi v Sloveniji morali sprejeti kodeks obnašanja političnega razreda Slovenije v tujini. Ne more se dogajati, kar ni dobro za slovensko državo, da v tujini peremo umazano perilo. Tega resne države ne počnejo. Opravičujem se, vendar obrambni minister (zopet se je zmotil - smeh v klopeh.) daje v tujini, konkretno v Pragi intervjuje, ki so popolnoma posvečeni domačim političnim temam in seveda sprožajo vprašanja naših tujih sogovornikov, kaj se le pri nas dogaja, da imamo ljudi, ki grdo govorijo o lastni državi v tujini. Kot da bi tujci cenili, če v tujini govorimo vse najslabše o lastni državi, o lastnih političnih nasprotnikih. Tujci tega ne cenijo. Norca se delajo, imajo nas za "banana republiko", če to počnemo. Sesuvati domače politične institucije, govoriti o vrhovnem poveljniku vojske, da je tisti, ki vohuni v lastni vojski, je smešno, je tragično, je tragikomično. In ponovno - danes je bil tukaj francoski minister za evropske zadeve; kako takemu človeku razložiti, da se to lahko dogaja v neki normalni evropski državi, ki želi iti v Evropsko unijo. Da naj bi vrhovni poveljnik vojske vohunil v svojih enotah zato, da dobi neke podatke, ki so njemu skriti.</p>
               <p>Menim, da se Ministrstvu za obrambo in nobenemu drugemu ministrstva ne sme dovoliti, da se spremeni v aparat neke stranke in politike te stranke. In ne sme se dovoliti, da se ustanavljajo polprivatne vojske. Ne moremo dovoliti, da se uveljavlja politika "cilj opravičuje sredstva", politika tajnih služb, ovaduhov, posebnih enot, Civilnih iniciativ in tako naprej.</p>
               <p>Menim, da je izvorna napaka naša lastna - poslancev, ki nastavljamo in razrešujemo ministre. Menim, da je treba sprejeti še en kodeks: da je treba v državi Sloveniji na represivnih resorjih - to sta dva: notranje in obrambno ministrstvo - redno menjavati ministre. Menim, da bi bil najboljši rok na dve do tri leta. Predolgo smo dovolili, da se personificira ena oseba s celotnim resorjem. Slovenska vojska je vojska slovenske države in ne ene osebe. Minister, ki je zelo sposoben človek, bo imel še velike možnosti, da se izkaže tudi drugje. In mislim, da bo to dobro tudi za slovensko državo.</p>
               <p>Nadalje, bil je že govor o Nemčiji. Nemčija ima po svojih zelo slabih izkušnjah izjemno razvit civilno-družbeni (da ne rečem) "dril" v vojaških silah. Se pravi, neko vzgojo, izobraževanje, ki vojaškim strukturam predoči, v čem je bistvo parlamentarne demokracije, v čem je bistvo civilnega nadzora nad vojsko in da so civilni organi legitimni uradni organi nad vse in da mora vojska spoštovati odločitve teh civilnih organov.</p>
               <p>Pojutrišnjem bo prvi minister naše države podpisal dokument "Partnerstvo za mir". V tem dokumentu je ločitev vojaške in civilne sfere in nadzor civilne sfere nad vojaško ena temeljnih predpostavk za pristop k tej iniciativi. In je ključ dokumenta, ki se imenuje "Partnerstvo za mir". Mislim, da bo akt, ki ga je predlagal predsednik Vlade, pripomogel k ugledu slovenske države v družbi držav NATO pakta in tistih, ki pristopajo k dokumentu in iniciativi "Partnerstvo za mir".</p>
               <p>Na koncu pa mi dovolite še retorično vprašanje, zavedajoč se, v kako težkem položaju so naši koalicijski partnerji, kolegi krščanski demokrati. Sami mi to razlagajo, sam tudi to opazim. Mislim, da je to ena velikih nesreč tega političnega trenutka, ker nekako uspeva radikalcem potiskati stvari v levo, na desno, v njihove ekstreme. Sprašujem se, kdaj bomo prišli do normalne evropske parlamentarne desnice. Kako moramo imeti v Sloveniji desnico, sam se prištevam k sredini, ki vidi glavnega garanta demokracije v osebi ministra, ki vodi represivni obrambni resor, in kot sem že prej omenil, ki ga po mojem mnenju, na žalost, v dobršnji meri uporablja za svoje strankarske politične potrebe, obdan s političnimi somišljeniki v tem resorju. Menim, da je to slab znak za normalen političen spekter v naši državi in upam, da bodo racionalne in pragmatične sile tudi med našimi kolegi na desni strani našega političnega prizorišča prevladale. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp81">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Podobnik in potem gospod Pučnik.</p>
            </sp>
            <sp xml:id="SDZ1-Izredna-06-1994-03-28.sp82">
               <speaker>MARJAN PODOBNIK:</speaker>
               <p>Spoštovani! Gospod Thaler, odločil sem se za repliko, ker ocenjujem, da je pomemben del tega, kar ste zdaj tu predstavljali, neodgovorno in enostransko prikazovanje stvari.Tu pred parlamentom so ljudje, veliko jih je, bilo jih je še več, ki so zaskrbljeni za prihodnost Slovenije in to jih povezuje. Pred tromostovjem, pred Prešernovim spomenikom so se zbrali na povabilo slovenskih kulturnikov. Če ocenjujete, da je bil protest slovenskih kulturnikov na tromostovju jogurtna revolucija, zakaj niste šli tja in jim to povedali. Če ocenjujete, da je protest proti neki, po naši oceni nesprejemljivi, sporni in nedemokratični potezi jogurtna revolucija, povejte to ljudem. Če ocenjujete, da ljudje nimajo pravice povedati svojega mnenja, potem počnete natanko tisto, kar ste sicer na drugačen način oziroma so na drugačen način mnogi pred vami, vaši predniki nekaterih vaših strank razlagali dolgo časa državljanom te države. Govorili ste, da v tujini peremo umazano perilo. Prav je seveda, če ste se spodtaknili ob to stvar, ki je res lahko sporna, si pogledate tekste npr. novinarja Mladine gospoda Medjugorca, ki za nekatere tuje tiskovne agencije razlaga sedanjo situacijo v Sloveniji. Poglejte to. Seveda boste lahko rekli, to ni uradna informacija. Informacija je tista, ki pač pride iz Slovenije in kdo ima večjo možnost danes širiti informacije v slovenskem prostoru in tudi navzven, je jasno in nedvoumno.</p>
               <p>Rad bi rekel še to, da zamenjujete vzroke in posledice. Seveda, lahko se je izgovarjati za neko potezo. Jaz sem večkrat povedal, tudi mi kot stranka vsako nasilje obsojamo, obsojamo pa tudi izgovarjanje in iskanje vzrokov za to, da nekaj lahko storiš. In tu je tisto: cilj opravičuje sredstvo. Torej, če je bil tak cilj, je tudi sredstvo podtikanja in nastavljanja česarkoli, dovoljeno. In če želite zapreti usta slovenski javnosti, skušate narediti to, kar tudi z večino v tem parlamentu ne morete narediti, na srečo. Tega ne morete storiti in ljudje so vas že in vas bodo še bolj spregledali. In če tiste, ki se borijo za večinsko lastništvo slovenskega gospodarstva v slovenskih rokah, za pošteno delovanje, ki se borijo proti korupciji in gospodarskemu kriminalu, ocenjujete za skrajneže in radikalce, je potem to vaša ocena. Zelo vesel sem, da jo izrečete in ste jo izrekli jasno in prav bo, da jo boste potrjevali tudi v prihodnjem vašem delovanju kot najmočnejše parlamentarne stranke, ki seveda ima temu primerno tudi odgovornost za prihodnost Slovenije. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp83">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Pučnik.</p>
            </sp>
            <sp xml:id="SDZ1-Izredna-06-1994-03-28.sp84">
               <speaker>DR. JOŽE PUČNIK:</speaker>
               <p>Spoštovani! Samo eno pripombo oziroma dve za gospoda Thalerja. Gospod Thaler, vi ste natresli celo vrsto neresnic in podtikanj. Omenil bom samo dve. To, kar ste rekli, o obrambnem ministru, ki spreminja ministrstvo v neko strankarsko zadevo, je tako ne samo nedokazano, temveč tako, oprostite izrazu, nesramno podtikanje, kakor da vam sploh ne bi bilo znano, kaj se dogaja v sekretariatu Vlade. To je za vas čisto tuje.</p>
               <p>Druga stvar. Povedali ste tudi čisto neresnico. Govorite o pretresu možganov, ko veste, da ga v zdravniškem spričevalu ni. Verjetno je vaše edino čtivo še vedno "Mladina".</p>
               <p>Na koncu še, verjetno ste se kot visok funkcionar slovenske države tudi šli na napovedovanje iz kofeta. Napovedali ste spremembe na zunanjem pa tudi na notranjem ministrstvu. No, ne vem kam bo to šlo. Ampak vedno se tudi taka zadeva ne posreči.</p>
            </sp>
            <sp xml:id="SDZ1-Izredna-06-1994-03-28.sp85">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Žarko Pregelj. Ne, se opravičujem. Včasih ne veš, kaj pomeni...? Želi še kdo besedo? Prosim gospod Oman, Slovenski krščanski demokrati.</p>
            </sp>
            <sp xml:id="SDZ1-Izredna-06-1994-03-28.sp86">
               <speaker>IVAN OMAN:</speaker>
               <p>Gospod predsednik, spoštovane gospe in gospodje, kolegice in kolegi! Ne bom vam veliko časa vzel, vendar bi v tej razpravi rad rekel nekaj besed. Bom poskušal, da ne bi usmerjal svojih besed ne v levo ne v desno.</p>
               <p>Gospod Thaler se je vprašal, kdaj bomo na slovenskem imeli normalno politično desnico. Včasih se sprašujem, kdaj bomo imeli normalno državo. Se hudo bojim, da bomo na to normalno državo čakali še dolgo vrsto let. Mogoče 10, 15 let ali celo več. To je ena misel.</p>
               <p>Druga moja misel je v tem. Tukaj, pred stavbo slovenskega parlamenta se je zbrala množica, verjetno zaskrbljena. Ali upravičeno ali neupravičeno, tega ne bom poskušal soditi. Prepričan pa sem, da je zaskrbljena. Tudi tako zborovanje, tak shod nam da vedeti, da bomo še čakali na normalno državo. Lahko pa to normalnost pospešimo z umirjenim reševanjem konfliktnih zadev. Ker nekonfliktne družbe ni. To vemo. Konflikt je tu.</p>
               <p>Naš predsednik Vlade gospod Drnovšek je v svojem govoru povedal, da je že ves čas pod pritiski glede ministra Janše, glede njegovega sodelovanja v Vladi. S tem je implicitno priznal, da ne gre samo za primer Smolnikar, da gre za več. Da je to politično vprašanje, kljub temu, da je rekel da ni politično motiviran njegov predlog. Vendar vsi govorimo o primeru Smolnikar. Zato, če je primer Smolnikar tisto, kar je izbilo sodu dno, potem razčistimo primer Smolnikar. Potem se odločajmo tudi o ministru Janši, ne pa prej.</p>
               <p>Zato pozivam predsednika Vlade, da predlog o razrešitvi Janeza Janše ali umakne ali preloži. Hvala.</p>
            </sp>
            <sp xml:id="SDZ1-Izredna-06-1994-03-28.sp87">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Oman. Želi še kdo besedo? Če ne, bi predlagal pol ure odmora, potem bom dal besedo ministru Janezu Janši. Delegacija 16 ljudi iz zbora, ki je zborovala pred Parlamentom, želi razgovor z menoj. Prosil bi vse tri podpredsednike, da se z menoj udeležijo tega razgovora.</p>
               <p>Sejo nadaljujemo ob 20. uri in 15 minut.</p>
            </sp>
            <stage type="time">(Seja je bila prekinjena ob 19.42 uri in se je nadaljevala ob 20.35 uri.)</stage>
            <sp xml:id="SDZ1-Izredna-06-1994-03-28.sp88">
               <speaker>PREDSEDNIK MAG. HERMAN RIGELNIK:</speaker>
               <p>Prosim, da ugotovimo prisotnost v dvorani! Ugotavljamo prisotnost v dvorani! Ugotavljam, da je navzočih 65 poslank in poslancev. Tako je zbor sklepčen in lahko odloča.</p>
               <p>Kot sem vas že prej seznanil, je skupina ljudi, ki zboruje oz., ki je zborovala pred sejo Državnega zbora, želela imeti razgovor z mano. Ta razgovor je bil opravljen in zaprosili so me, da preberem njihovo zahtevo. Ker je rokopis, se bom moral malo namučiti, da ga bom korektno prebral:</p>
               <p>"Koordinacijski odbor poštenih slovenskih državljanov, ki smo se udeležili mirnega protestnega shoda, zahtevamo, naj parlament nemudoma preneha z zasedanjem, dokler ne bodo razrešena vsa ozadja zadeve Smolnikar. V nasprotnem primeru zahtevamo takojšen odstop celotne Vlade, vključno z Milanom Kučanom, ter takojšen razpis novih volitev. - Člani KO" - podpisanih 19 ljudi, mislim, da ni treba brati. In še na koncu: "Na protestnem shodu je bilo prisotnih med 20 in 25.000 državljanov".</p>
               <p>To je bila moja obljuba, ki sem jo dal tem državljankam in državljanom na razgovoru in sedaj nadaljujemo sejo Državnega zbora.</p>
               <p>Besedo dajem ministru, gospodu Janezu Janši.</p>
            </sp>
            <sp xml:id="SDZ1-Izredna-06-1994-03-28.sp89">
               <speaker>JANEZ JANŠA:</speaker>
               <p>Spoštovane gospe in gospodje! Zahvaljujem se vam za besedo. Upam, da bom nekatere stvari lahko povedal do konca. Na komisiji, ki je bila končana prej, nekaterih zadev na podlagi odločitve, ki je bila sprejeta z večino glasov, nismo smeli pojasniti. Sem pa tukaj v precej težki poziciji, kajti glede na to, da lahko govorim samo jaz s strani našega ministrstva, moram govoriti hkrati o formalnih, vsebinskih, pravnih in vseh drugih vidikih; pa tudi o političnih, glede na to, da moram odgovoriti na nekatere stvari, ki so bile izrečene na tem mestu.</p>
               <p>Začel bi - čeprav to nisem hotel - pri političnih stvareh. Gospod Thaler je tukaj govoril nekaj o "jogurtni revoluciji". Oprostite, spoštovani gospe in gospodje! Vi lahko tako govorite o ljudeh, ki se zbirajo ob sotočju Save in Donave. Govoriti pa tako o lastnih državljanih, ki od svojih bistveno manjših plač, kot so vaše, dajejo davke, je pa malo preveč. In kar se tiče primerjav z "jogurtno revolucijo". Če sem prav seznanjen - in seznanjen sem iz časopisov, ki so dostopni tudi vam - so v četrtek zvečer slavili, potem ko je gospod Drnovšek poslal ta predlog v to častitljivo hišo, v poslanskem klubu Liberalno demokratske stranke, v poslanskem klubu Združene liste in v Beogradu. Preberite si beograjsko časopisje. Včasih ni treba brati, če si na isti valovni dolžini.</p>
               <p>Zdaj pa k stvari, zaradi katere smo se najbrž tukaj zbrali. V nastopu predsednika Vlade je bilo mnogo stvari, ki ne držijo. Ne bom na vsako posebej odgovarjal. Glavni poudarek v tem nastopu bi dal ključnemu pravnemu vprašanju. Za to govornico, v medijih prejšnji teden pa tudi v javnih nastopih mnogih politikov in ne nazadnje v nastopu predsednika Vlade, je bilo eksplicitno rečeno, da pristojni organi Ministrstva za obrambo niso imeli pravice, zakonske pravice, ustavne in zakonske podlage, da v tem konkretnem primeru, ki se je zgodil v Trzinu ukrepajo. Z glasovanjem 8 proti 7 je komisija, ki je prej o tem odločala, tak način razmišljanja potrdila. Prebral bom 80. člen zakona o obrambi in zaščiti. Moji kolegi pravniki na komisiji, tako ste odločili z glasovanjem, niso imeli priložnosti, niste jim dali te priložnosti, da bi to predstavili in ste se odločali brez tega. Upam, da bo vsaj ta zbor toliko demokratičen, da bo to možno.</p>
               <p>80. člen zakona o obrambi in zaščiti pravi: "Varnostni organ izvaja ukrepe za odkrivanje in preprečevanje dejavnosti, ki merijo na nasilno rušenje z ustavo določene ureditve in ogrožanje varnosti republike, če gre za tako dejavnost v upravnih organih, pristojnih za obrambne zadeve, v oboroženih silah ali proti navedenim organom ali silam. Varnostni organ opravlja tudi druge varnostne naloge, pomembne za delovanje oboroženih sil oziroma za preprečevanje dejavnosti, ki meri na odkrivanje zaupnih obrambnih podatkov oziroma načrtov uporabe oboroženih sil." Iz tega, kar sem povedal je povsem jasno, da zakon govori o dejavnosti in da ne opredeljuje in ne loči oseb na civilne in na vojaške osebe. Ob tem naj vam povem še to, da zaposleni v Teritorialni obrambi urejajo svoj status na podlagi zakona o delavcih v državni upravi ne na podlagi zakona, ki bi jim določal status vojaške osebe. V upravnem smislu take kategorije ni. So neke nianse, vendar pa v upravnem smislu take kategorije ni. Vi pa ves čas govorite o tem kako so vojaške osebe posegle na civilno področje. Kar se tiče pristojnosti, se meša vztrajno tudi za to govornico v teh razpravah, čeprav je zakon o tem povsem jasen, pooblastila varnostnih organov in pooblastila vojaške policije.</p>
               <p>Varnostni organi v Ministrstvu za obrambo imajo pod pogoji, ki jih določa zakon - in te pogoje sem prej prebral - enaka pooblastila, kot pooblaščene uradne osebe v Ministrstvu za notranje zadeve ali v Slovenski obveščevalni varnostni agenciji. In te zadeve so v zakonu povsem jasno definirane. V vseh teh razpravah, tudi v stališču vladne komisije, ki ni vladna, ampak komisija predsednika Vlade, je govor samo o delu pravne podlage, ki ureja to področje.</p>
               <p>Zdaj se mi tukaj lahko pogovarjamo, ali je ta pravna podlaga dobra ali ni dobra, je sporna ni sporna, če to primerjamo z Nemčijo pa z drugimi državami, ampak to ni važno. Važno je, ali to je ali ni. In do sedaj še noben pristojni organ po zakonu in po ustavi ni rekel, da je ta pravna podlaga protiustavna.</p>
               <p>Zaradi tega je izvajanje konsekvenc na podlagi tega nerazčiščenega vprašanja sporno in odločitev, ki je bila dana za mojo zamenjavo, je lahko samo politična. Kot taka je povsem legitimna, jaz sem to že nekajkrat rekel. Predsednik Vlade ima v skladu s koalicijsko pogodbo, v skladu z zakonom o Vladi to pravico. Lahko to mirno predlaga, če oceni, da je razmerje političnih sil tako, da to mora predlagati, naj to predlaga, ne pa se sklicevati na moralo in na kršenje zakonov. Zato, da se sklicuješ na to, je pa treba nekatere stvari prej dokazati. Glede pravnih zadev; vsi tisti, ki ste bili na komisiji gospoda Bučarja, verjetno ste prišli vsaj do tega, da stvari niso take, kot so se prej prikazovale.</p>
               <p>Glede tega, kako je mene leta 1988 prijela civilna policija oziroma civilna udba, ne pa vojaški organi, bi rekel še to: jugoslovanska armada ni naročila civilni policiji, da mene aretira, ampak je ta civilna policija, konkretno služba državne varnosti, na podlagi odločitve slovenske politike mene aretirala in me predala vojaškim preiskovalnim organom. Ne tukaj zamegljevati dejstva.</p>
               <p>V tem poslopju so se sestajale komisije, ki so te stvari ugotavljale in nikoli prišle stvarem do dna. Nikoli! In nihče zaradi tega ni odstopil ali bil zamenjan. Nihče! Še sedaj stvar ni razčiščena in danes je ponovno tisti človek, ki je bil takrat, ko so mene aretirali v Beogradu, se pravi odsoten, zopet v tujini. In tukaj je možno vleči neke paralele, prav gotovo.</p>
               <p>Prosim vas tudi, da ne mešate pojmov, kot so: varnostni organ pa obveščevalna služba. Ko se govori na tako važnem mestu, je treba prej le prebrati neke zakone. Varnostni organ ni obveščevalna služba. To ni tisto, o čemer je prej govoril gospod Šešerko, da lahko samo zbira informacije, ni oborožen, če je pa treba kaj narediti, pa pokliče asistenco druge policije.</p>
               <p>V vseh državah imajo varnostni organi oziroma proti obveščevalni organi taka pooblastila kot pri nas, drugače ne bi mogli te dejavnosti opravljati, ker oni varujejo odtekanje informacij, ne pa jih zbirajo. To pa delajo obveščevalne službe. Glede tega je naša zakonodaja povsem jasna.</p>
               <p>Meša se tudi pooblaščene uradne osebe, ki so v uniformah, in tiste, ki niso. V skladu z zakonom, ki sem ga citiral in podzakonskimi akti, so lahko pooblaščeni delavci v Ministrstvu za obrambo bodisi ljudje, ki so v enotah in štabih Teritorialne obrambe, zadolženi za protiobveščevalno dejavnost oziroma varnostno dejavnost, lahko pa so to tudi ljudje, ki niso v uniformi, ki niso v enotah in štabih, ampak so, npr. v naši 6. upravi, ki niso v tem smislu vojaške osebe, da bi bili v vojaških enotah, pa imajo enaka pooblastila. Ta pooblastila določa zakon, odlok o varnostnem organu in odlok o službenih izkaznicah. Na vsaki službeni izkaznici vsake pooblaščene osebe natančno piše, kakšne so njegove pristojnosti.</p>
               <p>Tukaj je bilo precej poskusov oz. poskus, da se stvari, ki seveda niso take, prikažejo kot kontradiktorne. Gospod Šešerko je govoril, kako smo se mi sklicevali na dva člena v dveh različnih zakonih. Jaz sem četrti odstavek 191. člena zakona o kazenskem postopku citiral zaradi tega, ker ta zakon pravi naslednje:</p>
               <p>"Tistemu, ki je zasačen pri kaznivem dejanju, za katero se storilec preganja po uradni dolžnosti, sme vsakdo odvzeti prostost. Nato ga mora takoj izročiti preiskovalnemu sodniku ali organu za notranje zadeve." Če nekoga zalotite pri kaznivem dejanju, za katerega se storilec preganja po uradni dolžnosti, za to, da se ga ustavi, ne potrebujete pooblastil. V tem primeru pa je šlo za dejavnost, ki so jo izvedle pooblaščene uradne osebe - kar je mogoče preverjati kadarkoli, kakorkoli, v kakršnihkoli postopkih - na podlagi pooblastil iz zakona zoper osumljenca za storitev kaznivega dejanja, ki se preganja po uradni dolžnosti. Proti temu osumljencu je vložena kazenska ovadba v skladu z zakonom o kazenskem postopku in sodni postopek bo pokazal, kakšna je teža tega suma v kazenski ovadbi.</p>
               <p>Ta člen ZKP sem citiral zato, da bi pojasnil stvari, ki so se v zadnjih dneh precej zamegljevale.</p>
               <p>Rekel bi še to, da je bilo v začetku, kot eden od vzrokov, ki so otežili odločanje predsedniku Vlade, navedena tudi takojšna medijska pokritost dogodkov. Če bi ljudje, ki so to izvedli, menili, da delajo kaj nezakonitega, tega ne bi naredili na tistem mestu. Ob prisotnosti patrulje civilne policije in  ne bi izvajali postopka tako naprej kot so ga izvajali. Najbrž nimate ljudi za tako neumne. Se strinjam, da je bila medijska pokritost tega dogodka taka, da se je vsa stvar prikazala samo kot poseg vojske v civilno sfero in da pri nekaterih drugih dogodkih, seveda, medijska pokritost ni taka.</p>
               <p>Ko minister Gaspari podpiše garancijo za "Optimizem", ni nobene kamere zraven, ampak ta denar je potrebno vseeno plačati. Naše ministrstvo je bilo pripravljeno na tej komisiji kadar koli, do sedaj, ko je tekel ta postopek, dati na mizo vse podatke, vse informacije, vse, do česar koli je prišlo prej, preden je prišlo do tega dogodka v Trzinu, vse, do česar je prišlo kasneje. Tisti, ki ste bili na današnji seji komisije, ste lahko ocenili kakšna je pripravljenost tudi iz kakšne druge strani. V zvezi s tem moram reči, da sem zelo skeptičen do teh obljub, ki so bile izrečene tukaj, da se bo to ozadje popolnoma razčistilo.</p>
               <p>Oprostite, kdo bo to naredil. Ta država nima nevtralne preiskovalne institucije, ki bi ukrepala, če pride do nezakonitosti ali v Ministrstvu za obrambo ali v Ministrstvu za notranje zadeve. Te stvari potem izvajajo notranje kontrole. Nalašč dajem oba primera, da ne bo kdo rekel, da sem pristranski. Ministrstvo za notranje zadeve skuša uveljaviti tezo in tako spremembo zakonodaje v teh postopkih, ki so v teku v tem Parlamentu, češ, da bi Ministrstvo za notranje zadeve preiskovalo tudi vsa kazniva dejanja, ki se lahko naredijo v vojaškem resorju, čeprav po zakonu ima ta resor svoje institucije. S tem boste dali eni sami instituciji celoten monopol. Tudi ta ureditev, ki je sedaj, ni v redu. Notranja kontrola je notranja kontrola. Se pravi, vrana sama sebi ne izkljuje oči. Če bo sedaj samo ena institucija pooblaščena za celotno družbeno sfero in tudi za sebe, to je, z notranjo kontrolo, kakšne garancije boste imeli za to, da se mnogo bolj drastične stvari, ki se tukaj dogajajo, kot je bila ta, ne bodo zakrivale.</p>
               <p>Po podatkih, ki sem jih slišal zjutraj, je bilo v letu 93 približno 930 nasilnih posegov organov za notranje zadeve. Vmes so bili tudi zelo drastični primeri. Aretiran je bil oče družine, pretepen pred ženo in otroki, odveden. V nekaterih primerih so tudi drugi člani družine dobili buške. Nihče ni odstopil zato, pa so časopisi pisali o tem primeru. Ni bilo tako medijsko pokrito seveda, ker tega nisem jaz naredil, ampak tako je to bilo. Bilo je na televiziji, ko je specialna enota policije z maskami, z vsem arzenalom, asistirala pri raciji v nekem gostinskem lokalu. Padli so notri, prislonili 40 ljudi na zid, vsakogar malo potipali itd. To se je štelo kot legitimna akcija policijskih organov. Nihče ni delal nobenega problema. Pa še mnogo drugih primerov je, ki jih jaz tukaj ne bi našteval, tudi nekateri malo bolj drastični.</p>
               <p>Vladna komisija, ki ni vladna, bom še enkrat to ponovil in argumentiral, zadeve ni preiskovala, raziskovala, niti ugotavljala kontradiktornosti. Vladna komisija, ki ni vladna komisija, naj bi bila imenovana na seji političnega kolegija. Politični kolegij Vlade nima pristojnosti, da oblikuje tako vladno komisijo. Morda, poglejte odlok in me popravite, mislim, da je tukaj generalni sekretar Vlade in naj pove, na podlagi katerega člena odloka je bila ta komisija imenovana. Na seji političnega kolegija sem tudi jaz predlagal, da se ustanovi neka komisija, ki naj to razčisti, pregleda itd. Moram reči, da so se prisotni zelo branili, da bi bili notri, po stari navadi je predsednik določil ministra z najdaljšim stažem v tej vladi, ministra z najdaljšim stažem v tej vladi in tudi že prej je bil namestnik ministra, za predsednika  te komisije. Okolnost, gospod Kozinc je bil takoj seveda pripravljen sodelovati. Za druge člane pa se takrat ni vedelo. Gospod Peterle je rekel, da bo še premislil, za gospoda Voljča sem slišal naslednji dan v časopisih. Tako je bila ta komisija imenovana. Ta komisija od našega ministrstva ni zahtevala nikakršnih dokumentov. Vse, kar je od nas dobila, smo mi poslali samoiniciativno, ker smo pač pošiljali in tja in tudi parlamentarni komisiji in tožilstvu ugotovitve, do katerih smo prišli. Ko je predsednik Vlade poslal predlog za mojo razrešitev, je zraven poslal poročilo vladne komisije, ki je bilo napisano, vendar pa ne tudi podpisano. Podpisano je bila naslednji dan, vendar ne od vseh štirih članov. Na poročilu imate samo tri podpise. Gospod Peterle je pošteno, ko je bil na to opozorjen, ugotovil, da v ključnem delu v 5. točki, poročilo ne odgovarja dejanskemu stanju. V poročilu namreč piše, da sta v navedbah, gre pa za konkretno dejanje takrat ko je prišlo do prijetja, poročilo Ministrstva za obrambo in Ministrstva za notranje zadeve identični. Ne samo, da nista identični, v veliki meri se razlikujeta ravno v tem ključnem delu in od tega ključnega dela je odvisna ocena, ali je prišlo do prekoračitve pooblastil ali ne. Tako je to s tem poročilom. Skratka, sklicevanje na ugotovitev komisije, ki ni vladna komisija, ki nima spodaj podpisov in ki navaja eklatantno neresnična dejstva, je farsa. Pravnega argumenta, ugotovljenega v skladu z demokratično proceduro, na katero se ravno stranka, ki je zahtevala to izredno sejo, najbolj sklicuje, ni. Te demokratične procedure v tem primeru ni bilo spoštovani gospe in gospodje, formalni demokrati.</p>
               <p>Navedba predsednika Vlade, za katerega moram reči, da je poskušal nekako zadeve reševati nekaj časa tako, da se ne bi dramatizirale itd., vendar pa tako kot se je potem pokazalo, bistveno premalo energično, skratka, njegova navedba, da se je odločil šele po tem, ko ni bilo druge možnosti, pove marsikaj o načinu vodenja slovenske izvršne politike. V tem primeru bi bilo treba odločno reagirati bistveno prej. Najkasneje takrat, ko je iz našega ministrstva prišel dopis v roke predsednika Vlade, kjer je zelo resna kvalifikacija - sum nezakonitih dejanj v Ministrstvu za notranje zadeve v odnosu do Ministrstva za obrambo. Ta zadeva je tudi pojasnjena. Do razčiščevanja je prišlo šele konec prvega tedna v marcu. Vmes pa so stvari tekle po kronologiji, ki ste jo lahko tudi videli.</p>
               <p>Če to drži, kar je rekel predsednik Vlade, češ, da ni bilo nobene druge možnosti, da se je bilo treba odločiti tako, kot je bilo razmerje sil. Od kje potem argument za trditev, da se bo to ozadje preiskalo in raziskalo in se odkrilo? Če sedaj predsednik Vlade ni imel druge možnosti, ampak je bil prisilen, da se za to odloči, kje bo dobil politično moč, podporo v tem zboru, da bo stvari razčistil? Kje? V svojem kabinetu ne, tam se ne glasuje, tukaj se glasuje.</p>
               <p>Zaradi tega spoštovani kolegi te obljube ne jemljem resno in bo tudi čas pokazal, kako je stvar utemeljena. Prepričan sem, da bo šla zadevo po moji razrešitvi v katero, sedaj ne dvomim glede na razmerje sil in po glasovanju na tej komisiji, v iskanje krivca izključno na strani Ministrstva za obrambo. Kajti preiskavo bodo izvajali tisti, ali pa v tistem organu, ki so zadevo začeli. Bom pojasnil potem bolj natančno.</p>
               <p>Poglejte, to so vabila na zaslišanja, ki jih dobivajo delavci Ministrstva za obrambo v zvezi z odvzemom prostosti gospodu Milanu Smolnikarju in to ljudje, ki ne samo, da niso bili zraven, ampak tudi pojma nimajo kdo je gospod Smolnik ali pa nimajo nobene zveze s tem. Ali lahko utemeljeno pričakujete objektivno preiskavo. Od ministrstva ali pa od ljudi v tem ministrstvu, ki je temu gospodu Smolnikarju, po njegovem lastnem priznanju, dalo pozivnik, preko katerega je komuniciral z ljudmi v tem ministrstvu in na katerem je bila na display-u, v času prijetja tajna številka Ministrstva za notranje zadeve. To ni moja ugotovitev. To je ugotovitev preiskovalne sodnice, ki je napravila ogled. To je zapisnik preiskovalne sodnice.</p>
               <p>V Mladini, ki ji verjetno boste verjeli, je gospod Smolnikar rekel: "Organi za notranje zadeve so me zavarovali in mi dali odzivnik." To je bil eden izmed varnostnih ukrepov.</p>
               <p>Na podlagi tega in še seveda mnogih drugih dokazov je govoriti o tem, da je bil gospod Smolnikar, ki je bil trinajst let v policiji tudi v specialni enoti, in v specialni enoti vojske, nebogljen civilist, ki so ga ustavili na prometni cesti in pretepli zakrinkani tolovaji, za katere se je izkazalo pozneje, da so vojaške osebe, je neresno.</p>
               <p>Kar se tiče mnogokrat omenjene delitve tukaj na vojsko in civilno sfero. Prej sem pojasnil, kakšne so pravne možnosti oziroma kakšne so pravne utemeljitve za to, da bi nekomu sploh lahko rekli vojaška oseba. Pravno formalno po zakonu v Sloveniji, ko gre za status zaposlenih v Ministrstvu za obrambo, ni vojaških oseb. Dobivajo plače na enak način kot v ostalih državnih organih. Imajo približno enake ali pa manjše pravice in tako dalje. Namesto šestnajst mesecev beneficiranega staža na operativnih dolžnostih, kot jih ima policija, imajo petnajst, pa še to sem jim zdaj skušal odvzeti in tako naprej.</p>
               <p>Vendar, tega ne omenjam zaradi tega dejstva. To omenjam zato, da bi ilustriral, kaj delate s tem, ko govorite o vojaški in civilni sferi.</p>
               <p>V Ministrstvu za obrambo je morda tri tisoč častnikov in podčastnikov in kakšnih šest tisoč vojakov naenkrat na služenju vojaškega roka. To je ta vojaška sfera. Se pravi deset tisoč ljudi. In zdaj postavljati na eno stran deset tisoč ljudi in reči, to je pa vojaška sfera, ki grozi civilni družbi, na drugi strani je pa milijon devetsto devetdeset tisoč ljudi, to je pa le malo neresno, ampak tak stereotip se ustvarja.</p>
               <p>Vojska je v tej državi ena od državnih institucij. Ne samo zaradi plač, o katerih sem prej govoril, ampak tudi zaradi tega, ker je bilo v tej dvorani na moj predlog v zakonu o obrambi sprejeto določilo, da je vojska depolitizirana in da pripadniki oboroženih sil ne smejo biti člani nobene stranke. Protesti ob tem predlogu so takrat prihajali predvsem iz te strani. Ministrstvo za obrambo, to je tudi odgovor gospodu Thalerju, je edino ministrstvo v tej Vladi, kjer noben od dveh državnih sekretarjev ni član nobene stranke. Naštejte mi še kakšno drugo ministrstvo, kjer imate nepolitične državne sekretarje. Tudi v Ministrstvo za notranje zadeve je en, kakor vem, državni sekretar, strankarski pripadnik.</p>
               <p>In oznaka, ki je bila tukaj izrečena; "češ, da je slovenska vojska moja polprivatna institucija," ni žalitev za mene, ker jaz sem na to vojsko ponosen, kljub temu kar se ji skuša v zadnjem času obesiti, ampak je žalitev za to vojsko. Če bi bila ta slovenska vojska na pol privatna institucija, kot je rekel gospod Thaler, seveda gospod Thaler tega tej vojski ne bi mogel očitati. To je, bom rekel, nasprotje v izjavi sami.</p>
               <p>In glede na to, kako je bilo tukaj zelo glasno rečeno, kako je čas, da se nekateri pač naredijo dotakljivi, se pravi, da ne bodo vedno nedotakljivi itd., itd. najbrž vam, ki tukaj sedite, ni treba tukaj razlagati, da jaz nikoli nisem bil, nisem in ne bom nedotakljiv. Seveda zaradi tega, kar ste mi nekateri tukaj priznali kot zaslugo, sem bil še bolj izpostavljen napadom. Poglejte članke v časopisju, ki so izšli o meni in o mojem resorju od maja 1990, ko sem bil imenovan v prvo vlado in boste videli, kdo je bil dotakljiv. To seveda jemljem kot normalno stvar, to je v redu, za to sem se zavzemal tudi pred volitvami leta 1990 in nobene časopisne kritike, nič kar je bilo objavljeno, nisem vzel kot ne vem kaj. Takrat, ko je šlo po našem mnenju za prekoračitev zakona, smo vložili kazensko ovadbo in postopki tečejo na organih, na katere nimamo nobenega vpliva.</p>
               <p>Vendar pa to, kar se je začelo dogajati po odkritju orožja na mariborskem letališču, to je daleč od normalne kritike nekega organa, nekega ministra ali kogarkoli. To, kar se je dogajalo v povezavi z dejavnostjo, ki ji zdaj pravite afera Smolnikar, je uporaba posebnih metod in sredstev proti strani ljudi, ki niso pooblaščeni za uporabo teh metod niti proti tujim institucijam, proti legitimni in legalni državni instituciji te države. Ni šlo samo za zbiranje informacij, daleč od tega, zato da bi bile potem v Mladini objavljene. Če bi šlo samo za to, potem bi seveda gospod Smolnikar to nosil samo gospodu Štancerju in Severju, ki sta o tem pisala. Ne vem pa, kaj je tukaj delal gospod Drago Kos, visoki inšpektor kriminalistične službe Ministrstva za notranje zadeve. Obstajajo nedvoumni dokazi o sodelovanju tega gospoda v teh aktivnostih. Obstajajo pričevanja, obstaja možnost rekonstrukcije mnogih dogodkov in obstajajo tonski posnetki, iz katerih je jasno razvidno: prvič, da je šlo za zbiranje informacij o bojni pripravljenosti, o organizaciji, o številu vojaških enot. In drugič, iz katerih je jasno razvidno, da je gospod Milan Smolnikar v prisotnosti gospoda Kosa nagovarjal pripadnika Teritorialne obrambe, naj sprovocira svoje prijatelje tovariše v enoti tako, da bodo žaljivo, grdo, grozeče govorili o politikih, novinarjih itd. Citiram, gospod Smolnikar pravi: ..."pa daj to skozi kibic, pa ti rečeš, pa dajmo malo pobiti te prasce novinarje, pa kaj rečeš, zlomimo mu nogo itd." To ni zbiranje informacij. To je navajanje nekoga, da kompromitira svoje sodelavce in to na tak način, da bi se potem prikazalo to v javnosti, kot da gre za neke mračne dogodke v vojski, v obrambnih silah proti civilni sferi, proti politikom, novinarjem itd., itd.</p>
               <p>Kako okarakterizirati dejstvo, da se človeku za fotokopijo iz kopirnega stroja, narejeno na kopirnem stroju Ministrstva za obrambo plača določen denar, zato da jim prinese? Kako  okarakterizirati dejstvo, da se človeku, ki se mu naroči naj pobere odtise vseh črk na pisalnih strojih v ministrstvu, za to plača? Kako okarakterizirati dejstvo, da se pripadnika vojske ne samo nagovarja, ampak, da se mu da natančne inštrukcije, kje naj vzame določene dokumente, od kje naj jih odnese itd.? Oprostite, to ni spopad dve tajnih služb, ki se tepeta ne vem zakaj? To je kriminalna dejavnost. Glede na to, da je tudi predsednik Vlade govoril o dveh tajnih službah, bi tudi jaz prosil za odgovor. Kateri dve tajni službi sta to? Če je ena, varnostni organ Ministrstva za obrambo, potem je to služba, ki ima ne samo pravico, ampak ima dolžnost, da protiobveščevalno varnostno ščiti strukturo po zakonu. Katera je pa druga služba? Obstaja še ena v tej državi, ki pa po tem, kar se je do sedaj ugotovilo, v tej vlogi ne nastopa.</p>
               <p>Ljudje, ki so se predstavljali za pomembne člane te organizacije, kot so rekli, so se izdajali za pripadnike SOVE - Slovenske obveščevalne varnostne agencije. Za enega od teh t.i. pripadnikov SOVE se je potem izkazalo, da je kriminalistični inšpektor Drago Kos iz Ministrstva za notranje zadeve. Za mnoge druge obstajajo risbe in mnogi drugi indici, na podlagi katerih se da ugotoviti, kdo so ti ljudje. Če bodo sami sebe iskali, se ne bodo našli. O tem bodite prepričani.</p>
               <p>Glede na to, da to ni bila SOVA, katera druga tajna služba je bila, predsednik? Ministrstvo za notranje zadeve oziroma gospod Kos in še nekateri, ki so bili iz Ministrstva za notranje zadeve tukaj zraven, niso tajna služba. Ministrstvo za notranje zadeve po zakonu nima nobenih pooblastil za opravljanje obveščevalne ali protiobveščevalne dejavnosti. Odkar je VIS izločen, oziroma SOVA izločena iz tega ministrstva in podrejena neposredno Vladi, te pristojnosti nima. Če je šlo s strani pripadnikov tega ministrstva za tako dejavnost, ne samo, da je bila zakonita, ker šlo je za dejavnost proti legalnemu in legitimnemu organu te države. Nezakonita bi bila tudi, če bi prišlo do tujih služb.  Te pristojnosti ni. Skrivati tako dejavnost pod krinko preiskave kaznivih dejanj, je pa malo huda. Metode, ki so bile uporabljene, ni možno upravičiti za preiskavo kakšnih kaznivih dejanj. Zakoni dokaj natančno določajo, kakšno mora biti sodelovanje v taki primerih, če bi ta služba preiskovala kar koli v zvezi z našim ministrstvom.</p>
               <p>Torej, katera je tista druga tajna služba? Če je, je v zakonih, ki ste jih sprejemali tukaj, niste opredelili.</p>
               <p>Še nekaj bi rekel v zvezi z intonacijo te obrazložitve, ki je bila tukaj prebrana in tudi poslana naši stranki in dana vam kot obrazložitev za mojo menjavo. Ne se ob tem sklicevati na moralnost, ali na to, da razlogi niso bili politični. Ali za to, da je bila odločitev sprejeta na podlagi komisije, ki je pravno- formalno sploh ni bilo. Če bi šli na področje moralnosti, potem bi tistemu, ki je moj umik obrazložil s to kategorijo, lahko marsikaj očital. Koliko človekovih pravic je bilo kršeno na Kosovu na podlagi odloka o izrednem stanju? Koliko ljudi ubitih, koliko pregnanih, koliko zaprtih, koliko družin ločenih? Kje je potem tukaj moralna odgovornost, objektivna moralna odgovornost? Kje je moralna odgovornost pri tistih, ki ste za nekaj tisoč mark kupili hišo v Murglah itd? Ne bi našteval naprej, ker bi to objektivno pripeljalo še do večjih zaostritev, kot so sedaj že in ker bo potrebno na tak in drugačen način sodelovati. Opozarjam na dejstvo, da bodite pošteni in povejte, gre za politične razloge. Mnoge je naštel dr. Pučnik itd, ali pa enostavno samo predlagajte</p>
               <p>razrešitev. Ne navajati stvari, ki ne držijo. Okoli te interpretacije se bomo borili.</p>
               <p>Glede na obljube, da bo vse razjasnjeno, sprašujem, kaj je bilo do sedaj razjasnjeno? V tem Parlamentu imate pet tisoč strani materiala o zadevi HIT. Moj strankarski kolega, gospod Hvalica je nekaj stvari navajal. Kje se je tukaj kaj razčistilo?</p>
               <p>Spominjam se nekega dogodka, nekaj dni po tistem, ali pa nekaj tednov po tistem, ko je moj takratni prijatelj v spremstvu njegovega, tudi takratnega prijatelja, dostavil temu parlamentu te dosjeje o HIT. Takrat mi je bilo rečeno, da je prišel k njemu nekdo, ne bom povedal imena, ki mu je rekel, naj pove ceno. Odvrnjeno mu je bilo, da cene ni in ta pogovor naj bi bil posnet. Kako so se stvari naprej odvijale, jaz ne vem, ampak obljube o tem, kako se bo vse razčistilo, ob tem, da imate tukaj mnogo nerazčiščenih stvari, so malo za lase privlečene.</p>
               <p>Kdaj se bo razčistilo, kako je Adria Airways naredila dvajset milijard tolarjev izgube? Kdaj bo gospod Kocijančič za to prevzel moralno odgovornost, ki je poln morale za to govornico? Da ne navajam drugih številk iz javnega dolga.</p>
               <p>Tisti, ki govorite o sporu med vojsko in policijo, ali pa tiste, ki govorite o sporu med vojsko in policijo, bi rad opozoril na dve stvari:</p>
               <p>Prvič, če bi res šlo za to - za spor med strukturama, je to bolj resna stvar, kot pa je videti, če se to kar tako reče. Vendar pa, na srečo, do sedaj za spor v takih dimenzija še ne gre in tukaj tudi ni nobene potrebe, da bi šlo za kakšen spor med temi institucijami zaradi pristojnosti tako ali drugače. Je pa bilo mnogo poizkusov narediti spor, ampak ne zaradi problemov, ki bi se objektivno pojavili med tema strukturama, ampak iz političnih razlogov. Na veliko se je kurilo zato, da bi se delalo zadaj v kalnem. Tam, kjer so se tisti, ki bi morali skrbeti za zakonitost, za varnost, za odkrivanje kaznivih dejanj, ukvarjali drug z drugim, tam ima kriminal proste roke. In Slovenija je tukaj na dobri poti, da pride v te sfere.</p>
               <p>Mene zanima, kdo je nagovoril mojega kolega iz Vlade, gospoda Bizjaka, da je v sredo sklical tiskovno konferenco in zadevo postavil na raven spora med Ministrstvom za obrambo, na najvišjem nivoju, in med Ministrstvom za notranje zadeve in kdo je s tem spravil ta konflikt na raven spora med Social-demokratsko in Krščansko demokratsko stranko.</p>
               <p>Nisem tako prepričan, da se je kolega Bizjak za ta korak odločil sam, kajti prej, pred to konferenco je prišel iz točno določene pisarne. Potem, ko je ta konferenca bila in so bila navedena dejstva, je bilo seveda treba na stvari odgovoriti. Rezultat pa bo, da bo celotna ta zgodba v posledični konsekvenci padla na dve demokratični stranki, tisti, ki so pa zadaj vlekli niti, si bodo pa lepo roke oprali. In to, kar se je zadnje dni dogajalo, je v veliki meri že potrditev tega, kar pravim.</p>
               <p>Tisti, ki ste vzeli ali pa, ki ste skušali vzeti - to kar se je zgodilo v Trzinu, iz nekega, kot je bilo rečeno, celotnega konteksta, vzeti incident izven celotnega konteksta, ga posebej ovrednotiti in samo zaradi tega predlagati konsekvence, ostalo naj se pa še naprej razčiščuje. Ne vem, zakaj tudi v drugih podobnih primerih ne ravnate enako. Maja lanskega leta je bilo, mislim, da bo v kratkem preiskovalna komisija natančno ugotovila, na kakšen način in kako, ker ti podatki oziroma ta pričevanja so na poti, odkrito 11.000 avtomatskih pušk na mariborskem letališču, 40 minometov, velike količine streliva itd. itd. To orožje je ležalo ali v coni pristojnosti notranjih ministrov, obeh, pri vsakemu nekaj mesecev, ali v coni pristojnosti Ministrstva za finance, ministra za finance, če je bilo to v carinskem skladišču, tako kot so najprej rekli. Ne samo, da ni nobeden odstopil, tudi zelo nizkega uradnika, ki ni bil nič kriv, je bilo zelo težko odstaviti.</p>
               <p>Za kontingent orožja, ki predstavlja objektivno vzeto kakršnokoli veliko nevarnost za varnost in obrambo države - 10 mesecev - nobene objektivne odgovornosti. Zakaj se to ni odkrilo, hudiča! Kje je tukaj to? Vsi pravijo, da niso vedeli. V redu, niso vedeli, ampak zakaj pa ne? Za 120 ton orožja v državi je pa treba vedeti. Tukaj pa je neka objektivna odgovornost. Kje jo imate?</p>
               <p>Tukaj imate še nekaj stvari kako se ne spodobi, da se grdo govori o sodržavljanih ali pa o sopolitikih v tujini in je bil omenjen moj intervju za časopis v Pragi. Veste, ko je novinar tega časopisa prišel k meni, mi je rekel: " Ja do  vas je pa zelo težko priti. Ko sem šel na Urad vlade za informiranje, so mi resno odsvetovali, da bi naredil intervju z vami. Rekli so pa, zakaj ne greste k predsedniku države, saj on je vendar najbolj poklican, da te stvari pojasnjuje, pozna balkanske razmere itd. itd." Ampak to samo tako, mimogrede. Spomnim se Frankfurter Angemeine Zeitung in gospoda Mayerja, ki je naredil nekaj intervjuje z gospodom Kučanom lanske jeseni in v tistem intervjuju sem jaz lahko prebral zelo grde stvari o meni. V neki bolj grobi obliki so se pojavile kasneje v raznih javnih izjavah. Tako, gospod Thaler, ko boste srečali predsednika države, prosim, da ste pošten in tudi njemu nekaj teh očitkov naslovite.</p>
               <p>Jaz sem tukaj pripravljen odgovarjati tudi na kakršnakoli vprašanja, podrobnosti v zvezi  dogodkom, za katerega se pravi, da je razlog za ta predlog predsednika Vlade. Kot sem že prej rekel, ne dvomim preveč v izid tega glasovanja in če sebe izvzamem iz tega konteksta in rečem stavek, kot politični analitik, potem je možno povsem jasno reči, da bo po današnjem dnevu minimalno ravnotežje v družbi, ki je v tranziciji porušeno in da bo seveda vse tisto, kar se je do sedaj govorilo o mehkem prehodu, nekih dolgoročnih reformah in tako dalje, odpadlo kot neka zelo prozorna krinka.</p>
               <p>Spoštovane gospe in gospodje, je danes in bo jutri. Hvala. (Aplavz.)</p>
            </sp>
            <sp xml:id="SDZ1-Izredna-06-1994-03-28.sp90">
               <speaker>PREDSEDNIK MAG. HERMAN RIGELNIK:</speaker>
               <p>Hvala, minister Janša. Besedo dajem ministru Kozincu.</p>
            </sp>
            <sp xml:id="SDZ1-Izredna-06-1994-03-28.sp91">
               <speaker>MIHA KOZINC:</speaker>
               <p>Spoštovane poslanke, cenjeni poslanci! Sam se seveda ne v politično oceno ne v ozadja niti v predzgodbe te zadeve ne bi spuščal. Želel pa bi pojasniti samo nekaj pravnih zadev, ki so bile tukaj omenjene. Uvodoma bi želel opravičiti predsednika komisije gospoda Lojzeta Janka, ki je objektivno odsoten in seveda zaradi tega moram v njegovem imenu to mnenje podajati tukaj jaz. Začel bi tam, kjer je začel kolega minister Janša, in sicer začel bi, kjer je on končal. Člen 80. zakona o obrambi in zaščiti je objavljen v Uradnem listu št. 15 z dne 6. aprila 1991. Za pravno korektnost in za celovito vaše informiranje je treba ta člen seveda prebrati v celoti. Tam, kjer je gospod Janša končal, se nadaljuje. In nadaljuje se tako: "Če varnostni organ odkrije dejavnost v skladu s tem členom izven oboroženih sil in upravnih organov, pristojnih za obrambne zadeve, o tem obvesti pristojne organe za notranje zadeve, ki izvedejo potrebne varnostne ukrepe". Potem se naprej nadaljuje; ta člen oziroma ta zakon ima še 81. člen, kjer v drugem odstavku govori: "Izvršni svet Skupščine Republike Slovenije izda natančnejše predpise o organizaciji in delovanju varnostnega organa republiškega upravnega organa, pristojnega za obrambne zadeve ter vojaške policije teritorialne obrambe." Ta odlok je bil izdan in seveda je bil objavljen v Uradnem listu št. 49 z dne 10.10.1992. Za vaše celovito informiranje je treba ta člen, člen 10 prebrati v celoti, ne pa v delih: "Varnostni organ preprečuje in odkriva kazniva dejanja v upravnih organih, pristojnih za obrambne zadeve in v teritorialni obrambi samostojno ter v sodelovanju z organi za notranje zadeve in opravlja druga opravila v zvezi s tem na zahtevo pravosodnih organov ter v skladu s svojimi pooblastili." Drugi odstavek 10. člena: "Če delavci ali starešine v rezervni sestavi varnostnega organa pri delu odkrijejo kaznivo dejanje, ki ga je storila oseba izven upravnih organov, pristojnih za obrambne zadeve ali teritorialne obrambe, o tem takoj obvestijo pristojni organ za notranje zadeve in nudijo strokovno pomoč v skladu s svojimi pristojnostmi." Zgolj to in samo to je ugotavljala komisija, ki jo je imenoval predsednik Vlade na podlagi 20. člena zakona o Vladi, ki je bil seveda tudi objavljen v Uradnem listu. To poročilo je pred vami, sestavni del tega poročila je tudi mnenje, ki so ga podali trije profesorji kazenskega prava iz ljubljanske Pravne fakultete.</p>
               <p>Gospod minister, kolega Janša, je rekel, da iz zapisnika o preiskavi preiskovalne sodnice izhaja, da je bil najden pozivnik, na katerem je bila zabeležena številka policije. Sam se seveda v vsebino tega ne bi spuščal, vendar za objektivno informiranost je pač treba ta odstavek tega zapisnika prebrati in sicer: "Na polički med prednjima sedežema najdemo pozivnik znamke Nokia, pri čemer na displayu najdemo izpisano številko 0611319216." Ne govori se o nikakršni telefonski številki policije. Potem gre: "Ugotovimo številko pozivnika, iz katere se stežka razbere ...." - govori se o številki tega pozivnika.</p>
               <p>Komisija, ki je bila - kot sem dejal - imenovana na podlagi 20. člena zakona o Vladi, se je večkrat sestala, večkrat obravnavala to zadevo in - kot je bilo že rečeno - vodil jo je gospod Lojze Janko. Pri imenovanju te komisije je kolega Janša apostrofiral tudi mene, in sicer se je slišalo tako, kot da bi z velikim veseljem zagrabil to svojo dolžnost v tej komisiji. Moram priznati - in to mi lahko verjamete - da to res ni bilo tako. Vendar sem bi slučajno prisoten na tem političnem kolegiju, ko sem bil imenovan v to komisijo. In če bi lahko sam odločal, prav gotovo v tej komisiji ne bi bil. Kot sem rekel, se je komisija sestala večkrat. Izročila je svoje poročilo predsedniku Vlade. Pri tem, ko mu je bilo izročeno, se je prebralo in prisotni so bili vsi člani komisije, ko je bilo to poročilo izročeno predsedniku Vlade.</p>
               <p>Želel bi prebrati tudi pripis na tem poročilu - rokopis je od gospoda Lojzeta Janka, in sicer: "Dne 24.3.1994 so člani soglašali s poročilom - in zraven je pripisana ura - ob 13. uri." Tako, da poročilo je, kakršno je. Gre za zgolj pravno obravnavo te zadeve in komisija drugačnega poročila v tej zadevi enostavno, glede na zakonska določila, ki so bila prebrana, ni mogla dati. Je pa res, gospod kolega Janša je pravilno in korektno citiral četrti odstavek 191. člena zakona o kazenskem postopku: "Vsakdo, kdor zaloti storilca kaznivega dejanja, ki se preganja po uradni dolžnosti, ga lahko zadrži, o tem obvesti pripadnike notranjih zadeve, oziroma ga pripelje k preiskovalnemu sodniku." Komisija, kot lahko razberete, je obravnavala tudi tak primer, vendar ugotovila, da se tudi po četrtem odstavku 191. člena pripadniki vojaških struktur, ki so bili ob tem dogodku, niso ravnali. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp92">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod minister. Besedo dajem gospodu Anderliču.</p>
            </sp>
            <sp xml:id="SDZ1-Izredna-06-1994-03-28.sp93">
               <speaker>TONE ANDERLIČ:</speaker>
               <p>Spoštovani! Gospod minister spretno meša stvari in manipulira z dejstvi, da bi nas zavedel in da bi mogoče stvari, ki so vsekakor pereče za slovensko družbo - javni dolg, HIT, itn. - speljal na drugo pot. Vendar, ne dam se zmesti!</p>
               <p>Gospod minister, govorite o statusnih simbolih. Za začetek nekaj opazk. Govorite o statusnih simbolih. Niso samo plače statusni simbol, plače so popolnoma primerljive z našimi, so tudi avtomobili s dvesto in več konji, ko lahko po deset avtomobilov skupaj sestavite, od davkoplačevalcev pa ne bodo tako močni, kot so vaši, ki stojijo tukaj zunaj. Vendarle, govorite o tem, da je komisija v imenu večine, v imenu sile ali ne vem česa obšla vaša prizadevanja, da bi razložili 80. člen Zakona o obrambi. Ne, gospod minister, tudi mi znamo brati 80. člen in ga razlagamo tako, kot ga razlagajo pravni strokovnjaki v Državnem zboru, na Pravni fakulteti, v Vladi in drugod. Damo se podučiti, tudi predstavnikom ministrstva smo se dali nekajkrat podučiti na današnji seji.</p>
               <p>Razumem, da je potrebno razložiti stvar tako, da je po meri že opravljenim dejanjem, pa vendarle je potrebno tukaj reči nekaj. Govorite o formalnih demokratih. Da, v imenu formalne demokracije je potrebno ločiti delovanje organov obrambnega ministrstva od delovanja organov za notranje zadeve oziroma organov pregona na civilnem področju.</p>
               <p>Država ščiti človekove pravice ali pa ne. V tem primeru je bila država  obrambno ministrstvo in je padlo na izpitu. Pretepen je bil človek, civilist, s strani organov obrambnega ministrstva, oblečenih v uniformah, zamaskiranih. Med njimi tudi civilisti in do zob oboroženi z vojaško opremo. To je formalna demokracija. Od tega, kako država spoštuje človekove pravice, se ločijo države. Na eni strani so banana republike in na drugi strani so pravne države. Vedno bom glasoval za pravno državo in tudi v tem primeru je pač tako.</p>
               <p>Z vidika človekovih pravic in poseganja v zasebno sfero, dejanje v Depali vasi ni mogoče opravičevati. Nisem opazil niti trenutka obžalovanja dejanja, nisem opazil nobenega notranjega ukrepa, nisem opazil ničesar, kar bi bilo v smeri želje pojasniti, določiti pristojnosti organom obrambnega ministrstva oziroma razmejiti mejo med tistim, kar se reče, civilno in kar se mogoče reče tudi kako drugače. Zakon o delavcih v državnih organih ureja zaposlitev teh ljudi. Pooblastila in naloge, ki se nanašajo, ki jih imajo ti delavci in se vzemajo iz nekega drugega zakona, obrambni itd. Tudi tokrat oziroma točno na tej točki, kjer sem pričakoval v ponedeljek, torek, sredo, četrtek, petek, soboto, nedeljo, ne, ni prišlo do tega, da bi se kar koli zgodilo. Še več, v soboto preberem v časopisu, da se še naprej fizično obračunava. Ali je to sedaj pot, po kateri bi morali iti? V imenu razčiščevanja vsega ozadja, Darko Njavro, mogoče se motim, ljubljanski Dnevnik prva in enajsta stran, lepo prosim. Seveda, tukaj se zgodba za mene konča. Če vsak cilj posvečuje sredstva, potem jaz ne morem razumeti teh dejanj.</p>
               <p>V tem govoru, pozorno sem ga poslušal, gospod minister, je bilo nekajkrat spretno vnešeno nekaj lahkih tem za vsakdanjo rabo. Ne, ni mogoče manipulirati ne z nami ne z volivci ne s komerkoli. Mogoče imam samo tistih 1500 ali 2000 ali 5000 volivcev, ki so takrat verjeli. Pa mogoče so tudi tisti koga drugega volili ali so stranko volili. Vendar, jaz jih sam osebno poznam vsaj nekaj tisoč, ki takih početij v imenu države ne odobravajo. In seveda, za konec - razlogi za to pismo, ki je pred nami in zaradi katerih bom jaz razrešitev podprl, so v cilju zavarovanja pravne države. Odločitev pa je seveda politična, kot vedno. Tudi v vašem govoru je bilo mnogo političnega in več. In zato seveda vse, tudi te diskusije, ki so bile danes, me niso uspele prepričati in v tem delu se pač odločamo ali  v Sloveniji pravna država bo ali pa ne bo. Hvala. Še nekaj. Pravite, da v Ministrstvu za obrambo ni nikogar, ki bi bil v stranki. Gospod Milan Zver je šef kabineta in je prisostvoval na nekem strankarskem zborovanju v soboto, če se ne motiv v Velenju. Hvala.</p>
            </sp>
            <sp xml:id="SDZ1-Izredna-06-1994-03-28.sp94">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Anderlič. Besedo dajem ministru Bizjaku. Hvala.</p>
            </sp>
            <sp xml:id="SDZ1-Izredna-06-1994-03-28.sp95">
               <speaker>IVAN BIZJAK:</speaker>
               <p>Spoštovane gospe, spoštovani gospodje! Ne želim polemizirati s kolegom ministrom Janšo, vendar pa me nekatere navedbe vendarle silijo k temu, da tudi zaradi resnice dam kakšno pojasnilo. Na kratko samo. Najprej zakon o obrambi. Rečeno je bilo kakor da se naše ministrstvo zavzema, da bi prav vse preiskovalo naše ministrstvo. To ne drži. Diskusije, ki smo jih imeli so bile res izredno ostre, izredno dolge in so šle predvsem v to smer, da zelo jasno razmejimo pristojnosti te in druge službe, da razmejimo tudi v obrambnem segmentu med seboj obveščevalno, protiobveščevalno dejavnost in vojaško policijo. Ob teh diskusijah precej pred tem neljubim dogodkom sem trdil, da trenutna ureditev razmejitev pristojnosti ni dovolj jasna. Večkrat sem uporabil besede, da moramo zakon napisati tako, da bo, seveda ob znanem dejstvu, da zakon nikoli ne more biti do skrajnosti jasen, vendarle tudi vsakemu operativcu, če lahko uporabim to besedo, jasno, kdaj nekaj sodi v njegovo pristojnost in kdaj ne. Ta naloga nam še vedno ostane in mislim, da jo bo potrebno z vso odgovornostjo razrešiti.</p>
               <p>Drugo. Govor je bil o vabilih na zaslišanje s strani našega ministrstva. Moram pojasniti, da gre za vabila, ki jih je naše ministrstvo poslalo na zahtevo tožilca, ki obravnava ovadbo, ki jo je dalo Ministrstvo za obrambo. Tožilec naloži našemu ministrstvu posamezna preiskovalna dejanja in tukaj gre natanko za to. To samo tudi kaže, v čigavih rokah je nadaljnji postopek.</p>
               <p>Tretje, ponovno je bilo precej splošnih obtožb na to, kaj je delala naša kriminalistična služba. Glede na vse, kar je bilo rečeno v zadnjem letu, oprostite v zadnjem tednu, je v izjemnem interesu, da razčistimo vse podrobnosti tega ozadja in to na tak način, ki ne bo dopuščal nobenega dvoma v nepristranskost. Ravno zaradi teh obtožb, ki so bile izrečene, ki so bile izrečene v javnosti in ki bodo obležale na tem ministrstvu, kdor koli že bo na njegovem čelu in bodo obležale na slovenski policiji, kar ne bo dobro. Zaradi tega smo tudi s svoje strani pripravili obsežno gradivo o vseh dejavnostih, ki bi lahko tukaj bile eventualno moteče in omenjene s tem v zvezi. Tam je razvidno, kdo, kaj in zakaj je delal in kaj so bili rezultati tega. To smo imeli pripravljeno že za današnjo komisijo, ki jo vodi dr. Bučar.</p>
               <p>V vsakem primeru pa lahko zatrdim, da bojna pripravljenosti vojaških enot ni bilo nekaj, kar bi zanimalo naše kriminaliste. Če se v katerem koli trenutku izkaže, da je šla dejavnost organov Ministrstva za notranje zadeve preko pristojnosti, potem bo seveda treba povleči vse potrebne konsekvence. Seveda pa je to treba ugotoviti na osnovi vseh relevantnih argumentov.</p>
               <p>Še nekaj moram zelo jasno pribiti. Govorilo se je o plačevanju dokumentov. Morda je kdo v tej državi komu plačeval dokumente. To je prav, da raziščemo. Z vso odgovornostjo pa lahko zatrdim, da kot edini pristojen za uporabo posebne metode, oziroma sredstva odkupa predmetov, nisem podpisal niti ene odločitve na to temo.</p>
               <p>Končno še tiskovna konferenca. Da, tiskovna konferenca, to je bilo edino, kar sem rekel prejšnji teden. Do nje pa je prišlo potem, ko se je pojavila trditev, da organi za notranje zadeve prijete osebe niso hoteli prevzeti. To trditev smo zanikali tam in navedli nekaj osnovnih podatkov o tem, kakšna je bila dejavnost našega ministrstva. Tista dejavnost, za katero se je že tudi tisti dan pred konferenco oziroma isti dan zjutraj v nekaterih časopisih, očitno na osnovi ovadbe, ki je naše ministrstvo še nima, pojavil celoten konstrukt. Mislim, da je bilo potrebno, da smo to pojasnili. Ob tem pa mi je zelo žal, da je bilo rečeno, da je bila ta sklicana po tem, ko sem prišel iz nekih točno določenih vrat. Ne pove se, katera so bila ta vrata, ne pove se, da sva se na teh vratih z gospodom Janšo srečala, to so bila vrata predsednika Vlade, ki me je tedaj poklical tja. Tam sem ga tudi obvestil, da smo se odločili organizirati konferenco, kjer bi pojasnili navedene zadeve. No, in ob tej priložnosti, ko sva se tako srečala, sem kolegu Janši tudi rekel, zakaj mu je bilo potrebno trditi, da nismo hoteli prevzeti te osebe. Na to nisem dobil odgovora, ki bi bil s tem povezan.</p>
               <p>Toliko samo za osvetlitev nekaterih dejstev, ki so bila, po moji oceni, vendarle napak prikazana in čutil sem dolžnost, da vendarle te popravke, lahko bi rekel, navedem. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp96">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Bizjak. Besedo dajem gospodu Janezu Podobniku.</p>
            </sp>
            <sp xml:id="SDZ1-Izredna-06-1994-03-28.sp97">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Na podlagi do sedaj rečenega, predvsem pa na podlagi razprave dveh ministrov, gospoda Janše in gospoda Bizjaka menim, da je ena sama možna, logična rešitev: predsednik Vlade naj umakne predlog za razrešitev.</p>
               <p>Ta predlog oziroma zahtevo je poslanska skupina tudi pisno posredovala predsedniku Vlade doktorju Drnovšku. Navsezadnje iz razprave, predvsem pa iz razprave gospoda Janše je razvidno, da je bila v proceduri kršena oziroma ni bila spoštovana demokratična procedura.</p>
               <p>In drugič, kar je najpomembnejše. Povsem nedorečeno ostaja temeljno vprašanje: ali so bila prekoračena pooblastila? V vsaki pravni državi, v javnem delovanju ljudi, ki so na javnih mestih, od ministrov, od predsednika vlade, je vedno temeljno vprašanje: ali je pri svojem delu kršil - prekoračil pooblastila?</p>
               <p>Dovolite mi mojo osebno oceno; na podlagi nastopa gospoda Janše menim, da jih ni kršil. Toda, sprašujem vas, kdo je merodajen, kdo lahko da kompetentno mnenje, če so bila kršena ta pooblastila? Moje mnenje je, da kompetentno mnenje o tem lahko da samo Ustavno sodišče.</p>
               <p>Rad bi vam povedal še to, da sem konec julija na 11. seji Državnega zbora 28. julija postavil poslansko vprašanje, če so bila prekoračena pooblastila, ko so pripadniki za notranje zadeve oziroma slovenske policije grobo pretepli mlade na Soriški planini. Eden je bil več dni v bolnici zaradi udarca v glavo. Odgovora nisem dobil. Ne spominjam se, da bi bila kakršna koli razprava oziroma predlog za zamenjavo.</p>
               <p>Zelo pomembno se mi zdi vprašanje, na kakšen način vidimo - bomo videli, da je Državni zbor v tej konstelaciji političnih sil garant, da se bodo razčistila vsa ozadja te zadeve. Današnja razprava v delovnih telesih, ki se je zgodila, je bila, dovolite moje osebno mnenje, razprava, ki je v posmeh demokraciji. Argumenti niso obveljali nič; 8 - 7, vedno 8 - 7, argument ni veljal. In seveda, rad bi vas opozoril, da bomo v kratkem, na 19. seji Državnega zbora, govorili o zakonu o državnem tožilstvu in tam se bomo o nečem pogovarjali. Pogovarjali se bomo o avtonomiji in neodvisni drži državnega tožilstva. Mar ni ta primer, ki je tako razburkal slovensko politično sceno, najboljši dokaz za to, da mora biti državno tožilstvo avtonomno in neodvisno. Kako naj kot poslanec zaupam, da bodo o neki zadevi, v katero so vpleteni predstavniki policije oziroma Ministrstva za notranje zadeve, kako lahko upam oz. zaupam v njihovo nepristranskost? Ne morem zaupati! Edina rešitev je, da so državna tožilstva avtonomna in suverena.</p>
               <p>In še nekaj. Na predsednika Vlade - ki ga ne vidim - naslavljam vprašanje, ki je bilo izrečeno in ki je temeljno vprašanje tega hudega konflikta: katera je tista tretja obveščevalna služba? Lepo prosim, da pride na ta oder in na to vprašanje odgovori. Verjamem, da je dr. Drnovšek v težki situaciji. Danes oz. nocoj pa lahko nekaj stori samo on sam. In kaj? To, da umakne predlog za zamenjavo in omogoči, da bo tako Državni zbor kot vsa njegova delovna telesa umirjeno in argumentirano razpravljal o vseh ozadjih tega težkega zapleta. Samo na ta način lahko predsednik Vlade računa, da bo ostal verodostojen tudi pri vseh tistih, ki se sicer z njim ne strinjamo. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp98">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Janez Podobnik. Besedo dajem gospodu Maksu Lavrincu.</p>
            </sp>
            <sp xml:id="SDZ1-Izredna-06-1994-03-28.sp99">
               <speaker>MAKSIMILJAN LAVRINC:</speaker>
               <p>Hvala, gospod predsednik! Kolegice in kolegi, gospod minister! V stilu in slogu vaših dosedanjih ravnanj, da z namigovanji in delnimi informacijami naredite sliko, kakršno tisti hip potrebujete, ste po pitju nekaj kozarčkov na račun godovanja našega kolega Gabrijela Berliča, v četrtek prejšnji teden, dali podobo slavljenja predlogu za vašo zamenjavo. V ta kontekst seveda sodijo tudi namigovanja, iz katere sobe je prišel minister, kdo je komu kaj iz HIT-a ponudil in podobno.</p>
               <p>Gospod minister, predlagal bi, da najprej zamenjate pravne svetovalce, saj so vam dobesedno podtaknili neumnost, ki bi jo težko prežvečil tale Državni zbor. Namreč, eno od pridobitev slovenske pomladi je bila tudi sprememba kazenskega zakonika in tako za takšno tolmačenje, kakršnega so vam pripravili 224. člena kazenskega zakonika, na žalost ni nobene razlage. Gre za dikcijo starega člena, saj nova, ki je bila sprejeta prav po vaši zaslugi oziroma po zaslugi procesa proti četverici, takšno kaznivo dejanje pripisuje zgolj vojaškim osebam, ali pa osebam, ki so v vojaški službi. Zato tudi določbe ZKP, ki ste jih navedli tu oziroma, na katere se sklicujejo vaši kolegi iz ministrstva, da so uporabili na nek način skrajno silo, saj so pridržali človeka, ki je storil kaznivo dejanje, ne držijo. Vedeli so namreč, da lovijo civilista, ta pa za takšno kaznivo dejanje ne more biti obsojen.</p>
               <p>Razlika, gospod minister, med kriminalnimi ravnanji in pa med operativnim kriminalističnim delom je očitna. Zato  nikar ne poskušajte s polresnicami oziroma z izsečki iz zapisnika, ki so ga opravili kriminalisti na samem kraju, vlivati nadaljnji dvom v institucije, ki so v tej državi Ministrstvo za notranje zadeve, parlamentarne komisije, v sam Državni zbor, če že hočete. Moj kompliment ali po domače čestitka ministru za notranje zadeve in kolegom iz krščanske demokracije, ki se držijo tako kot se. Namreč, vso to kalvarijo, ki jo danes in pa že kar nekaj časa morajo dati skozi, cenim in spoštujem kot njihov prispevek k umiritvi političnih strasti na Slovenskem. Zato, gospod minister, bom v podobnem stilu, kot sem začel, povedal še tole, da glede večine, ki je pač na koncu vedno demokratična, tudi za vas velja, da ste bili, če me spomin ne vara, s popolnoma istim izidom glasovanja, na popolnoma istem odboru potrjeni kot kandidat za ministra.</p>
            </sp>
            <sp xml:id="SDZ1-Izredna-06-1994-03-28.sp100">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Lavrinc. Besedo dajem gospodu Igorju Bavčarju.</p>
            </sp>
            <sp xml:id="SDZ1-Izredna-06-1994-03-28.sp101">
               <speaker>IGOR BAVČAR:</speaker>
               <p>Gospe in gospodje, spoštovani gospod predsednik, spoštovani ministri! Ni nebogljenih civilistov niti kakršnih koli drugih civilistov. So z ustavo in zakoni varovane pravice in državljanske svoboščine in so z ustavo in zakoni določena pooblastila državnih organov. Poleg tega je splošno civilno, in v Sloveniji tudi s slovensko pomladjo jasno postavljeno načelo ločitve pristojnosti med policijo in vojsko, ki je bilo v dogodku, o katerem danes govorimo, prekršeno in prekoračeno. Mislim, da je to danes ključna zadeva. To so tista dejstva, ki jih ni mogoče opravičiti z nobenim ozadjem, čeprav je treba to ozadje do konca raziskati. In sam podpiram sklep, ki sem ga dobil pred kratkim na mizo, mislim, da je sklep poslanske skupine Krščanskih demokratov, ki predlagajo, da se na podlagi, mislim da 107. člena ustave, v tem zboru in z njegovo odločitvijo naloži predsedniku države, da pojasni nekatere svoje izjave, ki jih je dal pred kratkim v javnosti in da tudi on pojasni svojo vlogo v tem ozadju. Toda ne glede na to, je ukrepanje varnostnega organa Ministrstva za obrambo tako kakršno je bilo in ga ni mogoče opravičevati s tem, kar je bilo zadaj. Niti ga ni mogoče opravičevati s primerjavami kršitev ali domnevnih kršitev s strani kršenja pooblastil Ministrstva za notranje zadeve, pač pa je potrebno tudi to sankcionirati. Čeprav, bom rekel, za razliko od obrambnega ministra, nisem slišal, da bi minister za notranje zadeve tu, pa tudi sicer branil kršitelje in se tako vehementno postavljal v bran spornih postopkov.</p>
               <p>Ko poslušam zgodbe o ozadju, si ne morem kaj, da ne bi rekel poleg tega, da je danes in jutri, da je bilo tudi včeraj. In da je to včeraj, bom rekel, nek spomin na leta, ko smo postavljali odbor in ko smo delovali v odboru, ko je takratna slovenska totalitarna oblast odgovarjala na naše zahteve z natančno istimi razlagami. Res je, da je aretacija, so rekli takrat, Janeza Janše, toda vi ne veste, kaj je zadaj. Vi ne veste, kakšni so pritiski na slovensko oblast. Pustite nas, mi bomo uredili te zadeve. Če takrat ne bi bilo organizirane slovenske javnosti, je vprašanje, kam bi se zadeva zavrtela. Če danes ne bi bilo demokratično izvoljene oblasti, je vprašanje, ali je moč prepustiti odločanje o tako delikatnih vprašanjih zgolj ljudem, ki imajo pooblastila.</p>
               <p>Zato z mirno vestjo danes razpravljamo o teh vprašanjih in mislim, da je prav, kar je storil predsednik Vlade, ki je s tem branil in brani standard evropske demokracije, ki smo ga začeli postavljati leta 1988. V takih primerih je potrebno ravnati natančno po tem: po vesti, ne po politični pripadnosti niti ne na podlagi prijateljskih odnosov. Ni ocene, ki bi nas lahko odvezala od te odgovornosti, tako, kot je ni bilo takrat, na kar me je spomnil obrambni minister, ko je omenjal svoje nekdanje prijatelje, ko so mi ponujali denar, da ne bi sodeloval v preiskavi proti HIT in ko sem to dokumentirano gradivo shranil pri predsedniku Državnega zbora. Zaradi tega mislim, da je v tem primeru, kot zaveza temeljnim človekovim pravicam in državljanskim svoboščinam potrebno storiti to, kar predlaga predsednik Vlade. S čimer pravzaprav samo utrjujemo temelje demokratične oblasti, ki so v Sloveniji bile postavljene tudi z dejanji, pri katerih sem sam sodeloval. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp102">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Bavčar. Želi še kdo besedo? Gospod minister Peterle, potem gospod Zoran Thaler in minister Janša.</p>
            </sp>
            <sp xml:id="SDZ1-Izredna-06-1994-03-28.sp103">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci! Veliko je bilo tukaj danih vzpodbud za veliko odgovorov. Verjetno ne smem te priložnosti uporabiti za to, da bi razpravljal na široko. Želim pa povedati nekaj besed kot član komisije, ki jo je predsednik Vlade dr. Janez Drnovšek imenoval zato, da bi raziskala, ne preiskala, primer Smolnikar in na moje posebno vztrajanje, tudi okoliščine v zvezi s tem primerom. Ves čas sem vztrajal na celoti. Vztrajal sem tudi pri tem, ko smo govorili, kako naj se komisija loti dela, da se ne vidim kot svojstvu strokovnjak za razlago zakonodaje in za presojo dogodka oziroma kvalifikacij ravnanj posameznih akterjev. Zato sem rekel, da noben moj podpis na katerem koli poročilu, ne bo imel dimenzije strokovne razlage, ampak je lahko samo podpis človeka, ki ga zanimajo, kot članu Vlade in kot člana te komisije, politične dimenzije tega dogodka oziroma tega dogajanja. To je bilo tudi sprejeto in tako sta se s strokovnim delom v smislu razlage zakonodaje, kar je počelo prvo oziroma uvodno poročilo, sta se ukvarjala ministra, ki se na to razumeta. Minister Kozinc in minister Janko.</p>
               <p>Rad bi opozoril, da je to uvodno poročilo in da v njem piše, žal, ga nimam tukaj s seboj, da gre za poročilo na podlagi doslej zbranih podatkov, kar pomeni, da se delo nadaljuje in da bo končno poročilo prišlo potem, ko bo komisija obdelala primer in okoliščine v celoti.</p>
               <p>Predlagal sem naslednje tej komisiji. Naj rekonstruira na podlagi poročil oziroma gradiva prvega in drugega ministrstva dogodke tako, da bo prišla do enoznačne kronologije. Če pa se kje pokažejo razlike v teh poročilih, naj seveda raziskuje toliko časa, da bodo zadeve pojasnjene.</p>
               <p>Deloma je bilo to opravljeno. Ko sem bral osnutek poročila, sem kasneje ugotovil, da tisto, kar je bilo označeno kot identična zgodba z obeh strani, se je izkazalo da to ni res, zato sem čutil dolžnost, da opozorim na pomembno razliko v tistem delu, ki naj bi bil identičen in sem to posebej na izvod poročila napisal in podpisal in seveda pri tem vztrajam. Hvala.</p>
            </sp>
            <sp xml:id="SDZ1-Izredna-06-1994-03-28.sp104">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa minister Peterle. Besedo dajem gospodu Zoran Thalerju.</p>
            </sp>
            <sp xml:id="SDZ1-Izredna-06-1994-03-28.sp105">
               <speaker>ZORAN THALER:</speaker>
               <p>Hvala, gospod predsednik! Spoštovani kolegi in kolegice! V prvem nastopu sem želel biti kolikor se da objektiven in zadržan. Sem pa seveda opazil, da sem bil v delu nastopa ministra Janše dokaj pogosta referenca. Zato si moram dovoliti nekaj reagiranj na to oziroma odgovorov.</p>
               <p>Minister Janša pravi, leta 1988 se mi je zgodilo to in to in nič se ni potem spremenilo, oziroma nič se ni zgodilo potem. To ni res, mislim, da tudi zaradi aretacije, sedaj ministra, prej civilista Janše oziroma četverice, smo imeli leta 1990 svobodne, pluralistične volitve. Tudi zaradi tega nam je uspelo najti pot iz socializma, ki je bila na koncu dokaj enostavna, vsaj recept, to so bile svobodne pluralistične volitve.</p>
               <p>Ko sem se prej vprašal ali se je pričela "jogurtna" revolucija oziroma protibirokratska revolucija na Slovenskem, glede na to, da parlamentarne stranke organizirajo demonstracije pred parlamentom, sem se to seveda retorično vprašal in dobil od mnogih zagotovila, tudi javno tukaj, da to ni tako. Da se, skratka, ni pričela. Moram reči, da sem s temi zagotovili zelo zadovoljen in me teši dejstvo, da lahko zadeve še naprej urejujemo v parlamentu, ki je bil izvoljen zato, da štiri leta predstavlja slovenske volivce, kot je to običaj v demokratičnih sistemih.</p>
               <p>Ko minister Janša govori o vladni komisiji in na nek način dvori gospodu Peterletu, moram reči, da me to na nek način čudi, vedoč in spominjajoč se, da je bil minister Janša tisti, ki je prvi predlagal, že avgusta 1991. leta, zamenjavo takratnega predsednika Vlade gospoda Peterleta; da se ni obotavljal pri drugi, demokratično izvoljeni slovenski vladi; da je v tej vladi, ki je bila takrat imenovana levosredinska, danes bi jo nekateri imenovali udbomafijska oz. komunistična, in da si je umil roke nad tem, da je bil takrat gospod Peterle s svojo stranko, krščanskimi demokrati, v opoziciji. In dokaj znano dejstvo je tudi, da je v to vlado prišel - v tretjo po vrsti - predvsem po zaslugi gospoda Peterleta kot predsednika Slovenskih krščanskih demokratov.</p>
               <p>Ponavljam stališče, da se mi zdi, da je za mlado državo štiri leta predolga doba biti minister na represivnem resorju. Praksa kaže, da so tukaj zamenjave potrebne oziroma morajo biti pogostejše. Ko mi očita očitek, da se je resor na nek način spremenil v strankarsko izpostavo - seveda, kaj naj si mislim na podlagi poročil, da na strankarskem srečanju socialdemokratov govori šef kabineta obrambnega ministra gospod Milan Zver in poziva ljudi, da naj se udeležijo zborovanja pred parlamentom, ugotavlja, da so v ozadju Janševe zamenjave politični interesi, ki želijo restavrirati star politični režim in da je, skratka, s to zamenjavo konec demokracije. Šef kabineta v obrambnem ministrstvu je na plačilnem spisku tega ministrstva oziroma državnih organov in mislim, da ni normalne države, kjer bi šefi kabinetov hodili po strankarskih srečanjih in to razlagali. Da ne govorim o predstavnici za tisk, ki je vehementna in zelo spretna političarka. Izjave, ki jih je ona dajala v zadnjem času v imenu ministrstva, so obračunavale na vse strani in so se še najmanj ukvarjale s slovensko vojsko.</p>
               <p>Mimogrede, ko govorim o polprivatni vojski na retoričen način, mislim tukaj na MORIS. In predlagam, da se preiskovalna komisija - upam, da bo ustanovljena za celovito raziskavo primera Smolnikar in vseh teh razmerij - posebej pomudi pri vprašanju, kakšen status ima MORIS glede na našo zakonodajo.</p>
               <p>Zastrašujoč je ta način trosenja polpodatkov - da tako rečem - okoli, informacij o tem, kdo je kje stopil iz kakšne pisarne, kdo je kje bil, kdo se s kom druži in tako naprej. Ne vem, kaj si naj ob tem mislimo, da se obrambni minister tako zelo ukvarja z zadevami, ki se dogajajo znotraj države, ko pa je obramba vsake države za to, da odvrača zunanji napad. In, oprostite mi, ne morem pristajati na to, da, ko grem ponoči po mestu ali pa se peljem po cesti, da me skrbi to, kdo me zasleduje, kdo mi prisluškuje in kdo me bo morebiti ustavil, zato ker se mu zdi, da bi lahko, ne vem kaj, vohunil za kogar koli.</p>
               <p>Mislim, da je naša dolžnost, da je dolžnost tega parlamenta, da obvaruje državljane Slovenije pred takim strahom in takimi pomisleki.</p>
               <p>In na koncu bi rekel še to: na nek način me žalosti, da minister Janša, ki je gotovo izjemno perspektiven politik in bo še dolgo pomemben akter na slovenski politični sceni, upam, da v tem ustavnem spektru, ki ga s težavo vzpostavljamo, da to zamenjavo jemlje kot osebno tragedijo. Mislim, nekako me spominja na dogodke na Slovaškem, ko je predsednik Vlade v zadnjem času podobno sprejemal stvari in mislim, da to ni izkaznica za demokratično državo.</p>
               <p>Politika je procedura, je dogajanje, kjer si zdaj na tej ali oni strani, bistveno pa je, da smo zavezani ustavi in nekemu normalnemu loku, ki se mu reče parlament v nastopanju na politični sceni.</p>
               <p>In mislim, da je Slovenija vendarle na dobri poti, da to doseže. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp106">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Marjan Podobnik želi proceduralno. Prosim, gospod Podobnik.</p>
            </sp>
            <sp xml:id="SDZ1-Izredna-06-1994-03-28.sp107">
               <speaker>MARJAN PODOBNIK:</speaker>
               <p>Spoštovani! Rad bi opozoril na nekaj. Pred približno uro, uro in pol je gospod predsednik Državnega zbora sprejel predstavnike zborovalcev pred Državnim zborom in jim med drugim obljubil, da bodo lahko, vsaj del njih spremljali zasedanje Državnega zbora tukaj zgoraj z balkona, ker je bilo pred približno petimi minutami vsaj 15 do 20 prostih sedežev. Te ljudi od takrat, eno uro, držijo v sobi in jim ne dovolijo, da bi prišli na balkon. Gospod generalni sekretar in še nekateri drugi ne dovolijo. Zdaj, ko sem bil tam, je skupina neznanih ljudi, specialcev policije pred vrati, sem zahteval, da pokažejo kdo so.</p>
               <p>Rekli so, da ne bodo nič povedali, skupina mladih fantov stoji tam, menda z namenom, da predstavnike zborovalcev vržejo iz Državnega bora. Zahtevam, da predsednik Državnega zbora prekine to sejo, ugotovi kaj se dogaja v Državnem zboru. Ali ima tukaj besedo predsednik Državnega zbora in poslanci, ali bodo specialci zdaj hodili in ljudi, ki izražajo svojo voljo, metali iz Državnega zbora.</p>
            </sp>
            <sp xml:id="SDZ1-Izredna-06-1994-03-28.sp108">
               <speaker>PREDSEDNIK MAG. HERMAN RIGELNIK:</speaker>
               <p>Gospod Podobnik, nobenega ne bodo metali iz Državnega zbora. Moram reči,da ne poznam zadeve. Poznam samo zadevo, želja je bila izrečena, da se želijo dobiti in pogovoriti s predsednikom Drnovškom. To je bila meni izrečena želja in dogovorjeno je bilo, da pet ljudi pride na galerijo. Ali se bo to dalo ali ne, tega pa jaz v tem trenutku ne vem.</p>
            </sp>
            <sp xml:id="SDZ1-Izredna-06-1994-03-28.sp109">
               <speaker>MARJAN PODOBNIK:</speaker>
               <p>Če smo najvišji organ te države in želimo, da bodo ljudje nam zaupali, je prav, da se ve, kateri ljudje hodijo v ta Državni zbor. V tem trenutku je tu nekaj ljudi, ki nimajo nobenih oznak, nočejo povedati kdo so, zakaj so tukaj in so tu na hodniku, tu v naslednjem nadstropju. Prosim, da to preverite, ker to je pa zdaj višek in blamaža, da menjujemo ministra zaradi neke poteze, ki se mu jo očita, zraven pa se dobesedno prav na tej seji delajo stvari, ki preprosto z namerami demokratične države nimajo nič skupnega. Če ste predstavnike deset tisoč ljudi pred Državnim zborom povabili, da lahko tu sodelujejo, bi jim to omogočili, ali pa vsaj omogočili, da dostojno od tukaj gredo.</p>
            </sp>
            <sp xml:id="SDZ1-Izredna-06-1994-03-28.sp110">
               <speaker> PREDSEDNIK MAG. HERMAN RIGELNIK:</speaker>
               <p>Gospod Podobnik, ta zadeva bo urejena. Minister Janša želi besedo. Jaz bom uredil to zadevo. Dajem besedo ministru Janši in pa, da uredijo zadevo. Naj pride generalni sekretar sem.</p>
            </sp>
            <sp xml:id="SDZ1-Izredna-06-1994-03-28.sp111">
               <speaker>JANEZ JANŠA:</speaker>
               <p>Spoštovane gospe in gospodje! Še enkrat hvala za besedo. Poskušal bom čimbolj na kratko, ker je ura že pozna, odgovoriti še na nekatera vprašanja in trditve, ki so se pojavile. Opravičujem se, če bom šel po vrsti, tako kot so bile stvari navedene, ne pa tako kot bi bilo morda bolj smiselno zadeve povezati.</p>
               <p>Glede pozivnika, kjer je kolega Kozinc prebral poročilo preiskovalne sodnice, je stvar povsem jasna. V poročilu preiskovalne sodnice sta tisti dve številki in če vprašaš na pošto, ti povedo, čigavi sta. Poleg tega je gospod Smolnikar v Mladini v intervjuju, jaz sem ga citiral, sam povedal, kje je ta pozivnik dobil. Skratka upam, da ne bom obtožen, da sem si nekaj izmislil za to dvorano. Tamle imam tudi pozivnik, ki je bil odvzet enemu od sodelavcev, ki je tudi last Ministrstva za notranje zadeve in na katerega še vedno prihajajo neka cirkularna sporočila iz računalnikov Ministrstva za notranje zadeve. Tako da prosim, da se očitnih dejstvev tukaj ne zamegljuje.</p>
               <p>Kar je bistveno pri celotni zadevi in kar je bilo oporekano s strani kolega Kozinca, je še vedno ta 80. člen zakona o obrambi in zaščiti. Sklicevanje na tri ljudi, ki se niti podpisali niso pod tisto pravno mnenje, sklicevanje na gospoda Bavcona, ki je sam sebe demantiral en dan za tistim, ko je dal neko mnenje v Republiki, je le premalo, da bi rekli, da pravna stroka stoji za takim tolmačenjem, kot je bilo prej izglasovano. Tudi jaz imam mnenje sodnika Vrhovnega sodišča, mnogih pravnikov, advokatov, ljudi, ki so zakon pisali in ne nazadnje obstaja, pravniki veste kaj je to, pravna praksa in dejanska praksa uporabe tega 80. člena zakona o obrambi in zaščiti, ki je na komisiji nismo mogli pojasnili, od leta 1991, ko je bil ta zakon sprejet. Tolmačenje tega zakona  je bilo ali pa izvajanje tega zakona je bilo do zdaj tako kot smo tolmačili. Zdaj pa, zaradi tega dogodka to tolmačenje spremeniti, je seveda možno. Z večino se da to izglasovati, ne morete pa spremeniti tri leta prakse za nazaj, ko se je pač to tako izvajalo. Jaz vam tukaj obljubim, da bom angažiral mednarodne pravne strokovnjake, neodvisne, ki niso bili nikoli vmešani v nikakršne igre v zvezi s tem in bom tudi zbral vsa tista mnenja, ki jih imam s sabo, ki so prihajala v zadnjih treh dneh na naše ministrstvo v zvezi s tem. Kar je bistvena razlika med tolmačenjem kolege Kozinca in tolmačenjem tega člena, tako kot se je zdaj izvajal v praksi, je ravno v tem, da se po tolmačenju, ki je bilo uveljavljeno, deli pristojnost glede na status osebe, ali civilne ali vojaške osebe. Vendar zakon o tem ne govori. Ta dejavnost, pri kateri je prišlo do prijetja gospoda Smolnikarja, se je odvijala proti obrambnemu sistemu. To se ni dogajalo v nekem civilnem organu. Če bi mi prišli do podatkov, da ta dejavnost poteka proti Ministrstvu za pravosodje, bi jasno, obvestili Ministrstvo za notranje zadeve, naj to razišče tam. Ker je pa to potekalo proti Ministrstvu za obrambo pa imajo po zakonu ti organi pristojnost, da proti temu nastopijo. Ne vem, zakaj drugače ti organi so. Je pa povsem nesporno, da preiskovalnih postopkov ti organi nimajo pravice opravljati.</p>
               <p>Gospod Smolnikar je bil prijet zato, da se ga izroči preiskovalnemu sodniku. Po zakonu je to povsem legalno in legitimno. Malo čudno bi bilo, če bi gospoda Smolnikarja izročili gospodu Kosu, ki ga je po navedbah gospoda Smolnikarja čakal eno uro kasneje na nekem parkirišču v Črnučah. Ne vem, če bi ravno preiskava potem stekla v smeri odkrivanja tega kaznivega dejanja. Tako, da še enkrat ponovim, stvar ni taka kot je bila prikazana tukaj prej s strani kolege Kozinca po našem mnenju. Njegovo mnenje je drugačno. So različna mnenja pravnih strokovnjakov, ampak zdaj reči kar tako z glasovanjem, to pravno mnenje pa drži. Oprostite, jaz mislim, da to ni ravno v okras pravni državi. Še posebej, ker je bilo tudi danes na tem mestu večkrat rečeno s strani, recimo, kolega Bizjaka, da se naj vse to razišče, potekajo postopki in dokler postopki niso zaključeni, zadeva ni končana. Ministrstvo za notranje zadeve je zelo hitro vložilo pet ali šest  kazenskih ovadb zaradi prekoračitve pooblastil pripadnikov našega ministrstva. Vložene so kazenske ovadbe, začet je bil postopek. In sedaj, v času, ko ta postopek traja, tukaj nekdo pravi, pooblastila so bila kršena. Potem uporabite ta merila tudi v vseh drugih primerih, kjer so vložene kazenske ovadbe, recite še, gospod Smolnikar je tisto, kar se mu očita v ovadbi. Uporabljajo se dvojna merila.</p>
               <p>Malo je neresno ob tej uri in ob taki situaciji govoriti o avtomobilih itd. Moj avtomobil, službeni, ima 2300 cm3. Kolikor vem, je ta spoštovana hiša v roku enega meseca nabavila dva bistveno močnejša avtomobila. Drugega zato, ker pri prvem klima ni najbolje delala.</p>
               <p>Če bomo to začeli naštevati ob tem primeru, se vse to lahko nadaljuje do jutranje ure. Gospod Anderlič je tukaj avtoritativno izjavil, da je bil gospod Smolnikar pretepen. Nesporno dejstvo je, da je bil gospod Smolnikar pri tem postopku poškodovan.  To je ugotovljeno z zdravstvenim spričevalom. Razen izjave samega gospoda Smolnikarja ni nobenega drugega dokaza ali pričevanja, da je bil on pretepen.</p>
               <p>Kar se tiče vseh drugih navedb. Rečeno je bilo, fizični obračuni se nadaljujejo. Ali ste brali to, kar je bilo v Dnevniku, s strani gospoda Anderliča. Upam, da ste prebrali tudi demanti, pa ne naš, ampak direktorja RGL, ki je povabil te ljudi tja in kjer ni prišlo do nobenih fizičnih obračunavanj. Prav tako, upam, da ste prebrali pojasnilo, tako imenovanega kavbojskega dogodka pred tem hotelom Eldorado, ki naj bi ga tudi zagrešili Morisovci. Nihče od skupine fantov, ki so bili v civilu, imeli so tam fantovščino itd, ni bil oborožen niti opremljen, niti nič. Ko so stopili iz lokala, je prišla do njih skupina, ne bom rekel, kakšne nacionalnosti, eden od njih je udaril nekoga od teh po glavi s pištolo. Drugi je dal dva strela na te neoborožene pripadnike Morisa. Šele po tistem je prišlo do lovljenja, pretepanja itd. To piše tudi v uradnih poročilih. V časopis je prišla vest, kako so se streljali med seboj. Samo v eno smer se je streljalo in samo ena stran je bila oborožena.</p>
               <p>Ko sem govoril o tem, da ministrstvo ni, noben od obeh državnih sekretarjev, član nobene stranke, sem govoril o državnih sekretarjih. Gospod Milan Zver je svetovalec Vlade, ki dela v našem ministrstvu, še prej je bil v uradu predsednika Vlade. Njegov status se ni ne določal, ne spreminjal v tem času. Če bi povedal v katerih ministrstvih so šefi kabineta tudi člani strank, mislim, da bi jih moral veliko našteti.</p>
               <p>Tukaj je bilo rečeno precej o morali itd. O tem kako je prav, da se potegne konsekvence, ko se pride do prekoračitve pooblastil. Sem to že javno povedal in sedaj bom ponovil. Ko je predsednik Kučan v Slovenj Gradcu odkrival spomenik, je sindikalni aktivist Miroslav Garb protestiral, rekel nekaj besed. Pripadniki policije so ga odvlekli v stransko ulico in ga grobo pretepli. Mislim, da je bil takrat kolega Bavčar notranji minister. Sicer pa je bil kolega Bizjak. Nihče, razen gospoda Garba, ni preveč protestiral.</p>
               <p>Mislim, da tudi ne drži trditev, ki je bila tukaj izrečena, da je tako dikcijo uporabljala takratna slovenska totalitarna oblast. Da se je seveda civilna družba temu uprla itd., itd. Če pogledamo tisti proces, vam moram reči, da je bil kar do konca izpeljan. Seveda, konsekvence niso bile take kot bi bile, brez tega, ampak sodba je padla, zapor je bil, vse je šlo po proceduri, kot je takrat veljala. Sedaj se izgovarjati na to, bom rekel, da je bilo kaj iz formalnega vidika preprečeno, mislim da ne.</p>
               <p>Strinjam se z dejstvom, da je 4 leta v enem resorju dolga doba. Še posebej, če v tem času resor nastaja. Tako, da kar se tega tiče, bi vsaj deloma podprl to trditev ali pa ta predlog, ki je bil tukaj izrečen, da se na teh mestih ljudje menjavajo, morda še na krajši čas kot na dve leti.</p>
               <p>Seveda, sedaj v tem primeru ne gre za redno menjavo. Gre za nekaj drugega. Govoriti o tem, kako nas obravnavajo kot banano republiko in v argument navajati ta dogodek v Trzinu, pa to protestno zborovanje pred parlamentom in se ob tem še omenja francoskega ministra, ki je danes tukaj na obisku. No, to je malo tako. Kakor vem, tudi v Parizu demonstrira 60 tisoč študentov, gorijo avtomobili itd., itd. In kaj je potem Francija, ananas republika?</p>
               <p>Specialna brigada Moris je posebna vojaška enota. Vse armade v Evropi imajo podobne enote. Njen status je pravno-formalno urejen z akti, ki so se sprejemali od leta 1990 oziroma od leta 1991 dalje. Nimam nič proti, da se ta status tako ali drugače pogleda. Rekel bi pa še to, da mnogi od tistih, ki so bili v zadnjem tednu označeni kot cestni tolovaji, ki so napadli nič hudega slutečo civilno osebo, so leta 1990 in leta 1991 držali puške v rokah zato, da so se v tej dvorani lahko mirno sprejemale odločitve ali pa relativno varno sprejemale odločitve, zaradi katerih danes živimo v samostojni državi.</p>
               <p>Vsaj to ste dolžni tem ljudem, da se zadeve uravnotežijo. To ne zmanjšuje nobene odgovornosti, ne moje ne kogar koli, ki je v tem ali kakšnem drugem primeru prekršil pooblastila. Ampak, zaradi tega dogodka poimenovati celotno strukturo za to, za kar se je poimenovala tudi za to govornico, je pa malo preveč.</p>
               <p>Gospod Thaler, jaz tega današnjega glasovanja ne jemljem kot osebno tragedijo. Če sem videti malo utrujen, je to zaradi tega, ker sem v zadnjem tednu zelo malo spal, pa ker danes od enih naprej govorim in razlagam mnoge stvari; vsebinske, formalne in politične.</p>
               <p>Že v soboto sem dejal na tiskovni konferenci, da so kakršne koli špekulacije v tem smislu. Jaz mislim, da ste tudi v tem parlamentu slišali, vsaj tako so mi rekli. Omenili so gospoda Jelinčiča, o tem kako so tanki že prižgani v vojašnicah in ne vem kaj se bo zgodilo. Vsake take konstrukcije so zlonamerne. Če kdo, potem sem jaz v tem zadnjem tednu naredil vse, da bi se temperatura v strukturi, kjer je bila res dvignjena zaradi takih oznak, da je slovenska vojska taka kot je bila včasih Jugoslovanska ljudska armada in tako naprej, pomirila.</p>
               <p>Na današnji dan je načelnik republiškega štaba sprejel ukrepe, da je tudi čim manj kakršnih koli vojaških vozil na cesti in tako dalje, da ne bi prišlo do nobenih provokacij.</p>
               <p>Zaradi tega je tudi malo čudno, da je ta parlament poln zelo dobrih fantov, ki jih spoštujem in ki pripadajo specialni enoti policije. Poznam vse, ker smo se srečevali v, bom rekel, drugačnih časih. Ne vem, zakaj je bilo to potrebno, ne vem, zakaj je bilo treba aktivirati akcijo "Atlas" in na druge načine dvigovati temperaturo. Pred kom ščitijo ti ljudje koga? Poslance pred ljudstvom? Pred vojsko to ni potrebno.</p>
               <p>Da končam s tem. Tega glasovanja ne jemljem kot osebno tragedijo. Jemljem ga kot politični dogodek. In v skladu s tem bom ravnal tudi v prihodnje. Imam izkušnje iz različnih področij; bil sem v poziciji, v opoziciji, v alternativi, na svobodi, v zaporu, zato zame ne skrbite. Hvala. (Aplavz v dvorani.)</p>
            </sp>
            <sp xml:id="SDZ1-Izredna-06-1994-03-28.sp112">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Janša. Želi še kdo besedo? Minister Bizjak želi besedo, potem gospod Marjan Podobnik.</p>
            </sp>
            <sp xml:id="SDZ1-Izredna-06-1994-03-28.sp113">
               <speaker>IVAN BIZJAK:</speaker>
               <p>Gospod predsednik, gospe in gospodje! Dve kratki pojasnili. V zvezi s primerom Garb in vsemi drugimi primeri, ko državljani ocenjujejo, da so policisti prekoračili pooblastila - sedaj se ne bom spuščal v to, pod katerim ministrom je bil ta konkreten primer, ampak govorimo o vseh teh primerih, ki se seveda pojavljajo na prvih, drugih straneh časopisov. Teh je nekaj in zelo resno jih obravnavamo. Prav pred kratkim je bilo predstavljeno poročilo našega Urada za pritožbe in notranjo zaščito, ki te stvari obravnava. Iz tega je razvidno, ne samo skupna številka pritožb, ki je bila prej navedena kot številka primerov, ko so policisti koga pretepli - tista, v prvem izvajanju gospoda Janše. Iz tega poročila je tudi razvidno, koliko policistov je bilo kazensko ovadenih, kolikim je bil izrečen ukrep prenehanja delovnega razmerja, pogojnega prenehanja delovnega razmerja in drugi disciplinski ukrepi. Te številke so precej velike, sedaj jih na pamet tukaj ne bi ponavljal, da me ne bi kdo prijel za plus-minus en primer, vendar pa ne gre za majhne številke. Mi tudi čutimo to težavo, da potem, ko se nekaj razčisti, je to objavljeno kvečjemu na straneh črne kronike, pa seveda tudi uspehi so bolj tam objavljeni. Vendar pa se s tem izredno odprto soočamo in zato zavračam take pavšalne obtožbe, kot da se v policiji nikomur, ki nek ukrep izvaja na način, ki ni primeren, nič ne zgodi. To je prvo.</p>
               <p>Omenjena je bila akcija Atlas. Gre za nekaj, o čemer mislim, da ne bi bilo treba, da se v javnosti pogovarjamo. Ampak, ker je to že sproženo, moram pojasniti, da gre za akcijo, ki predvideva zgolj nekoliko povečano zavarovanje varovanih oseb in objektov, kjer delajo in prebivajo. Želim tudi zatrditi, da ta akcija nikoli ni bila mišljena kot kakorkoli uperjena proti slovenski vojski. Zavedati pa se moramo vsi - in kdor se tega ne želi zavedati, mislim, da ni realist - da je politična in siceršnja temperatura v naši državi povišana in v našem ministrstvu ocenjujemo, z vso odgovornostjo, da se pri tako povišani temperaturi hitro lahko najde kak nerazsoden posameznik, ki bi uporabil tudi nasilje, da bi se znesel nad nekom, ki mu ni povšeči. To je edini razlog za to, da lahko govorimo o tej akciji. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp114">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Bizjak. Besedo dajem gospodu Marjanu Podobniku.</p>
            </sp>
            <sp xml:id="SDZ1-Izredna-06-1994-03-28.sp115">
               <speaker>MARJAN PODOBNIK:</speaker>
               <p>Spoštovani! Najprej bi se v imenu predstavnikov zborovalcev zahvalil, da so prišli na balkon in še enkrat sprašujem, zakaj so morali čakati dve uri in pol, da se je to zgodilo, po posredovanju potem. Ker pa mislim, da moramo vendarle biti tudi v takih primerih, kot je današnji, formalisti, še posebej zato, ker kot sem prej rekel, smo v Državnem zboru, bi rad, da se ta stvar, ki je bila tukaj, morda je pomembna, morda ni pomembna, da se vendarle nekatera vprašanja razčistijo. Ker vsaj, kar se mene tiče in naših poslancev, puščajo nekatere dvome, zato bi prosil, da sedaj, med sejo oziroma sedaj, ker mislim, da je to možno ugotoviti, da se odgovori na ta vprašanja: Kdo so bili ti fantje, ki so bili na hodnikih brez kakršnih koli oznak, na hodnikih in na balkonu zdaj pred kratkim? Kateri enoti so pripadali? Kdo jih je poslal? Kdo je odločil, da so bili tudi na balkonu, so spremljali sejo? Ali so imeli morda nalogo, da spremljajo poslance ali prisotne na balkonu? Lahko se reče, da so to formalna vprašanja, vendar še enkrat poudarjam, ker se o formalnih vprašanji govori danes zelo veliko in se zavedam pomena formalnih vprašanj in zato, da bomo vedeli, da če so tu določeni ljudje, so dejansko za varnost, je pomembno, da mi kot poslanci, ki nismo tisti, ki smo osnovni v tej stavbi, vemo, na osnovi katere zahteve, katere službe so bili ti ljudje sem tudi poslani. Res bi prosil, povsem dobronamerno, predsednika Državnega zbora, da te stvari ugotovi in na ta vprašanja odgovori, še posebej zato, ker je normalno, kot je tudi gospod Bizjak in še nekateri drugi zdaj povedal, da se zaupanje v takih časih, kot je zdaj, v bistvu zmanjšuje in je pomembno, da naredimo vse, da se zaupanje poveča.</p>
            </sp>
            <sp xml:id="SDZ1-Izredna-06-1994-03-28.sp116">
               <speaker>PREDSEDNIK MAG. HERMAN RIGELNIK:</speaker>
               <p>Gospod Marjan Podobnik, jaz bom zahteval magnetogram tega vašega povedanega in zaprosil, da se da odgovor na vsa vaša vprašanja. Kdo želi besedo? Prosim, gospod Oman.</p>
            </sp>
            <sp xml:id="SDZ1-Izredna-06-1994-03-28.sp117">
               <speaker>IVAN OMAN:</speaker>
               <p>Gospod predsednik, spoštovane gospe in gospodje poslanke in poslanci!</p>
               <p>Kljub temu, da sam mislim nekoliko drugače, se vendarle vse vrti okoli primera iz Depale vasi, primera Smolnik. Ker menim, da stvar vendarle ni razčiščena, predlagam, da se razprava do takrat, ko bo razčiščena prekine. Najmanj, kar je potrebno, pa menim, da je stvar treba prespati. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp118">
               <speaker>PREDSEDNIK MAG. HERMAN RIGELNIK:</speaker>
               <p>Gospod Matuš; gospod Matuš, samo trenutek. Gospod Oman prosil bi vas, da bi zapisali ta predlog sklepa, ki ste ga dali. Izvolite, gospod Matuš.</p>
            </sp>
            <sp xml:id="SDZ1-Izredna-06-1994-03-28.sp119">
               <speaker>ŠTEFAN MATUŠ:</speaker>
               <p>Hvala za besedo. Spoštovani!  Podpiram predlog gospoda Omana. Hkrati bi pa rad nekaj odgovorov na vprašanja. Poglejte, gospod Drnovšek, predstavil ste devet strani dolg ekspoze. V tem ekspozeju navajate trditve, na katere se potem poslanci Slovenske ljudske stranke postavljali tudi vprašanja.</p>
               <p>Prosil bi, če lahko na ta vprašanja takoj odgovorite. Mislim, da je bilo okoli štiri ali pet vprašanj konkretnih. Hvala.</p>
            </sp>
            <sp xml:id="SDZ1-Izredna-06-1994-03-28.sp120">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Matuš. Želi še kdo besedo? Prosim, gospod Žarko Pregelj.</p>
            </sp>
            <sp xml:id="SDZ1-Izredna-06-1994-03-28.sp121">
               <speaker>ŽARKO PREGELJ:</speaker>
               <p>Spoštovani! Ostalo je odprtih veliko vprašanj. Ta vprašanja zahtevajo odgovore, tako premierja kot tudi ministra Janše, verjetno tudi ministra Bizjaka.</p>
               <p>V dokumentaciji, ki smo jo obravnavali na Komisiji za nadzor delovanja varnostno-obveščevalnih služb, je veliko podatkov. Podatki, ki te lahko samo zbegajo, ker ni nepopolnih potrditev niti popolnih demantijev.</p>
               <p>Zato menim, da je potrebno celotno zadevo, kot je gospod Oman predlagal, nadalje obravnavati in  jo toliko preiskati, da bodo lahko zaključki celoviti in da bodo tudi odgovori na posamezna vprašanja pripravljeni.</p>
               <p>Poleg tega bi, če dovolite, gospod predsednik, opozoril, da ne moremo odločati, dokler ne dobimo mnenja matičnega odbora. Generalno določilo poslovnika v 55. členu jasno pove, da zbor lahko odloča, ko se do problema opredeli matični odbor. Razlaga Komisije za poslovnik je popolnoma napačna. Generalno določilo velja za ves poslovnik, za vse operacije, ki jih Državni zbor izvaja, za vsa odločanja. Ni mogoče sprejeti tako razlago, kot je bilo izglasovano z določeno večino na Komisiji za poslovnik.</p>
               <p>V kolikor bomo šli preko tega določila, ki je sveto v Državnem zboru, da mora matično telo podati mnenje, bom dejansko ugotavljal, da je bil kršen poslovnik, da je bila kršena zakonitost. Verjetno bo končno mera polna in bomo zahtevali tudi ustavno odgovornost.</p>
               <p>Predlagam tudi, da premier razmisli in v kolikor še vedno vztraja na obrazložitvi razrešitve ministra Janše, da sproži temu primeren postopek. V kolikor pa odstopa od te obrazložitve in poda druge razloge, se postopek lahko nadaljuje. Sicer menim, da je edini, kolikortoliko korekten instrument, da Državni zbor, v kolikor se bo tako odločil, obtoži ministra Janšo pred Ustavnim sodiščem. Sicer ne bomo nikoli prišli do odločitve oziroma odgovora, ali je minister kršil zakon in s tem ustavo ali ne. Prav ta razdvojenost stroke kaže, da je določilo nepopolno in da je vredno pravilno eno in drugo razumevanje. Ravno toliko je imel prav odgovorni v Ministrstvu za obrambo, to je gospod Janša, ko razlaga, da niso kršili svojih pristojnosti, kot verjetno drugi razlagalci. Kajti zakon tam res ni popolnoma jasen in je možna dvojna razlaga. V takem primeru in z takim zakonskim določilom zahtevati od nekoga odgovornost pred zakonom, je, milo rečeno, napačno ali še kaj hujšega. Tako da prosim, predsednik Državnega zbora, da upoštevate poslovnik tako kot je treba in da zahtevate od matičnega odbora, da poda mnenje v zvezi z razrešitvijo ministra Janše.</p>
            </sp>
            <sp xml:id="SDZ1-Izredna-06-1994-03-28.sp122">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosil bi vas, gospod Žarko Pregelj, za pisni predlog. Želi še kdo? Gospod Janez Podobnik.</p>
            </sp>
            <sp xml:id="SDZ1-Izredna-06-1994-03-28.sp123">
               <speaker>JANEZ PODOBNIK:</speaker>
               <p>Spoštovani! Lahko ugotovimo, da na števila vprašanja, ki so bila danes tu postavljena, ni odgovoril le predsednik Vlade. Drugi ministri so se v razpravi oglašali. To je moja ugotovitev. Bi pa predlagal predsedniku Državnega zbora, da ne prekine te razprave, preden ne glasujemo o proceduralnem predlogu gospoda Ivana Omana, da nocoj razpravo prekinemo. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp124">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo. Bom dal predlog gospoda Podobnika, oziroma gospoda Omana v razpravo oziroma na glasovanje, ker je proceduralne narave. Ko bo konec razprave, gospod Janez Podobnik. Sedaj smo še v razpravi. Prosim, gospod Matuš.</p>
            </sp>
            <sp xml:id="SDZ1-Izredna-06-1994-03-28.sp125">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Imam proceduralni predlog sklepa, in sicer se glasi: "Predsednik Vlade gospod Drnovšek ustno takoj odgovori na vsa zastavljena vprašanja, ki so se postavila v razpravi o zamenjavi ministra za obrambo."</p>
            </sp>
            <sp xml:id="SDZ1-Izredna-06-1994-03-28.sp126">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Gospod Janez Podobnik.</p>
            </sp>
            <sp xml:id="SDZ1-Izredna-06-1994-03-28.sp127">
               <speaker>JANEZ PODOBNIK:</speaker>
               <p>Spoštovani! Da bom bolj jasen, tudi sam sem v prvi razpravi postavil povsem jasno in nedvoumno vprašanje, ki sem ga naslovil na predsednika slovenske Vlade doktorja Janeza Drnovška, da nam pove, katera je tista, tako imenovana tretja obveščevalna služba, ki naj bi bila vpletena v vse te zaplete, o katerih se danes tukaj pogovarjamo.</p>
               <p>Jaz bi resnično prosil, da bi na to vprašanje odgovor tudi dobil.</p>
            </sp>
            <sp xml:id="SDZ1-Izredna-06-1994-03-28.sp128">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, predsednik Janez Drnovšek.</p>
            </sp>
            <sp xml:id="SDZ1-Izredna-06-1994-03-28.sp129">
               <speaker>DR. JANEZ DRNOVŠEK:</speaker>
               <p>Spoštovane poslanke, poslanci! Morda nisem spremljal vseh vaših razprav, morda bom kakšno vprašanje zgrešil. Mislim, da so naši ministri odgovorili na precej postavljenih vprašanj.</p>
               <p>Kar se tiče vprašanj v zvezi s komisijo, ki sem jo imenoval - vladno komisijo, bi želel poudariti, da je to komisija predsednika Vlade, ki sem jo zadolžil, da mi pomaga oceniti pravno dimenzijo tega problema. To bi lahko storil s pomočjo komisije ali brez nje ali na kakšen drug način. To je bil eden izmed elementov v moji odločitvi, odločitvi kot predsednika Vlade, da predlagam tisti predlog, tisto konsekvenco, ki je v moji pristojnosti. To sem storil in to je pravzaprav pomen te komisije in s tega vidika je procedura v zvezi s to komisijo seveda bila izpeljana tako, kot določa zakon o Vladi in tako, kot je bil pač postavljen njen namen.</p>
               <p>Kar se tiče drugih vprašanj; o treh tajnih službah vsekakor nisem govoril, če je kdo govoril o treh tajnih službah, naj odgovori na to vprašanje. Jaz seveda nisem.</p>
               <p>Sicer pa, kar se tiče predloga, ki sem ga podal, ta predlog ostaja v igri, torej o njem se boste morali opredeliti. Hvala.</p>
            </sp>
            <sp xml:id="SDZ1-Izredna-06-1994-03-28.sp130">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, doktor Janez Drnovšek. Želi še kdo besedo? Prosim, gospod Marjan Podobnik.</p>
            </sp>
            <sp xml:id="SDZ1-Izredna-06-1994-03-28.sp131">
               <speaker>MARJAN PODOBNIK:</speaker>
               <p>Gospod predsednik Drnovšek! Povedali ste, da ste ravnal v skladu s svojimi pristojnostmi. Večkrat prej ste že izjavili, ko ste dali predlog za zamenjavo ministra Janeza Janše, da ravnate to zato, ker želite dosledno upoštevati in izvajati odgovornost vsakega posameznika za delo, ki ga opravlja tudi v Vladi. To je zelo, bi rekel korektno in pozitivna misel.</p>
               <p>Vendar vas sprašujem: zakaj potem tega niste storili v primeru, ko je šlo za evidentno zlorabo jamstva države Republike SLovenije, za privatno podjetje, strankarsko obarvano, z dokumenti potrjeno, s podpisi vašega ministra, nedvoumno, z vsemi podatki, ki so vam na voljo, pa kljub temu te poteze niste potegnili. Zato seveda ni mogoče sprejeti razloga, da je argument za to zamenjavo ta, da boste od sedaj naprej bolj dosledno te stvari izvajali, ker stvari v zvezi - konkretno z "Optimizmom" - niso ne od danes ne od včeraj. To so stvari, ki imajo svojo zgodovino, ki imajo jasne podatke. Vsi vemo, da je Služba družbenega knjigovodstva opozorila Ministrstvo za finance, da ima podjetje slabo boniteto, je visoko blokirano, je pred stečajem, da ni dobro, da se daje garancija, da je velika nevarnost, da bo garancija dejansko tudi izkoriščena, da je velika nevarnost, da bo šla stvar v javni dolg. Kljub temu je bila garancija Vlade za privatno, strankarsko obarvano podjetje, dana. Kako naj verjamemo, da ste bili v vseh teh primerih, o katerih govorimo, enako dosledni oziroma uporabljate enake "vatle". In prav bi bilo, da bi to zadevo pojasnili na osnovi dejanske odgovornosti, ne izgovorov, češ: en dan je bilo podjetje odblokirano in to je bila možnost, da smo mi dali garancijo države. Kajti država, ki se tako obnaša z državnim denarjem ali državnimi garancijami, seveda ne bo nikoli bogata država; še težje pa računa, da bi imela res zaupanje državljanov, da se z državnim denarjem in z državnim premoženjem ravna gospodarno. Hvala.</p>
            </sp>
            <sp xml:id="SDZ1-Izredna-06-1994-03-28.sp132">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Marjan Podobnik. Želi še kdo besedo? Prosim, gospod Franc Potočnik, potem pa še gospod Peršak.</p>
            </sp>
            <sp xml:id="SDZ1-Izredna-06-1994-03-28.sp133">
               <speaker>FRANC POTOČNIK:</speaker>
               <p>Spoštovani gospe in gospodje, spoštovani predsednik Vlade! Na 6. strani vašega ekspozeja med drugim piše: "V majhni Sloveniji ne moremo tolerirati, da se različne tajne službe med seboj spopadajo, da prihaja do vedno večjih napetosti med policijo in vojsko." Če mogoče lahko v tem kontekstu odgovorite, katere so te različne tajne službe. Res niste rekli "tretja tajna služba", ampak katere so te različne tajne službe v majhni državi Sloveniji? Na to vprašanje bi želel odgovor.</p>
            </sp>
            <sp xml:id="SDZ1-Izredna-06-1994-03-28.sp134">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp xml:id="SDZ1-Izredna-06-1994-03-28.sp135">
               <speaker>ANTON PERŠAK:</speaker>
               <p>Eno vprašanje je malo drugače formuliral že gospod Potočnik. Tudi jaz sem želel gospoda predsednika Vlade vprašati, ali je razlog za to trditev, da ne moremo dovoliti, da se različne tajne službe med seboj spopadajo, njegovo mnenje oz. trditev, da je v tem primeru šlo za spopad dveh tajnih služb? Glede na to, da sem v začetku rekel, da so za mojo odločitev v tem primeru pomembni nekateri podatki oz. nekatera dejstva, bi želel, da bi na to dobil ekspliciten odgovor, ali je to samo taka, ilustrativna, metaforična trditev.</p>
               <p>In drugo vprašanje, ki je, je povezano s tem, kar je napisano na 3. strani govora gospoda predsednika, ki pravi: "Če minister Janša dvomi v korektnost delovanja Ministrstva za notranje zadeve, bi o tem moral obvestiti mene kot predsednika Vlade ..." itn. Minister Janša namreč trdi, da je - če sem prav razumel nekatere trditve v medijih - obvestil vas, gospod predsednik, o svojem dvomu v določene ljudi oz. v nekatere postopke s strani Ministrstva za notranje zadeve in da na to ni bilo ustrezne reakcije - če sem si prav razložil njegove trditve. In bi želel tudi v tem primeru ekspliciten odgovor, kako ste pač reagirali na to obvestilo oziroma vašo trditev, da tega obvestila ni bilo, če ga ni bilo. Kajti iz tega bi se dalo soditi - čeprav je besedilo naprej potem dvoumno, da vi niste bili obveščeni o njegovi oceni, da prihaja v tem primeru do nekorektnosti. Hvala.</p>
            </sp>
            <sp xml:id="SDZ1-Izredna-06-1994-03-28.sp136">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peršak. Želi še kdo besedo? Prosim, predsednik Vlade dr. Janez Drnovšek.</p>
            </sp>
            <sp xml:id="SDZ1-Izredna-06-1994-03-28.sp137">
               <speaker>DR. JANEZ DRNOVŠEK:</speaker>
               <p>Zelo na kratko, najbrž ste že utrujeni.</p>
               <p>Kot prvo: o "Optimizmu" je govoril minister Gaspari že večkrat; dal je odgovore. Če bodo kakšni novi elementi, bo seveda zadevo treba pogledati. Vendar glede na do sedaj znana dejstva so bili odgovori dani. Mislim, da bi se morala današnja razprava omejiti seveda na današnji dnevni red.</p>
               <p>Kot drugo: ko govorim o spopadu tajnih služb, govorim o tem, da nastaja situacija, ki bi lahko vodila do tega. Skratka, v parafraziranem smislu. Če v tej situaciji, v teh pojavih, ki so se začeli kazati, ne bi presekali, ne bi tudi sam storil te današnje poteze in še nekaterih drugih, potem bi lahko prišli do take situacije, ker so se začeli kazati taki indici oziroma take možnosti, če bi šlo to naprej. Zato je bilo potrebno pač te zadeve na tej točki ustaviti in zato sem ponudil, da vse skupaj ustrezno razčistimo. To, kar se tiče tajnih služb.</p>
               <p>Kar pa se tiče drugih vprašanj, mislim, da smo nanje že odgovorili. Hvala.</p>
            </sp>
            <sp xml:id="SDZ1-Izredna-06-1994-03-28.sp138">
               <speaker>PREDSEDNIK MAG. HERMAN RIGELNIK:</speaker>
               <p>Hvala, predsednik Drnovšek. Gospod Žarko Pregelj.</p>
            </sp>
            <sp xml:id="SDZ1-Izredna-06-1994-03-28.sp139">
               <speaker>ŽARKO PREGELJ:</speaker>
               <p>Spoštovani! Imam repliko na izvajanje gospoda Drnovška. Zelo natančno ga sprašujem. Kaj po moje so tajne službe, prosim izredno natančen odgovor kaj so tajne službe? Kajti na današnji seji Komisije za nadzor varnostno obveščevalnih služb smo ugotovili, vsaj tako je bilo zagotovljeno s strani predstojnika te službe, da SOVA ni vpletena v te zadeve in da ne obstajajo nikakršni spori niti spopadi s službo VOMO, za katero je odgovoren minister Janša. To je na podlagi zakonodaje. Ti dve službi nista tajni. Če obstajajo še druge tajne službe, prosim, da tukaj natančno poveste in da tudi poveste, kakšne ukrepe ste uporabili oziroma kako ste ukrepali za rešitev tega problema.</p>
            </sp>
            <sp xml:id="SDZ1-Izredna-06-1994-03-28.sp140">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo. Jaz bi opozoril resnično na poslovniško določbo, da govorimo le o vprašanjih, ki so na tem zasedanju na dnevnem redu. Prosim, kdo želi besedo? Predsednik Janez Drnovšek.</p>
            </sp>
            <sp xml:id="SDZ1-Izredna-06-1994-03-28.sp141">
               <speaker>DR. JANEZ DRNOVŠEK:</speaker>
               <p>Jaz bi ostal pri tem, kar je bilo rečeno o tajnih službah. Za današnjo razpravo je to dovolj. Ponudil sem, da bomo druge zadeve seveda posebej razčiščevali in skušali razčistiti širši kontekst. No, dolžan sem še eno vprašanje, ali je minister Janša opozoril na ta primer v Depali vasi. Ne, na ta primer ni opozoril. Opozorjeno je bilo na nekatere prejšnje primere in zato sem sklical skupen sestanek predstavnikov Ministrstva za obrambo, Ministrstva za notranje zadeve, SOVE, kjer smo skušali razčistiti te prejšnje primere. To je znana seja političnega kolegija. Do dogodka v Depali vasi pa je prišlo potem brez najave oziroma brez tistega načina reševanja, za katerega smo se dogovorili. Hvala.</p>
            </sp>
            <sp xml:id="SDZ1-Izredna-06-1994-03-28.sp142">
               <speaker>PREDSEDNIK MAG. HERMAN RIGELNIK:</speaker>
               <p>Gospa Irena Oman.</p>
            </sp>
            <sp xml:id="SDZ1-Izredna-06-1994-03-28.sp143">
               <speaker>IRENA OMAN:</speaker>
               <p>Hvala lepa. Spoštovani gospod Drnovšek, se opravičujem ampak to, kar ste pa zdaj izjavili, je pa preveč. Parlament sam odloča, kako na široko bo o kakšni stvari govoril. In ni naloga predsednika Vlade, da o tem govori.</p>
            </sp>
            <sp xml:id="SDZ1-Izredna-06-1994-03-28.sp144">
               <speaker>PREDSEDNIK MAG. HERMAN RIGELNIK:</speaker>
               <p>Prosim, besedo dajem gospodu Potočniku.</p>
            </sp>
            <sp xml:id="SDZ1-Izredna-06-1994-03-28.sp145">
               <speaker>FRANC POTOČNIK:</speaker>
               <p>Spoštovani gospod predsednik Drnovšek! Mislim, da ni vam v čast, da se spuščate na enake metode kot jih ima predsednik Kučan, da nekaj objavi brez argumentov in potem bega javnost. Vi ste to naredili. Tukaj v majhni Sloveniji ne morete tolerirati, da se različne tajne službe med seboj spopadajo. Jaz vas pa vprašam, ker verjetno kot predsednik Vlade veste, če ste jih omenili, točno ste jih omenili, tukaj pač recite, da bi se lahko zgodilo, da bi bile. Mislim, da to ni odgovor, odgovor predsednika Vlade, ne samo zaradi nas poslancev tukaj, ampak zaradi slovenskega ljudstva.</p>
            </sp>
            <sp xml:id="SDZ1-Izredna-06-1994-03-28.sp146">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim,  Žarko Pregelj.</p>
            </sp>
            <sp xml:id="SDZ1-Izredna-06-1994-03-28.sp147">
               <speaker>ŽARKO PREGELJ:</speaker>
               <p>Spoštovani! Z odgovorom predsednika Vlade nisem zadovoljen. želim poudariti,da je ta njegov odgovor lahko zelo pomenljiv in si lahko mislim karkoli po takem odgovoru. Tudi, če tak odgovor povežem s poudarki, ki jih sicer imam v zvezi s stanjem na tem področju. Menim, da se predsednik Vlade zaveda svoje ustavne odgovornosti. Namreč, odgovoren je za delo celotne Vlade. In SOVA, kot se zdaj imenuje, je v bistvu direktno njemu podrejena in je on na koncu tista odgovorna oseba. Verjamem, da ta obveščevalna agencija ne deluje protizakonito, v glavnem ne, kolikor jo uspeva nadzorovati. Toda ta odgovor sem razumel, da obstaja še neka tajna služba, ki je sicer v okviru Vlade, ampak je tajna. Ali mi lahko to pojasni?Ali je mislil tiste razne zasebne družbe, ki so na pol tajne, na pol nelegalne, ker ni zakonodaje, pa delujejo po svoje in se med seboj spopadajo za črni trg, za trg z orožjem, z drogo in podobnim. Prosim, razjasnimo to. V kolikor gre seveda za podatek, ki se ne sme pred javnostjo povedati, naj se tako pove. Ne pa, da nas zapušča v takem čudnem, neopredeljivem stanju in da si potem mislimo, kar si pač lahko mislimo. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp148">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim, gospod Poljšak.</p>
            </sp>
            <sp xml:id="SDZ1-Izredna-06-1994-03-28.sp149">
               <speaker>MARIJAN POLJŠAK:</speaker>
               <p>Razne diskusije, ena indikacija je. Z gospodom Smolnikarjem je bil kasneje v družbi gospod Zdolšek. Gospod Zdolšek je advokat tudi HIT-a. Zato se jaz sprašujem, oziroma sprašujem vas, gospod Drnovšek, ki ste gotovo dovolj informirani, ali je mogoče to tajna služba HIT-a, mogoče je to tajna služba SAFTI-ja, ali je neka udbomafija, ali je ...</p>
            </sp>
            <sp xml:id="SDZ1-Izredna-06-1994-03-28.sp150">
               <speaker>PREDSEDNIK MAG. HERMAN RIGELNIK:</speaker>
               <p>Gospod Poljšak, to je pa malo preveč, malo preveč. Kdo želi besedo? Če ne želi nihče več. Potem prehajamo na glasovanje o predlogu sklepov.</p>
               <p>Najprej glasovanje o predlogu sklepa, ki ga je dal gospod Oman. Glasi se, če ga bom narobe prebral, me boste gospod Oman popravili. "Razpravo o razrešitvi gospoda Janeza Janše s položaja ministra za obrambo se prekine do razjasnitve primere Smolnikar." Ali je tako?</p>
               <p>Želi kdo razpravljati o tem? (Ne želi.) Ugotovimo sklepčnost! (84 prisotnih.)</p>
               <p>Kdo je za? (37 poslancev.) Je kdo proti? (47 poslancev.)</p>
               <p>Ugotavljam, da predlog sklepa ni sprejet.</p>
               <p>Nadalje imam predlog sklepa Slovenskih krščanskih demokratov in sicer gospoda Ignaca Polajnarja: "Državni zbor Republike Slovenije zahteva od predsednika Republike Slovenije, da naj v Državnem zboru obširneje pojasni svoje izjave (op. predsednika DZ: verjetno gre za mnenje) o možnih scenarijih političnih dogajanj v Sloveniji, o katerih je govoril v javnosti. To naj se zgodi na tekoči 19. seji Državnega zbora."</p>
               <p>Prosim, gospod Ignac Polajnar.</p>
            </sp>
            <sp xml:id="SDZ1-Izredna-06-1994-03-28.sp151">
               <speaker>IGNAC POLAJNAR:</speaker>
               <p>Gospod predsednik, prosim, če lahko ponavljamo glasovanje, ker sem narobe pritisnil.</p>
            </sp>
            <sp xml:id="SDZ1-Izredna-06-1994-03-28.sp152">
               <speaker>PREDSEDNIK MAG. HERMAN RIGELNIK:</speaker>
               <p>Mislite prejšnje glasovanje? Zbor bo odločal o tem, ali se glasovanje ponovi ali ne?</p>
               <p>Dajem predlog gospoda Polajnarja, da ponovimo glasovanje, na glasovanje. Ugotovimo sklepčnost!</p>
               <p>Kdo je za? (54 poslancev.) Je kdo proti? (5 poslancev.)</p>
               <p>Ugotavljam, da je predlog sprejet.</p>
               <p>Ponovno dajem na glasovanje predlog sklepa, ki ga je dal gospod Oman: "Razprava o razrešitvi gospoda Janeza Janše s položaja ministra za obrambo se prekine do razjasnitve primera Smolnikar." Ugotovimo sklepčnost! (86 prisotnih.)</p>
               <p>Kdo je za? (39 poslancev.) Je kdo proti? (47 poslancev.)</p>
               <p>Ugotavljam, da predlog ni sprejet.</p>
               <p>Na glasovanje dajem predlog gospoda Ignaca Polajnarja: "Državni zbor Republike Slovenije zahteva od predsednika Republike Slovenije, da v Državnem zboru obširneje pojasni svoje izjave o možnih scenarijih o političnih dogajanjih v Sloveniji, o katerih je govoril v javnosti. To naj se zgodi na tekoči 19. seji Državnega zbora. Želi kdo besedo? Prosim, gospod Školč.</p>
            </sp>
            <sp xml:id="SDZ1-Izredna-06-1994-03-28.sp153">
               <speaker>JOŽEF ŠKOLČ:</speaker>
               <p>Hvala lepa, gospod predsednik. Jaz bi ta sklep podprl s tem, da bi ga bilo potrebno zelo natančno konkretizirati, tako kot je napisan, se ga da brati zelo različno. Menim pa, da kolegi poslanci in poslanke iz krščanske demokracije mislijo na tisti govor, ki se je začel v Novi Gorici in kjer se govori na koncu tudi o likvidacijah. Menim, da v kolikor bi bil sklep sprejet tako kot je sedaj napisan, bi imeli splošno predavanje, zato menim, da je treba dodati s posebnim ozirom na to, kar je bilo povedano v Gorici in kasneje, če se strinjate. S tem, da je vprašanje poslovnika, če dopušča širitev na tekoči seji, drugače pa je vse to nujno na 20. seji. Hvala lepa. Intenco sklepa pa podpiram.</p>
            </sp>
            <sp xml:id="SDZ1-Izredna-06-1994-03-28.sp154">
               <speaker>PREDSEDNIK MAG. HERMAN RIGELNIK:</speaker>
               <p>Gospod Polajnar, ali mislite dopolniti? Ali vztrajate na predlogu? Torej predlog sklepa, ki mi ga je dal gospod Ignac Polajnar, dajem na glasovanje. Ugotovimo sklepčnost! (82 prisotnih.)</p>
               <p>Kdo je za? (79 poslancev.) Je kdo proti? (1 poslanec.)</p>
               <p>Ugotavljam, da je predlog sklepa sprejet.</p>
               <p>Potem imam proceduralni predlog gospoda Žarka Preglja. Gospod Žarko Pregelj, prosim, da poslušate, če bom prav prebral.</p>
               <p>Na podlagi določila 55. člena Poslovnika Državnega zbora ugotavljam, da se mora o razrešitvi ministra Janeza Janše opredeliti matično delovno telo, preden bo Državni zbor odločal o zadevi. Zato zahtevam, da predsednik Državnega zbora spoštuje zgoraj navedeni člen Poslovnika Državnega zbora in pridobi stališče pristojnega delovnega telesa in ga pravočasno pred odločanjem posreduje poslancem.</p>
               <p>Mnenje komisije, gospod Žarko Pregelj, kolegice in kolegi, ste prejeli danes na klop. V skladu s 334. členom poslovnika zunaj seje daje razlago poslovnika Komisija za poslovnik. Vsak poslanec lahko zahteva, da o razlagi poslovnika, ki jo je dala komisija, odloča Državni zbor. Komisija za poslovnik v svojem mnenju ugotavlja, citiram: "Tudi v primeru postopka za razrešitev ministra lahko pristojno delovno telo sklene, da bo razpravljalo o predlogu za razrešitev in svoje stališče predstavilo Državnemu zboru. Državni zbor pa lahko tudi pristojnemu delovnemu telesu s sklepom naloži, da opravi tako razpravo." Gospod Pregelj ne predlaga, da Državni zbor, tako kot jaz razumem njegov sklep, odloči o razlagi poslovniške komisije, niti, da Državni zbor zadolži Odbor za obrambo, da razpravlja o predlogu za razširitev in svoje stališče predstavi Državnemu zboru. Glede na to, predlog gospoda Preglja ne morem dati na glasovanje. Verjetno sva se narobe razumela, gospod Pregelj. Izvolite, imate besedo.</p>
            </sp>
            <sp xml:id="SDZ1-Izredna-06-1994-03-28.sp155">
               <speaker>ŽARKO PREGELJ:</speaker>
               <p>Spoštovani! Tega mojega predloga seveda ni treba dati na glasovanje, v kolikor ga boste vi, predsednik upoštevali. To pravico imate. Poslovnik vam jo daje generalno v 55. členu. Vi odločate, kdaj boste dali določeno zadevo na glasovanje. Vi ugotavljate, ali so bila za to zagotovljena vsa potrebna stališča pristojnega delovnega telesa. Komisija  za poslovnik je sicer dala razlago. Ugotovila je, da v bistvu v poslovniku nikjer ne piše natančno, da mora matični odbor razpravljati in podati stališče o razrešitvi ministra, ker to dejansko drži. Toda nikakor s tem komisija ni, ne more izničiti zelo jasnega, natančnega 55. člena. V kolikor bi se zbor odločil, da tega člena ne upošteva, v kolikor bi se tako tudi odločil predsednik Državnega zbora, bi v resnici uvedli novo prakso. Menim, da bi tako odločitev moral potem zbor sprejeti z dvotretjinsko večino, tako kot je bil sprejet poslovnik.</p>
               <p>Jaz ne zahtevam, da se daje na glasovanje stališče komisije pod točko rimska II., ker to je iz pristojnosti matičnih delovnih teles popolnoma razumljivo. Tudi to je v bistvu vsebina poslovnika in ni treba posebej zahtevati od matičnega odbora, da se mora opredeliti, kajti to je dolžan narediti, takoj, ko ste, predsednik, dodelili zadevo. Zakaj se ni opredelilo, ne vem. Menim, da bi se lahko. Lahko se tudi opredeli na zahtevo tretjine članov tega delovnega telesa. Vsekakor so to popolnoma korektne ugotovitve. Vi pa morate, predsednik, ugotoviti, da zbor ne more odločati, dokler ne dobi stališča matičnega odbora.</p>
            </sp>
            <sp xml:id="SDZ1-Izredna-06-1994-03-28.sp156">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žarko Pregelj. Ker gospod Pregelj ni podal sklepov, predlagam sam, da Državni zbor sklene, da Odbor za obrambo razpravlja o predlogu za razrešitev ministra za obrambo. Ugotovimo sklepčnost! (88 prisotnih.)</p>
               <p>Kdo je za? (39 poslancev.) Je kdo proti? (46 poslancev.)</p>
               <p>Ugotavljam, da predlog ni sprejet.</p>
               <p>Drugih sklepov nimamo.</p>
               <p>V skladu s prvim odstavkom 267. člena in drugim odstavkom 265. člena poslovnika Državnega zbora, se o razrešitvi ministrov glasuje tajno.</p>
               <p>Tajno se glasuje z glasovnicami, in sicer tako, da bomo na glasovnici obkrožili besedo "za" ali "proti".</p>
               <p>Kandidat bo razrešen, če bo "za" glasovala večina poslancev, ki bodo oddali veljavne glasovnice.</p>
               <p>Tajno glasovanje vodi predsednik Državnega zbora s pomočjo sekretarke Državnega zbora in štirih poslancev, ki jih izvoli Državni zbor.</p>
               <p>Predlagam, da mi pri glasovanju pomagajo naslednji poslanci: Stane Frim, Dr. Lev Kreft, dr. Janez Podobnik in Anton Peršak.</p>
               <p>Ali kdo temu predlogu nasprotuje?</p>
               <p>Prosim, gospod Stane Frim.</p>
            </sp>
            <sp xml:id="SDZ1-Izredna-06-1994-03-28.sp157">
               <speaker>STANE FRIM:</speaker>
               <p>Gospod predsednik, spoštovane poslanke in poslanci! Predlagam, da ne sodelujem. Menim, ker se je naša poslanska ekipa odločila, da ne bomo pri glasovanju, da pač tudi sam ne bom sodeloval pri tem štetju.</p>
            </sp>
            <sp xml:id="SDZ1-Izredna-06-1994-03-28.sp158">
               <speaker>PREDSEDNIK MAG. HERMAN RIGELNIK:</speaker>
               <p>Ja, jaz bi vas, gospod Stane Frim, kljub temu prosil, če bi vsaj sodeloval pri štetju glasov. (Ne.)</p>
               <p>Gospod Kopše, gospod Janez Podobnik.</p>
            </sp>
            <sp xml:id="SDZ1-Izredna-06-1994-03-28.sp159">
               <speaker>JOŽEF KOPŠE:</speaker>
               <p>Gospod predsednik, zaprošam za deset do petnajst minut odmora, predvsem zaradi tega, da bi se eventualno po poslovniškem določilu imela možnost odločiti tretjina članov Odbora za obrambo za eventualni sklic na tej osnovi.</p>
            </sp>
            <sp xml:id="SDZ1-Izredna-06-1994-03-28.sp160">
               <speaker>PREDSEDNIK MAG. HERMAN RIGELNIK:</speaker>
               <p>Gospod Kopše, mislim, da je bil za to čas prej in zbor je odločil, da tega ne bo napravil, tako da ne razumem smisla tega.</p>
               <p>Gospod Janez Podobnik ima besedo.</p>
            </sp>
            <sp xml:id="SDZ1-Izredna-06-1994-03-28.sp161">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Dovolite mi, da nisem član te komisije, v katero sem bil pravkar predlagan in prosim, da imenujete drugega poslanca. Hvala lepa.                                                        </p>
            </sp>
            <sp xml:id="SDZ1-Izredna-06-1994-03-28.sp162">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Zagožen, prosim.</p>
            </sp>
            <sp xml:id="SDZ1-Izredna-06-1994-03-28.sp163">
               <speaker>DR. FRANC ZAGOŽEN:</speaker>
               <p>Spoštovani zbor! Menim, da tretjina članov odbora ne potrebuje dovoljenja Državnega zbora, ampak ima poslovniško pravico, da zahteva, da se odbor opredeli. Zato jim je potrebno to pravico dati. Zahtevam četrt ure odmora. Hvala.</p>
            </sp>
            <sp xml:id="SDZ1-Izredna-06-1994-03-28.sp164">
               <speaker>PREDSEDNIK MAG. HERMAN RIGELNIK:</speaker>
               <p>Zahtevate v imenu poslanske skupine? Odrejam odmor do 23. ure in 35 minut.</p>
            </sp>
            <stage type="time">(Seja je bila prekinjena ob 23.17 uri in se je nadaljevala ob 22.46 uri.)</stage>
            <sp xml:id="SDZ1-Izredna-06-1994-03-28.sp165">
               <speaker>PREDSEDNIK MAG. HERMAN RIGELNIK:</speaker>
               <p>Nadaljujemo 6. izredno sejo Državnega zbora Republike Slovenije. Prosim, ugotovimo prisotnost v dvorani. Ugotavljamo prisotnost v dvorani. Ugotavljamo prisotnost v dvorani. Ugotavljam,da je navzočih 56 poslank in poslancev.  Tako je zbor sklepčen, lahko odloča. Gospod Štefan Matuš, gospod Jožef Kopše in gospod Ivo Hvalica, gospod Marjan Stanič in gospod Alojzij Metelko so mi poslali zahtevo za sklic seje odbora za obrambo in sicer takole pravi: "Na podlagi drugega odstavka 150. člena poslovnika Državnega zbora Republike Slovenije spodaj podpisani člani odbora za obrambo zahtevamo sklic seje za oblikovanje mnenja o razrešitvi ministra za obrambo gospoda Janeza Janše."</p>
               <p>Ker med sejo obrazlagam sam poslovnik, ga bom tudi poskušal obrazložiti. Kot predsednik Državnega zbora sem dne 25. marca 1994 gospodu Jožefu Kopšetu, predsedniku odbora za obrambo po 247. in 263. členu poslovnika Državnega zbora poslal predlog predsednika Vlade Republike Slovenije, naj Državni zbor razreši gospoda  Janeza Janšo  in da za ministra za obrambo imenuje gospoda Jelka Kacina. Odbor za obrambo ni poročal, da bi opravil razpravo v skladu z 247. členom poslovnika, temveč mi je sporočil le mnenje o predstavitvi kandidata za ministra gospoda Jelka Kacina. Do seje Državnega zbora je torej Odbor za obrambo imel priložnost, da odloči, da bo obravnaval tudi predlog predsednika Vlade, da naj se razreši ministra za obrambo gospoda Janeza Janšo. Ker to ni storil, menim, da med sejo ni mogoče izkoristiti pooblastil, ki jih 150. člen poslovnika daje tretjini članov delovnega telesa  za sklic seje, na kateri naj bi razpravljali o predlogu za razrešitev, saj razprava o tem po mnenju poslovniške komisije ni obvezna. Možnost, ki so jo člani odbora za razpravo o tem vprašanju imeli, pa do seje Državnega zbora niso izkoristili. To svojo razlago opiram na 151. člen poslovnika, po katerem seje delovnega telesa ni mogoče sklicati v času, ko seja Državnega zbora poteka, razen, kadar Državni zbor za svoje delo zahteva mnenje delovnega telesa. Državni zbor je že odločil, da mnenja delovnega telesa ne bo zahteval. Ali kdo temu mojemu mnenju nasprotuje? Prosim, besedo ima gospod Štefan Matuš.</p>
            </sp>
            <sp xml:id="SDZ1-Izredna-06-1994-03-28.sp166">
               <speaker>ŠTEFAN MATUŠ:</speaker>
               <p>Hvala za besedo. Kot eden podpisnikov tega kljub temu nasprotujem vašemu mnenju in vztrajam pri predlogu. Prav zaradi stališč, ki jih imamo podpisniki, in sicer v sami obrazložitvi odstranitve oziroma odstavitve gospoda Janeza Janše se navaja takole: da so predsednika Vlade vodile v to neke politične okoliščine, ki sicer niso bile razjasnjene, da so omenjeni številni namigi, govorice, na podlagi katerih se je gospod Drnovšek odločil za ta ukrep, ki tudi niso bili razjasnjeni in na podlagi tega, ker so krščanski demokrati predlagali sklep, da se zadeva razjasni do konca in ta sklep ni bil sprejet, še vedno vztrajamo podpisniki pri tem, da bi bilo smiselno, da to zadevo tudi doreče matično delovno telo.</p>
            </sp>
            <sp xml:id="SDZ1-Izredna-06-1994-03-28.sp167">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Matuš. Gospod Matuš, po 70. členu poslovnika v primeru, ko poslanec, v tem primeru vi, niste zadovoljni s pojasnilom predsedujočega, odloči Državni zbor o vprašanju brez razprave. Na glasovanje dajem mojo razlago, kot sem jo prebral. Ugotovimo sklepčnost, prosim. Proceduralno. Prosim? Samo, ko bo konec tega glasovanja, ker je brez razprave. Ugotovimo sklepčnost, prosim. Če nismo razumeli, prosim, bom še enkrat prebral: "Po 70. členu poslovnika v primeru, ko poslanec ni zadovoljen s pojasnilom predsedujočega - to se pravi z mojim pojasnilom - odloči Državni zbor o vprašanju brez razprave." Na glasovanje dajem mojo razlago, kot sem jo prebral. Ugotovimo sklepčnost! (81 prisotnih.)</p>
               <p>Kdo je za? (48 poslancev.) Je kdo proti? (33 poslancev.)</p>
               <p>Ugotavljam, da je zbor potrdil moje pojasnilo.</p>
               <p>Ostali smo pri glasovanju. Vprašujem gospo Ireno Oman, če je pripravljena sodelovati pri glasovanju?  Da mi pomagate pri glasovanju.</p>
            </sp>
            <sp xml:id="SDZ1-Izredna-06-1994-03-28.sp168">
               <speaker>IRENA OMAN:</speaker>
               <p>Hvala lepa gospod predsednik. Jaz sem sicer zelo počaščena glede vašega predloga, vendar razumite me, da se mu s hvaležnostjo odrekam.</p>
            </sp>
            <sp xml:id="SDZ1-Izredna-06-1994-03-28.sp169">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Rafael Kužnik, sprejemate? Gospod Jože Protner, sprejemate? Ali kdo tem predlogom nasprotuje? Bom prebral imena: gospod Rafael Kužnik, dr. Lev Kreft, gospod Jože Protner in gospod Tone Peršak. Ali kdo temu predlogu nasprotuje? Če ne, dajem ta predlog na glasovanje. Ugotovimo sklepčnost! (62 prisotnih.)</p>
               <p>Kdo je za? (48 poslancev.) Je kdo proti? (14 poslancev.)</p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena poslovnika Državnega zbora bodo poslankam in poslancem vročene glasovnice, tako da pride vsak k mizi predsedujočega in pove svoj ime in priimek.</p>
               <p>Poslanec, ki pomaga predsedniku pri izvedbi glasovanja, izroči glasovnico, sekretarka Državnega zbora pa označi pri imenu in priimku poslanca v seznamu, da mu je bila glasovnica vročena.</p>
               <p>Glasovali bomo v avli pred dvorano. Prosim poslanke in poslance, da izpolnjene glasovnice oddajo v glasovalno skrinjico, ki bo v dvorani na mizi predsedujočega.</p>
               <p>Glasovali bomo v avli pred dvorano.</p>
               <p>Glasovanje bom zaključil, pa vam bom dal kasneje besedo. Glasovanje bo potekalo do O.30 ure. Po končanem glasovanju prosim poslance, ki mi bodo pomagali pri glasovanju, da se zberejo v sobi 117.</p>
               <p>Sejo bomo nadaljevali ob 0.45 uri.</p>
               <p>Prehajamo torej na izvedbo tajnega glasovanja. Prosim poslance, ki mi bodo pomagali pri glasovanju, da se takoj zglasijo v sobi 117. Prej še dajem besedo gospodu Žarku Preglju.</p>
               <p>Prosim, da ostanete v dvorani!</p>
            </sp>
            <sp xml:id="SDZ1-Izredna-06-1994-03-28.sp170">
               <speaker>ŽARKO PREGELJ:</speaker>
               <p>Spoštovani! Glasoval bom proti razrešitvi ministra Janše, pa ne zato, ker bi bil prepričan, da ni storil nobene napake, tudi ne zato, ker bi bil prepričan, da organi, ki so postopali v primeru Smolnikar, niso storili nobene napake. Ampak, predvsem zato, ker ni bilo niti jasno ugotovljeno, ali so storili napako.</p>
               <p>Menim, da v taki situaciji ne morem drugače odločati. Tudi vzdržati se ne morem. Kajti, če se vzdržim, v bistvu glasujem za razrešitev. Mislim, da je vsem to jasno. Zato bom glasoval proti, ker se v bistvu krši tako poslovnik kot ustaljena procedura v parlamentu z navadno večino v tem zboru.</p>
               <p>In temu glasovanju jaz pravim glasovalni valjar. Dejansko to je valjar. Lahko valjate, seveda lahko valjate, vso pravico imate, nikakor pa ne morete dokazovati svojo visoko moralnost pri tem, nikakor ne morete dokazati, da ste karkoli poskušali narediti tako, da bi prišlo do določenega kompromisa.</p>
               <p>Kajti, dejstvo je, da v tej zgodbi ni krivca oziroma, da je krivih več. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp171">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Žarko Pregelj. Želi še kdo besedo? Prosim, gospod Štefan Matuš. (Ne želi.)</p>
               <p>Prosim, da se zglasite v sobi 117 ob 0.30 in 0.45 uri.</p>
            </sp>
            <stage type="time">(Seja je bila prekinjena ob 23.56 uri in se je nadaljevala ob 00.45 uri.)</stage>
            <sp xml:id="SDZ1-Izredna-06-1994-03-28.sp172">
               <speaker>PREDSEDNIK MAG. HERMAN RIGELNIK:</speaker>
               <p>Nadaljujemo sejo. Prosim, ugotovimo sklepčnost. Prisotnih je 69 poslank in poslancev, tako da je zbor sklepčen in objavljam izid glasovanja iz zapisnikov ugotovitve izida glasovanja za razrešitev ministra za obrambo:</p>
               <p>Glasovanje je potekalo 28. marca 1994 v prostorih Državnega zbora Republike Slovenije. Razdeljenih je bilo 88 glasovnic. Neveljavne ni bilo nobene glasovnice. Veljavnih je bilo 88 glasovnic. Za je glasovalo 49 poslancev, proti 39 poslancev. Na podlagi tega izida glasovanja je bil gospod Janez Janša razrešen dolžnosti ministra za obrambo in mora v skladu s 115. členom Ustave Republike Slovenije opravljati tekoče posle do izvolitve novega ministra.</p>
               <p>Kolegice in kolegi! Dovolite mi, da se gospodu Janezu Janši v imenu Državnega zbora in v svojem imenu zahvaljujem za njegovo delo na odgovornem ministrskem položaju od prvih demokratičnih večstrankarskih volitev. Prav gotovo je njegov osebni prispevek, posebej k neodvisnosti in samostojnosti Republike Slovenije, med najodločilnejšimi v širšem krogu nosilcev demokratičnih sprememb v Republiki Sloveniji. Gospod Janezu Janši seveda želim, da bi se čimprej kot poslanski kolega vrnil med nas.</p>
               <p>Prehajamo na drugi del točke dnevnega reda, to je na <title>OBRAVNAVO IN GLASOVANJE O PREDLOGU ZA IMENOVANJE GOSPODA JELKA KACINA ZA MINISTRA ZA OBRAMBO</title>.</p>
               <p>Prosim, izvolite, gospod Žarko Pregelj. Gospod Žarko Pregelj ima besedo, prosim.</p>
            </sp>
            <sp xml:id="SDZ1-Izredna-06-1994-03-28.sp173">
               <speaker>ŽARKO PREGELJ:</speaker>
               <p>Sicer ne gre za kaj hujše, ampak če sem prav razumel predsednik, ste v zapisniku omenili volitve 28. Medtem je že 29. nastopil.</p>
            </sp>
            <sp xml:id="SDZ1-Izredna-06-1994-03-28.sp174">
               <speaker>PREDSEDNIK MAG. HERMAN RIGELNIK:</speaker>
               <p>Se opravičujem napaki, jo bom popravil. Moram reči, hvala Bogu včasih, da imamo gospoda Preglja v Državnem zboru.</p>
               <p>Prosim predsednika Vlade Republike Slovenije dr. Janeza Drnovška, da obrazloži predlog za imenovanje gospoda Jelka Kacina za ministra za obrambo. Prihaja predsednik Vlade. Besedo dajem predsedniku Vlade Republike Slovenije, gospodu dr. Janezu Drnovšku, prosim.</p>
            </sp>
            <sp xml:id="SDZ1-Izredna-06-1994-03-28.sp175">
               <speaker>DR. JANEZ DRNOVŠEK:</speaker>
               <p>Spoštovane poslanke in poslanci! Predložil sem vam gospoda Kacina kot kandidata za ministra za obrambo, ker ocenjujem, da je v tem trenutku najbolj kvalificiran kandidat z referencami, z izkušnjami in znanjem na tem področju. Prosim, da ta predlog podprete. Hvala.</p>
            </sp>
            <sp xml:id="SDZ1-Izredna-06-1994-03-28.sp176">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predlagani kandidat se je predstavil Odboru za obrambo in je odgovarjal na vprašanja članov odbora. Predsednik odbora je poslal predsedniku Državnega zbora in predsedniku Vlade Republike Slovenije mnenje, ki ga je sprejel o predlaganem kandidatu, in sicer je odbor podal pozitivno mnenje gospodu Jelku Kacinu kot kandidatu za ministra za obrambo. Želi poročevalec Odbora za obrambo besedo? Prosim, gospod Kopše.</p>
            </sp>
            <sp xml:id="SDZ1-Izredna-06-1994-03-28.sp177">
               <speaker>JOŽEF KOPŠE:</speaker>
               <p>Spoštovani zbor, gospod predsednik! Mnenje o kandidatu za ministra gospoda Jelka Kacina na Odboru Državnega zbora Republike Slovenije za obrambo: Odboru za obrambo se je na 20. seji, ki je bila v ponedeljek, 28. marca 1994 na podlagi vašega dopisa z dne 25. marca 1994 na podlagi 263. člena poslovnika Državnega zbora Republike Slovenije predstavi kandidat za ministra za obrambo gospod Jelko Kacin. Pred pričetkom predstavitve kandidata je podpredsednik Alojz Metelko predlagal, da se zaslišanje ne opravi, dokler ne bo znano stališče Komisije za poslovnik glede časovnega postopka razrešitve ministra in imenovanje novega ministra. Temu sta se pridružila tudi člana odbora Ivo Hvalica in Ivan Oman. Predloga podpredsednika odbora člani niso sprejeli, 7 za, 8 proti. Član odbora Ivo Hvalica je potem ugotovil, da je bilo kršeno določilo koalicijske pogodbe vladnih strank in zahteval eno uro za posvetovanje. Člani odbora te zahteve niso sprejeli, 7 za, 8 proti. Na podlagi te odločitve so podpredsednik odbora Alojzij Metelko in člani odbora dr. France Bučar, Ivo Hvalica, Štefan Matuš, Ivan Oman, France Černelič in Marjan Stanič sejo odbora zapustili. Člani odbora so potem opravili zaslišanje kandidata za ministra za obrambo Jelka Kacina, tako da so mu postavili vprašanja. Odbor za obrambo je na podlagi odgovorov na zastavljena vprašanja z glasovanjem odločil 7 za, eno ločeno mnenje, da je gospod Jelko Kacin primeren kandidat za ministra za obrambo. Kot predsednik odbora sem pri tem izrazil svoje ločeno mnenje  in sicer da je, dovolite da ga preberem: da je poteza predsednika Vlade za zamenjavo samo ministra za obrambo preuranjena, ker sta vpleteni dve represivni ministrstvi. Z zamenjavo ali suspenza samo enega od ministrov se omogoča drugemu, da svojo vlogo v teh spornih dogodkih prikaže na svoj način ter s tem dobi prednost pri dokončni pojasnitvi primera. Zato sem se odločil, da ne bom postavljal vprašanj kandidatu in ne izrazil mnenja o primernosti kandidata. Hvala.</p>
            </sp>
            <sp xml:id="SDZ1-Izredna-06-1994-03-28.sp178">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Kdo želi besedo? Prosim, besedo ima gospod Metelko.</p>
            </sp>
            <sp xml:id="SDZ1-Izredna-06-1994-03-28.sp179">
               <speaker>ALOJZIJ METELKO:</speaker>
               <p>Spoštovani predsednik, spoštovani zbor! 1.) Predlagani kandidat za novega obrambnega ministra je delal v letu 1993 v podjetju Adria Caravan, ki je imelo v 1993. letu  895 milijonov SIT izgube ob 730 zaposlenih, skupaj s hčerami katerih, 100% lastnik je pa 1 milijardo ob celotnem prihodu 4 milijarde. To pomeni 25%. Bruto plača je bila 780 DM ali 55.000 SIT na zaposlenega. Na zaposlenega je bilo torej v letu 1993 ustvarjeno tekoče izgube 1 milijardo ali 714 tisoč oziroma 59.524 SIT izgube na mesec, torej več kot znaša povprečna bruto plača. To je sicer običajno cca enkrat večje od neto plače, zato je vsak delavec ustvaril najmanj še za dve neto plači izgube.</p>
               <p>2.) Vodstvo je bilo zato odstavljeno in sicer tako, da jim niso podaljšali pogodbe. Nekdanje vodstvo se zato tožari na sodišču. Jelko Kacin je bil odgovoren za komercialo. Izvoz je vršil tako, da je izvažal prikolice na nek travnik blizu Gradca.</p>
               <p>3.) Sedaj je v Adrii druga ekipa brez zvenečih imen, a stvari tečejo mnogo bolje.</p>
               <p>4.) Za neuspeh je najbolj odgovorna komerciala, katere šef je bil Jelko Kacin. Kako mu naj po vsem tem zaupamo porabo vojaškega proračuna in še 74 milijard SIT denarja za temeljne razvojne programe. Če je tam moral oditi zaradi nesposobnosti, kako bo tu lahko vodil, kjer je stvar neprimerno zahtevnejša, zato menim, da ni primeren za obrambnega ministra. Hvala.</p>
            </sp>
            <sp xml:id="SDZ1-Izredna-06-1994-03-28.sp180">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Metelko. Želi še kdo besedo? Prosim, gospod Igor Omerza, potem gospod Ivo Hvalica.</p>
            </sp>
            <sp xml:id="SDZ1-Izredna-06-1994-03-28.sp181">
               <speaker>MAG. IGOR OMERZA:</speaker>
               <p>Imam repliko. Seveda se zdaj nisem oborožil s temi podatki ampak vem, da je bila Adria v zgubi, ko je tja prišel gospod Jelko Kacin, ker je zaradi svoje izgube šla pod Sklad za razvoj, tako da gospod Jelko Kacin ni prispeval k nastanku izgube v tem podjetju in sploh k problemom tega podjetja. Hvala.</p>
            </sp>
            <sp xml:id="SDZ1-Izredna-06-1994-03-28.sp182">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ1-Izredna-06-1994-03-28.sp183">
               <speaker>IVO HVALICA:</speaker>
               <p>Spoštovani! Da se časi spreminjajo, dokazuje tudi ta fragment, ki ga bom prebral. Naš poslanski kolega Jaša L. Zlobec je 23. marca lansko leto podal poslanski predlog, da naj se za nedoločen  čas ustavi izplačilo funkcionalnih dodatkov k plačam poslancev in poslank. Citiram iz magnetograma. In še nekaj bi predložil Državnemu zboru v premislek. Zopet nesrečni sklep KVIAZA. Gre za nadomestila plač nekdanjim ministrom in poslancem. Vrhunec cinizma je, da je Jelko Kacin zahteval in tudi dobil funkcionalni dodatek k ministrski plači, čeprav dela na dan nič ur, nič minut, nič sekund. Samo toliko.</p>
            </sp>
            <sp xml:id="SDZ1-Izredna-06-1994-03-28.sp184">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Ivo Hvalica. Želi še kdo besedo? Želi besedo kandidat za ministra, gospod Jelko Kacin?</p>
               <p>Prosim, gospod Jelko Kacin.</p>
            </sp>
            <sp xml:id="SDZ1-Izredna-06-1994-03-28.sp185">
               <speaker>JELKO KACIN:</speaker>
               <p>Dobro jutro, gospod predsednik, poslanke in poslanci! Rad bi samo odgovoril dvema razpravljalcema pred menoj. Preprosto sta navajala trditve, ki ne držijo.</p>
               <p>Kar zadeva Adrio Caravan ni res, da bi bil v njej šef komerciale.  Bil sem odgovoren za odkrivanje oziroma osvajanje novih trgov. Ta zadeva je zelo ločena od komerciale in moj del prodaje v Adrii Caravan dosega približno 10% prodaje. Šef komerciale je bil pred tem, preden se je Adria začela sanirati, skozi celotni postopek sanacije in je tudi danes še vedno isti gospod, kar lahko preverite tudi pri večinskem lastniku.</p>
               <p>Ni res, da bi izvažali prikolice v Avstrijo, še manj, da bi jih izvažali na travnik nekam v Avstrijo. Moram reči, da so mi ponudili mesto generalnega direktorja te firme. Tega mesta nisem sprejel in sem prenehal sodelovati s to firmo. Mislim, da je bilo to javno povedano in da so vaše informacije nepopolne. Nič vam ne očitam, samo dolžan sem pojasniti nekatere stvari.</p>
               <p>Kar zadeve besede gospoda Hvalice, ki je citiral gospoda Zlobca. Moram povedati, da je šlo za zakon, ki so ga sprejeli poslanci prejšnjega sklica Skupščine. Šlo je samo za izvajanje zakona, ki je bil sprejet in zaradi tiste moje pritožbe so tudi vsi nekdanji poslanci, ne samo jaz, dobivali pravice, ki jim gredo po zakonu, ki je bil sprejet v tej hiši.</p>
               <p>Kar zadeva dolžino uživanja teh pravic, lahko povem, da sem bil tukaj razrešen nekje v mesecu januarju in da sem prenehal dobivati nadomestilo, ki mi je šlo po zakonu, po treh mesecih. Vsekakor pa je tolmačenje, tako kot ste ga, gospod Hvalica, povedali, zelo enostransko in nekorektno. Hvala.</p>
            </sp>
            <sp xml:id="SDZ1-Izredna-06-1994-03-28.sp186">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jelko Kacin. Besedo ima gospod Ivo Hvalica.</p>
            </sp>
            <sp xml:id="SDZ1-Izredna-06-1994-03-28.sp187">
               <speaker>IVO HVALICA:</speaker>
               <p>Hvala lepa. Gospod kandidat! Sploh nisem vam nič očital. Prišlo je do nesporazuma. Časi se spreminjajo, vendar pri LDS - z vami nimam nič. Želim vam vse najboljše na novi poti, če boste izvoljeni.</p>
            </sp>
            <sp xml:id="SDZ1-Izredna-06-1994-03-28.sp188">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Matuš.</p>
            </sp>
            <sp xml:id="SDZ1-Izredna-06-1994-03-28.sp189">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Glede na to, gospod Jelko Kacin, ker ste z gospodom Kučanom pred časom potovali v Izrael na obisk, iz česar nekako nedvoumno izhaja, da ste bili tudi že resen kandidat za ministra za obrambo s strani predsednika države, me zanima, če ste posel, za katerega ste potovali v Izrael, uspešno opravili in - če ni skrivnost - kakšen je bil ta vaš posel v Izraelu? Hvala.</p>
            </sp>
            <sp xml:id="SDZ1-Izredna-06-1994-03-28.sp190">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo?</p>
               <p>Prosim, gospod Jelko Kacin.</p>
            </sp>
            <sp xml:id="SDZ1-Izredna-06-1994-03-28.sp191">
               <speaker>JELKO KACIN:</speaker>
               <p>Z gospodom Kučanom nisem ne potoval v Izrael niti iz Izraela nazaj. Gospod Kučan je potoval z vladnim letalom, jaz pa z redno linijo komercialne družbe.Tam sem bil en teden, gospod Kučan pa tri dni. Povabljen sem bil na izraelski poslovni forum, ki je bil letos že četrtič in tam sem se srečal s celo vrsto izraelskih poslovnežev, ki v širjenju svojih gospodarskih stikov iščejo možnosti še kje, tudi po Sloveniji. Pogovarjali smo se o celi vrsti možnih oblik sodelovanja. Ena teh je bil tudi nedavni obisk na Ministrstvu za kmetijstvo, kjer ponujajo svojo tehnologijo za namakanje oziroma oplemenitenje zemlje. Bil sem tam skupaj z gospodom Dušanom Šešokom,direktorjem Iskre Holdinga in obiskala sva celo vrsto firm in seveda tudi oni so bili že pri nas in obiskali celo vrsto naših firm, ker ima Iskra v tem svojem sklopu celo vrsto proizvodnih programov, ki bi jih bilo mogoče plasirati na izraelskem trgu oziroma skozi Izrael na tretjih trgih. Tako da jaz mislim, da se bo to gospodarsko sodelovanje še nadaljevalo. Če pa me sprašujete še kaj več, ali kaj drugega, me morate bolj konkretno vprašati. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp192">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kacin. Želi še kdo? Prosim, gospod Matuš.</p>
            </sp>
            <sp xml:id="SDZ1-Izredna-06-1994-03-28.sp193">
               <speaker>ŠTEFAN MATUŠ:</speaker>
               <p>Hvala za besedo. Zanima me še, v kakšni funkciji in kdo vas je predlagal za to pot oziroma za ta posel, ki ste ga opravili?</p>
            </sp>
            <sp xml:id="SDZ1-Izredna-06-1994-03-28.sp194">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim, gospod Jelko Kacin.</p>
            </sp>
            <sp xml:id="SDZ1-Izredna-06-1994-03-28.sp195">
               <speaker>JELKO KACIN:</speaker>
               <p>Nihče me ni predlagal. Povabili so me gostitelji, podpisnik se piše Majman in je izraelski državljan. Hvala. (klic oz. vprašanje iz dvorane - se ne sliši)</p>
               <p>Potne stroške je plačala Iskra Holding, tako kot za mojega kolega Dušana Šešoka, ki je tam direktor.</p>
            </sp>
            <sp xml:id="SDZ1-Izredna-06-1994-03-28.sp196">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Metelko.</p>
            </sp>
            <sp xml:id="SDZ1-Izredna-06-1994-03-28.sp197">
               <speaker>ALOJZIJ METELKO:</speaker>
               <p>Kaže, da ste se drugi prej utrudili, jaz sem se pa ta čas naspal. (smeh) Spoštovanega kandidata za obrambnega ministra še sprašujem: v zvezi s predlogom, da Državni zbor imenuje gospoda Jelka Kacina za novega obrambnega ministra Republike Slovenije, prosim, da Jelko Kacin pojasni svojo doslej nikoli do konca razčiščeno avanturo, v katero se je spustil kot tedanji minister za informacije z nerazumljivim zagovarjanjem in samovoljnim forsiranjem projekta slovenske turistične promocije v ZDA v času prve demokratične vlade ministrskega predsednika Lojzeta Peterleta. V to avanturo se je spustil, ne da bi se vsaj konzultiral s takrat pristojnim vladnim resorjem za turizem, ki ga je vodil minister Ingo Paš, in vedoč, da slednje ministrstvo tega projekta ne podpira in da ga ne podpira niti takratna Gospodarska zbornica Slovenije. Še več. Osebno ga je z veliko intenzivnostjo podprl, čeprav je bil že več mesecev prej pisno obveščen o strukturi in tudi siceršnji veliki vprašljivosti tega projekta s strani strokovnih turističnih delavcev.</p>
               <p>V tej zvezi zastavljam naslednje vprašanje, na katero pričakujem nedvoumne odgovore: Kdo je bil, kakšne reference je imel in kakšne konkretne pozitivne rezultate je k navedenemu projektu ameriške promocije prispeval gospod Dimaggio, s katerim je Jelko Kacin kot minister očitno sodeloval? Kakšen je bil uspeh navedenega projekta, zlasti glede na takratna javna zagotovila gospoda Jelka Kacina, da bo na njegovi podlagi v kratkem obiskalo Slovenijo več 10.000 ameriških turistov? Mislim, da ima slovenska javnost pravico dobiti natančne podatke in analizo o sodelavcih, poteku in rezultatu navedenega, močno vprašljivega projekta, saj gre za očiten sum, da je takratni minister za informacije gospod Jelko Kacin v tem primeru prekoračil oziroma zlorabil javna pooblastila.</p>
               <p>Pripomniti je potrebno, da je nesprejemljiva razlaga, ki jo je kasneje dal gospod Jelko Kacin, češ, da so pripravo tega projekta in njegovo izvajanje, vključno z njegovo potjo in turnejo po Ameriki, financirala sama turistična podjetja. Dejstvo je namreč, da so bila podjetja v družbeni lasti, ki so takrat zaradi odprave posledic vojne prejela od Vlade znatno finančno pomoč, zaradi česar je šlo nedvoumno za trošenje državnega denarja.</p>
               <p>Poleg tega je takšno povezovanje nosilca javne funkcije s podjetnikom očitno dvomljivih referenc samo po sebi nedopustno. Če preverjamo vprašanje prekoračitve pooblastil pri ministru Janezu Janši in njegovo objektivno odgovornost, tedaj je še kako umestno, da storimo za kandidata, ki naj bi bil imenoval na njegovo mesto. Hvala.</p>
            </sp>
            <sp xml:id="SDZ1-Izredna-06-1994-03-28.sp198">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Metelko. Prosim, gospod Jelko Kacin.</p>
            </sp>
            <sp xml:id="SDZ1-Izredna-06-1994-03-28.sp199">
               <speaker>JELKO KACIN:</speaker>
               <p>V Sloveniji je bilo takrat ustanovljeno tako imenovano Združenje slovenskega turističnega gospodarstva. To združenje je temeljilo na dveh gospodarskih grupacijah. Ena je imela svojo koncentracijo v Rogaški Slatini, druga pa na Bledu. Prosili so me, da jim pomagam pri navezavi stikov v ZDA in zato sem takrat odšel v Seattle, kjer sem bil tri dni. Gospod o katerem ste govorili, se piše Dimaggio. Imel je pogodbo za to grupacijo. Vse stroške te pogodbe je slovenska grupacija poravnala. Moja funkcija v vsem tem početju je bila pomagati, odkriti te stike, hkrati promovirati Slovenijo in se dogovoriti tudi za nastop slovenskega turističnega gospodarstva na letni skupščini oziroma kongresu "turooperatorjev", ki se je pripravljal za jesen tega leta. Žal, je potem, tri mesece po mojem obisku prišlo do konflikta v osrednji nekdanji Jugoslaviji. Začela se je bosanska zgodba in vse te obljube in načrtovanja o turističnih aranžmajih z Združenimi državami Amerike so še vedno tam, kjer so bile. V glavnem so zamrznjene. To je glavni razlog, da se tisto, kar smo takrat napovedovali in zastavili zelo ambiciozno, ni moglo in se še vedno ne uresničuje.</p>
            </sp>
            <sp xml:id="SDZ1-Izredna-06-1994-03-28.sp200">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jelko Kacin. Besedo ima gospod Sašo Lap.</p>
            </sp>
            <sp xml:id="SDZ1-Izredna-06-1994-03-28.sp201">
               <speaker>SAŠO LAP:</speaker>
               <p>Hvala lepa za besedo. Gospod Kacin, stroške, ki ste jih omenili prej, da jih je pokrila Iskra, ko ste potovali v Izrael, bomo, upam, uspešno ugotovili, ko bo ustanovljena parlamentarna preiskovalna komisija. Hvala.</p>
            </sp>
            <sp xml:id="SDZ1-Izredna-06-1994-03-28.sp202">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo besedo?</p>
               <p>Prosim, gospod Poljšak.</p>
            </sp>
            <sp xml:id="SDZ1-Izredna-06-1994-03-28.sp203">
               <speaker>MARIJAN POLJŠAK:</speaker>
               <p>Gospod Jelko Kacin, jaz vam ne bom postavljal vprašanj, kajti vi imate odlične retorične sposobnosti, ko boste odgovorili na tako ali drugačno vprašanje. Gotovo boste tudi komentiral, kar bom zdaj povedal. Kar mi je ostalo v spominu od vas je to, ko je bil gospod Kramberger ubit. Čez nekaj ur je bila tiskovna konferenca, na kateri ste bili tudi vi in v ta kontekst tega čudnega pojava vas jaz postavim. Kako ste mogli tako hitro reagirati, vas ne sprašujem, ampak ker vem, da boste odgovorili, tako kot bo vam ustrezalo in ne kot je bila resnica. Hvala.</p>
            </sp>
            <sp xml:id="SDZ1-Izredna-06-1994-03-28.sp204">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Jelko Kacin.</p>
            </sp>
            <sp xml:id="SDZ1-Izredna-06-1994-03-28.sp205">
               <speaker>JELKO KACIN:</speaker>
               <p>Povedal bom tako kot se jaz spominjal zadev in upam, da vam bo zgodba ustrezala. Torej takrat, ko je gospod Kramberger tragično končal, je Vlada ugotovila, da gre za osebo, ki je kot predsedniški kandidat vendarle uživala tak ugled v tej državi, da je treba tudi s fizično prisotnostjo v času preiskave tega dogodka na nek način izpričati zanimanje in garancijo države, da bo preiskava pripeljana do konca. Tistega večera smo s helikopterjem policije odleteli minister za notranje zadeve Igor Bavčar, ki je tukaj prisoten in minister za pravosodje gospod Kozinc, ki je tudi prisoten in jaz kot takratni minister za informiranje. Šli smo v Jurovski dol in se seznanili z rezultati preiskave. Če se prav spominjam, je tisto uro, bilo je tam okrog 11. ure zvečer, že bilo znano kdo je morilec, kje je orožje in kako se je stvar zavrtela. Vendar tiskovne konference takrat nismo imeli. Malo ste zamešali. Torej vse, kar je bilo potrebno povedati javnosti, so javnosti sporočili preiskovalci. Res pa je, da smo se takrat odločili tudi za nekatere dodatne ukrepe. Če se prav spominjam, je bilo rečeno, da bo avtopsijo opravila druga ekipa, da ne bi govorili, da samo lokalna ekipa zdravnikov to opravlja in da smo preskrbeli tudi, da so strokovnjaki iz Ministrstva za notranje zadeve prišli kot okrepitev, da bi se preiskava čim hitreje zaključila.</p>
            </sp>
            <sp xml:id="SDZ1-Izredna-06-1994-03-28.sp206">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jelko Kacin. Želi še kdo besedo? (Ne želi.)</p>
               <p>V skladu z drugim odstavkom 265. člena poslovnika Državnega zbora se o imenovanju ministra glasuje tajno. Tajno se glasuje z glasovnicami in sicer tako, da bomo na glasovnici obkrožili besedo za ali besedo proti. Kandidat bo izvoljen, če bo za glasovala večina poslancev, ki bodo oddali veljavne glasovnice. Tajno glasovanje vodi predsednik Državnega zbora s pomočjo sekretarke Državnega zbora in štirih poslancev, ki jih izvoli Državni zbor. Predlagam, da pri glasovnicah pomagajo naslednji poslanci: Jože Protner, Lev Kreft, Rafael Kužnik in Tone Peršak. Ali kdo temu predlogu kdo nasprotuje? Če ne, dajem ta predlog na glasovanje. Ugotovimo sklepčnost! (69 prisotnih.)</p>
               <p>Kdo je za? (52 poslancev.) Je kdo proti? (9 poslancev.)</p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena poslovnika Državnega zbora bodo poslancem vročene glasovnice, tako da pride vsak k mizi predsedujočega in pove svoje ime in priimek. Poslanec, ki pomaga predsedniku pri izvedbi glasovanja, izroči glasovnico, sekretarka Državnega zbora pa označi pri imenu in priimku poslanca v seznamu, da mu je bila vročena glasovnica. Glasovali bomo v avli pred dvorano. Prosim, poslanke in poslance, da izpolnjene glasovnice oddajo v skrinjico, ki bo v dvorani na mizi predsedujočega. Glasovanje bo potekalo do 1.45 ure. Po končanem glasovanju prosim poslance, ki mi bodo pomagali pri glasovanju, da se zberejo v 117 sobi. Sejo bomo nadaljevali ob 2.00 uri.</p>
               <p>Prehajamo na izvedbo tajnega glasovanja.</p>
            </sp>
            <stage type="time">(Seja je bila prekinjena ob 01.15 uri in se je nadaljevala ob 01.56 uri.)</stage>
            <sp xml:id="SDZ1-Izredna-06-1994-03-28.sp207">
               <speaker>PREDSEDNIK MAG. HERMAN RIGELNIK:</speaker>
               <p>Ugotavljamo sklepčnost. Ugotovimo sklepčnost! (58 prisotnih.)</p>
               <p>Ugotavljam, da je zbor sklepčen in objavljam izid glasovanja.</p>
               <p>Zapisnik o ugotovitvi izida glasovanja za ministra za obrambo: glasovanje je potekalo 29. marca 1994 v prostorih Državnega zbora Republike Slovenije. Razdeljenih je bilo 87 glasovnic. Oddanih je bilo 87 glasovnic. Neveljavne ni bilo nobene. Veljavnih je bilo 87 glasovnic. Za, je glasovalo 48 poslancev, proti pa 39 poslancev. Na podlagi tega izida glasovanja je bil za ministra za obrambo imenovan Jelko Kacin, za kar mu iskreno čestitamo.</p>
               <p>Prosim Jelka Kacina, ministra za obrambo, da priseže pred Državnim zborom.</p>
            </sp>
            <sp xml:id="SDZ1-Izredna-06-1994-03-28.sp208">
               <speaker>JELKO KACIN:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi svojimi močmi deloval za blaginjo Slovenije. (Ploskanje)</p>
            </sp>
            <sp xml:id="SDZ1-Izredna-06-1994-03-28.sp209">
               <speaker>PREDSEDNIK MAG. HERMAN RIGELNIK:</speaker>
               <p>S tem zaključujem to točko dnevnega reda.</p>
               <p>Pri tem bi dal še besedo gospodu Kopšetu in potem še gospodu Rejcu.</p>
            </sp>
            <sp xml:id="SDZ1-Izredna-06-1994-03-28.sp210">
               <speaker>JOŽEF KOPŠE:</speaker>
               <p>Čestitam gospodu Kacinu v imenu Slovenske nacionalne stranke za izbor ter prosim Odbor za obrambo, da se v sobi 217 samo za 5 minut formalno dobi. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp211">
               <speaker>PREDSEDNIK MAG. HERMAN RIGELNIK:</speaker>
               <p>Se pravi: sklic vaše seje je v sobi 217 čez pet minut.</p>
               <p>Še gospod Rejc želi besedo. Prosim.</p>
            </sp>
            <sp xml:id="SDZ1-Izredna-06-1994-03-28.sp212">
               <speaker>IZDOR REJC:</speaker>
               <p>Komisija za spremljanje in nadzor lastninskega preoblikovanja, sklicana za danes ob 8. uri, odpade.</p>
            </sp>
            <sp xml:id="SDZ1-Izredna-06-1994-03-28.sp213">
               <speaker>PREDSEDNIK MAG. HERMAN RIGELNIK:</speaker>
               <p>Še gospod Kacin želi besedo. Prosim.</p>
            </sp>
            <sp xml:id="SDZ1-Izredna-06-1994-03-28.sp214">
               <speaker>JELKO KACIN:</speaker>
               <p>Spoštovane poslanke in poslanci! Zahvaljujem se za izkazano zaupanje in se priporočam za čim bolj tvorno sodelovanje v prihodnje v tem Državnem zboru. Hkrati pa vam želim čim prej lahko noč. Hvala lepa.</p>
            </sp>
            <sp xml:id="SDZ1-Izredna-06-1994-03-28.sp215">
               <speaker>PREDSEDNIK MAG. HERMAN RIGELNIK:</speaker>
               <p>Samo še eno obvestilo: predlagam, da jutri oz. danes nadaljujemo delo ob 14. uri, s tem, da bi odpadli tudi vsi odbori. Torej, delo nadaljujemo ob 14.uri.</p>
               <p>Imam samo še eno prošnjo. In sicer: Mandatno-imunitetna komisija Državnega zbora Republike Slovenije bi naj bila danes ob 13. uri v salonu v poslopju Državnega zbora Republike Slovenije.</p>
               <p>Še gospod Anderlič nekaj na hitro. Prosim.</p>
            </sp>
            <sp xml:id="SDZ1-Izredna-06-1994-03-28.sp216">
               <speaker>TONE ANDERLIČ:</speaker>
               <p>Seja KVIAZ-a bo tudi danes ob 13. uri, namesto ob 9. uri.</p>
            </sp>
            <sp xml:id="SDZ1-Izredna-06-1994-03-28.sp217">
               <speaker>PREDSEDNIK MAG. HERMAN RIGELNIK:</speaker>
               <p>S tem zaključujem sejo. Hvala lepa!</p>
            </sp>
            <stage type="time">(Seja je bila končana 29. marca 1994 ob 2.01 uri)</stage>
         </div>
      </body>
   </text>
</TEI>
