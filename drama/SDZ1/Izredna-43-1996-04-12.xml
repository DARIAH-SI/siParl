<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-43-1996-04-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6D20081DCB740315C1257832004838DC</idno>
               <idno type="URI">6D20081DCB740315C1257832004838DC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-43-1996-04-12.DZ" n="43">
               <name>Izredna</name>
               <date when="1996-04-12"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-43-1996-04-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 12. APRILA 1996 OB 10.17 URI.)</stage>
            <sp xml:id="SDZ1-Izredna-43-1996-04-12.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegi poslanci, gospe in gospodje. Pričenjam nadaljevanje 43. izredne
                  seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Janez Vindiš, Jože Pučnik, Dragan Černetič, Gabriel Berlič,
                  Jurij Malovrh do 10.30 ure, Benjamin Henigman, Ciril Pucko, Irena Oman, Franc
                  Zagožen in Lojze Peterle. Ciril Pucko je tukaj v dvorani. Hvala. Vse ostale
                  prosim, da ugotovimo prisotnost v dvorani! Še vedno ugotavljamo prisotnost v
                  dvorani! Prosim, da potrdite svojo prisotnost. <stage>(Ugotavljam, da je navzočih
                     53 poslank in poslancev.)</stage> Zbor je sklepčen in lahko odloča.</p>
               <p>Na sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Za današnje nadaljevanje 43. izredne seje zbora nam je preostala včeraj prekinjena
                  obravnava 3. točke dnevnega reda - to je strategija gospodarskega razvoja
                  Slovenije, približevanje Evropi ter rast, konkurenčnost in integriranje. Po
                  končani 43. izredni seji bomo nadaljevali s prekinjeno 38. sejo Državnega zbora.
                  Naslednji teden bomo v torek ob 10. uri pričeli prav tako z nadaljevanjem
                  prekinjene 38. seje Državnega zbora in nato pričeli z 39. sejo Državnega zbora.
                  Naslednji teden bo torej zasedanje od torka do petka.</p>
               <p>Prehajamo na <title>3. TOČKO DNEVNEGA REDA</title>.</p>
               <p>Besedo ima gospod Pregelj.</p>
            </sp>
            <sp xml:id="SDZ1-Izredna-43-1996-04-12.sp2">
               <speaker>ŽARKO PREGELJ:</speaker>
               <p>Spoštovani!</p>
            </sp>
            <sp xml:id="SDZ1-Izredna-43-1996-04-12.sp3">
               <speaker>PODPREDSEDNIK VLADIMIR TOPLER:</speaker>
               <p>Samo malo gospod Pregelj. Prosim za mir in tišino v dvorani, da bo lahko govornik
                  čimbolj skoncentrirano podal svoje mnenje. Prosim. Samo malo če počakate.
                  Izvolite.</p>
            </sp>
            <sp xml:id="SDZ1-Izredna-43-1996-04-12.sp4">
               <speaker>ŽARKO PREGELJ:</speaker>
               <p>Spoštovani! Dokument, ki ga imamo pred seboj in nosi naslov strategija sicer
                  gospodarskega razvoja Slovenije pri približevanju Evropski uniji, njena
                  konkurenčnost in podobno, ta dokument je v resnici nekoliko nenavaden. Brez dvoma
                  to ni dokument, ki bi lahko nosil tak naslov. Strategija že v poslovniku ni
                  posebej opredeljena oziroma strategijo poslovnik vključuje v druge dokumente, ki
                  se imenujejo nacionalni program, na načelni ravni so pa to resolucije. Torej
                  vsekakor bi morali sedaj obravnavati resolucijo o gospodarskem razvoju Republike
                  Slovenije pri približevanju Evropski uniji. Osebno menim, da bi tak pristop bil
                  veliko primernejši in na podlagi takega pristopa ne bi nastal dokument, ki je v
                  resnici nekoliko nenavaden, da ne rečem celo čuden. Poglejte! Ko sem prebiral te
                  dokaj bogate zapiske različnih avtorjev in sem poskušal iz celotnega gradiva
                  potegniti neko osnovno nit, sem jo zelo težko. Dejansko ta dokument ni značilno
                  strateški dokument, ampak je v resnici zelo dobra in dokaj podrobna analiza stanja
                  oziroma nekakšen prikaz tega stanja. Zraven so na dokaj načelen način pojasnjena
                  osnovna izhodišča, ni pa jasno, kako naj bi se ta temeljna izhodišča uresničevala.
                  Strategija je ravno dokument, ki ne razlaga akademskih resnic, niti ni namen
                  strategije, da na dolgo in široko s podatki, s številkami pojasnjuje določena
                  stanja, določene perspektive, ampak predvsem, da pove, na kakšen način se bodo
                  določene tako načelne, predvsem pa izredno praktične odločitve lahko uresničile.
                  Tega je v tem dokumentu očitno premalo. Gre v bistvu za dokument, ki lahko služi
                  kot dober priročnik za obravnavo možnosti Slovenije v Evropski uniji, s tem, da
                  niso jasno preigrani različni scenariji, ki jih bo očitno morala naša država pri
                  vključevanju v Evropsko unijo preštudirati, preigrati, če lahko tako rečemo in jih
                  tudi potem dokončno oblikovati v dokumentu, ki se mu bo reklo strategija.
                  Prepričan sem, da bi tak dokument, ki naj bi opredelil osnovni strateški interes
                  Republike Slovenije pri gospodarskem razvoju ob vključevanju v Evropo, pač moral
                  biti nekoliko bolj določen. Na primer, zelo jasno bi morali zapisati, kakšno je
                  naše mesto kot države, ki je na križišču pomembnih transportnih poti, na primer v
                  transportnem gospodarskem pomenu. Govoriti zgolj o prednostih in predvidevati
                  določen razvoj, brez jasnih konceptov, mislim, da ni dovolj. Ko se sprašujem o
                  uporabnosti takega dokumenta, ne morem mimo občutka, da bo spet to eden od
                  obsežnih dokumentov, ki ga po njegovem sprejetju ne bo nihče več pogledal oziroma
                  ga bo uporabil mogoče kdo za čisto druge namene, za dokaz, kako se ga ne
                  uresničuje, kako v bistvu ni uporaben in podobno. Pred sabo imam vedno del
                  gospodarske strategije, ki smo jo v prejšnjem mandatu predlagali člani Komisije za
                  pomorstvo in jo tudi potem uspeli v takratni skupščini spraviti skozi postopek in
                  sprejeti. Gre za znano pomorsko resolucijo oziroma resolucijo o pomorski usmeritvi
                  naše države. In v tej resoluciji so bile zadeve zelo na kratko in jasno zapisane.
                  In še teh, tako jasno in jedrnato zapisanih strateških odločitev država ne more
                  uresničevati, kako bo šele uresničevala tako zapleten dokument kot je ta
                  strategija, ki je pred nami. Zato menim, da bi bilo korektno in tudi pravilno, da
                  bi to strategijo obravnavali kot analizo, se pravi kot nekakšno osnovo za pripravo
                  resnične strategije. Jasno je, da je čas, v katerem dela ta Državni zbor, ta sklic
                  Državnega zbora, pač tak, da na ta način ne bomo prišli več do novega dokumenta,
                  tako da je vsekakor prav, da ga sprejmemo, kakršen je, da bo pa verjetno moral
                  naslednji sklic Državnega zbora iz tega mozaičnega dokumenta, kajti gre za mozaik
                  različnih pogledov, pripraviti kratek, jedrnat dokument na nekaj straneh, ki se mu
                  bo reklo strategija oziroma resolucija o gospodarskem vključevanju Slovenije v
                  Evropsko unijo. Nakar bodo na podlagi teh jasnih politično gospodarskih stališč
                  lahko posamezna ministrstva pripravila ustrezne nacionalne programe.</p>
               <p>V Odboru za infrastrukturno okolje smo z veseljem ugotovili, da smo daleč pred
                  ostalimi, da smo že v začetku tega mandata zaznali, koliko je ura in smo bolj z
                  občutkom kot takrat, z neko jasno racionalno opredelitvijo predlagali sprejem
                  nacionalnega programa gradnje avtocest, kot pomembnega gospodarskega trenutka pri
                  vključevanju Slovenije v Evropo in v nove prometno transportne tokove. Kakšen
                  napor je bil za to potreben, vemo vsi. Da smo morali pri tem porabiti tri leta, da
                  je nastal dokument, ki se bo očitno še spreminjal, je vsem dovolj jasno. Že takrat
                  smo ugotavljali, da nam manjka gospodarska strategija naše države. Že takrat smo
                  ugotavljali, da ni jasnih povezav med transportno politiko na železnici, med
                  transportno politiko na cestah, med transportno politiko na letališčih, da o morju
                  sploh ne govorimo. Še vedno lahko ugotavljamo, da se zaradi pomanjkanja take
                  enotne strategije velik del prometnih tokov, namesto da bi se usmeril v osnovni
                  transportni kanal, ki ga ustvarjamo z izgradnjo avtocestnega sistema, to gre za
                  smer vzhod-zahod, od Lendave do Kopra, se bo velik del tega transportnega
                  potenciala očitno razpršil še v druge smeri. In če je pri kopenskem delu to
                  razumljivo, kajti gre za smeri proti severu, v smeri Šentilja, proti jugo-vzhodu v
                  smeri Zagreba, Varaždina oziroma jugu, na zahodu v smeri Gorice, potem je toliko
                  manj razumljivo, da ne znamo oblikovati take gospodarske strategije, da bi imel
                  prednost, tako pri izgradnji infrastrukture, kakor tudi pri usmerjanju
                  gospodarskih tokov naš gospodarski potencial, to je pa potencial, ki smo ga pač v
                  dolgih desetletjih zgradili v naši Luki v Kopru. Zaradi nepripravljenosti
                  državnega gospodarstva, da bi oblikovalo neko enotno strategijo, smo pač tam, da
                  se mora naša edina luka dokaj težko boriti s sosednjimi lukami za preživetje.
                  Jasno je, da bodo nova vključevanja v te tokove lahko položaj pristanišča
                  izboljšala, lahko pa tudi poslabšala, zato smo stalno ugotavljali, da je priprava
                  temeljite strategije nujna. Pri pripravi take strategije bi morali poleg
                  upoštevanja konkretnih gospodarskih interesov, ki so že na našem ozemlju oziroma v
                  naši bližini, upoštevati tudi nov geopolitični položaj naše države. Tudi s
                  vključitvijo, polnopravno vključitvijo v Evropsko unijo, se naš položaj glede tega
                  ne bo bistveno spremenil. Te poti, ki vodijo preko naše države, vodijo po tem
                  ozemlju že tisočletja in bodo pač vodile, dokler bo obstajala ta civilizacija,
                  kateri pripadamo.</p>
               <p>Pri odločitvah, kako izgraditi našo prometno infrastrukturo in hkrati s tem
                  pospešiti gospodarski razvoj, smo v preteklih treh letih reševali vrsto dilem.
                  Vedno znova ugotavljamo, da jih vseh še nismo rešili. Tako je predvsem izredno
                  nejasna usoda predvsem tistih področij, ki so lahko motor gospodarskega razvoja.
                  Poglejte, v tej strategiji sem zasledil, zdaj trenutno ne najdem, sem zasledil
                  opredelitev, da bo naša država vsekakor zmanjševala delež tistega gospodarstva, ki
                  smo mu pravili neposredna proizvodnja, težka industrija, tonažna industrija in
                  podobno, da se bo pač pridobilo celo do dve tretjini dohodka iz prodajanja
                  storitev. Torej gremo v smeri predvsem nudenja določenih možnosti in od tega naj
                  bi tudi naša država živela, manj pa naj bi naša država bila tisto, kar je bila
                  mogoče v preteklosti, nekakšna osnova za bivšo zvezno državo, osnova za razvoj
                  tudi težjih gospodarskih panog in pri taki usmeritvi je nedvomno izredno pomemben
                  transport. Se opravičujem, če mogoče dajem temu delu gospodarske strategije večji
                  poudarek kot ostalemu, toda žal, malo bolj ga poznam kot ostale. Pri taki
                  opredelitvi je jasno, da je potrebno zelo natančno razmisliti glede na omejene
                  prostorske možnosti, kakšno dejavnost bomo v naših gospodarskih conah lahko
                  dopuščali in kakšno ne, kajti zelo hitro se nam lahko zgodi, da nam bo zmanjkalo,
                  čisto preprosto rečeno, prostora za razvijanje tistega, kar bi želeli, kar bi
                  prinašalo dovolj visok dohodek, hkrati pa ne povzročalo hudih posledic za naše
                  okolje. Imam v mislih naslednje. Nesporno je, da so glavni blagovni centri, to je
                  tisti centri, kjer naj se menjavajo transportna sredstva Koper - Ljubljana -
                  Maribor, da jih je več manjših, kot so Celje, prekmurski blagovni center, ne
                  moremo reči soboški, ker bo nekje vmes med Soboto in Lendavo, dolenjski okoli
                  Novega mesta oziroma Brežic, govori se še o goriškem blagovnem centru in podobno.
                  Gre za tista mesta, ki bodo nekakšne stične točke pri izmenjavi transportnih
                  sredstev. Gre za izmenjave med železnico in cesto, med cesto, železnico in
                  letališčem in cesto, železnico in pristaniščem.</p>
               <p>Pri organiziranju dejavnosti na takih lokacijah potrebujemo izredno natančno
                  strateško opredelitev. Ne moremo dopustiti, da bodo eminentni prostori zasedeni z
                  dejavnostmi, ki porabijo veliko površin, dajejo pa nizek dohodek. Že velikokrat
                  sem dal primer, kaj pomeni transport vagona, polnega premoga in kaj pomeni
                  transport vagona, natovorjenega z avtomobili. Dohodek je bistveno različen. Z enim
                  vagonom premoga zasluži železnica toliko kot s prevozom enega avtomobila. Torej na
                  enem vagonu je lahko vsaj 10 avtomobilov, razlika je 1 proti 10. In takih
                  primerjav je veliko. In če bomo mi svoje kapacitete, ki jih imamo, ki so pa
                  omejene, zasedli z neprimernimi vsebinami, kajti zavedati se moramo, da bo po
                  privatizaciji teh prostorov tudi s sprostitvijo trga nepremičnin težko spreminjati
                  tako, kot se je lahko spreminjalo v prejšnjih časih. Vedno bo treba to dosegati
                  zgolj na tržni način. To pa ima določene zakonitosti. Zato je zdaj čas, da z
                  ustrezno strateško opredelitvijo opredelimo tiste prostore, kjer bomo prodajali
                  predvsem storitve in v ta namen se vključujejo tako imenovane proste gospodarske
                  cone. Do sedaj se je o tem veliko govorilo in malo naredilo.</p>
               <p>V tej strategiji praktično ni kaj prida posvečenega temu problemu. K sreči je bil
                  vložen amandma gospoda Juga, tako da bo vsaj formalno tudi prosta cona v okviru te
                  strategije. Gre za pomembno odločitev, da bomo na naših transportnih vozliščih
                  prodajali predvsem storitve in ne dajali ali v najem ali prodajali površine za
                  skladišča za masoven kosovni material oziroma za surovinske tokove. Taka odločitev
                  bi morala biti v strategiji zelo jasno zapisana in ne zgolj med vrsticami kot ena
                  od možnosti oziroma celo kot stvar, ki se je naj bi Slovenija izogibala, ker se
                  pač boji posledic pri svojem vključevanju v Evropsko unijo.</p>
               <p>Zelo pomembna načelna ugotovitev, ki sem jo zasledil v tej strategiji je, da je
                  vsekakor temeljna strateška opredelitev Slovenije v približevanju Evropi.
                  Vprašanje pa je, poudarjajo, po kateri poti in časovno kako intenzivno. In ravno
                  ta odločitev, katera pot in kako intenzivno je v tej strategiji premalo poudarjena
                  oziroma navržene so predvsem možnosti, tudi sorazmerno argumentirane z določenimi
                  številčnimi podatki, premalo pa so opredeljene alternative med temi možnostmi.</p>
               <p>Poglejte! Pred časom sem zasledil v dnevnih poročilih, da je singapurski časopis
                  zelo lepo pisal o naši državi, predvsem o naših možnostih za nudenje določenih
                  storitev, predvsem azijskemu kapitalu iz tako imenovanih dežel tigrov, ki so svoj
                  napredek kljub majhnosti ustvarile predvsem z izredno spretnim posredovanjem
                  raznih storitev, od trgovine do bančništva. Kaj o tem govori ta strategija? Zelo
                  malo, premalo, da bi se lahko v tej državi uspešno oblikovala določena gospodarska
                  politika. Jasno je, da za oblikovanje strategije potrebujemo tudi izredno jasnega
                  nosilca te strategije. Tako moramo pač ugotoviti, da je ta dokument nastal
                  daljnjega leta 1994, da je v marsičem verjetno že zastarel. Že če pogledamo
                  podatke o bruto domačem proizvodu, ugotovimo, da so manjši kot jih ocenjujejo že
                  tujci, ne pa celo, kar sami ugotavljamo. In tako naprej. V glavnem, ko sem mislil
                  na nosilca, sem mislil na tistega predstavnika v Vladi, ki bi za vsako črko, ki je
                  tukaj zapisana, tudi stal. Namreč, tako si predstavljam, da mora nekdo braniti
                  določen dokument v parlamentu pri njegovemu sprejemanju. Žal, jasnopisci so tukaj
                  našteti, jih je ogromno, ne vem, če kdo tukaj sedi, opazil nisem, da bi bili
                  povabljeni. Minister, pod katerim je nastalo to gradivo, ni več v Vladi, je mogoče
                  še nekaj svetovalcev. Novega ministra, se opravičujem, ne vidim, premiera tudi ne
                  vidim, tako da ne vem, zakaj potem sprejemamo tak dokument, ki naj bi imel tak
                  strateški pomen, da ga sprejemamo na izredni seji. Namreč, ko v naših bodočih
                  državah partnericah v zahodni Evropi sprejemajo take dokumente, se vedno tako
                  gospodarsko politiko poimenuje z imenom glavnega avtorja, nosilca nekega projekta.
                  Pri nas se očitno to ne dela tako. Mnenja so, da je pač to nekaj potrebnega zato,
                  da bodo v opoziciji tiho, da ne bodo več opozarjali, da država nima strategije.
                  Imeli bomo strategijo, jasno, v predalu, zato, da jo bomo lahko kazali na
                  sprejemih tujih delegacij. Mogoče jo bo kdo celo prebiral, toda glede na omenjeno
                  preveliko podrobnost in obremenjenost s številčnimi podatki, verjetno čez nekaj
                  časa ne bo aktualna. Žal, če dovolite, moram ponovno poudariti, da načelen
                  dokument, ki mu pravimo lahko poljudno strategija, je v resnici nek program, ki se
                  ga v okviru resolucije uresniči v Državnem zboru oziroma pripravi v Državnem zboru
                  in ga potem Vlada uresničuje v konkretnih zakonih, v konkretnih nacionalnih
                  programih, da tak dokument ima običajno veljavo vsaj deset let. Ali bo ta
                  strategija lahko zdržala deset let? Ne bo, ne, ker ne daje dovolj jasnih
                  usmeritev. Še enkrat poudarjam, jaz jo lahko berem zgolj kot nek priročnik, kajti
                  tudi tako je pisana, da veliko pojasnjuje. Priporočil bi jo vsem študentom
                  ekonomije in gospodarskih ved, da jo preberejo za svojo dodatno izobrazbo in potem
                  mogoče pridno uporabijo pri odgovorih na posamezna vprašanja na izpitih, težko si
                  bo s tem dokumentom pa pomagal tisti, kateremu je v bistvu namenjena.</p>
               <p>Glede na izredno zanimanje za sprejem tega dokumenta predlagam, da ga ne
                  sprejmemo. Menim, da tak kot je, ne more imeti te vloge, ki mu je namenjena. In
                  najboljše bi bilo, da Državni zbor sprejme tako stališče, kot ga predlaga matični
                  Odbor za gospodarstvo pri obravnavi problematike v TAM-u, da se je pač Državni
                  zbor seznanil s strategijo Vlade o gospodarskem razvoju Slovenije pri
                  približevanju Evropi, rast konkurenčnosti, integriranje, da je vesel, da je to
                  lahko prebral, sprejema na znanje in konec in s tem svoje delo opravimo in
                  počakamo boljše čase in mogoče drugo Vlado, ki bo pripravljena biti nekoliko bolj
                  odločna in tudi bolj načelna in bo pripravila tak dokument, ki bo v bistvu za njim
                  lahko kdo stal, ga z vso svojo osebno odgovornostjo zagovarjal in ga bo tudi lahko
                  potem na ta način uresničeval. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Avberšek. Jaz bi prosil, da so razprave čimbolj koncentrirane.
                  Imel sem možnost po poslovniku, da jih omejim, pa jih nisem omejil, apeliral pa na
                  vsakega posameznika. Prosim, izvolite, gospod Avberšek. Prosim pa tudi vas za
                  pozornost v dvorani.</p>
            </sp>
            <sp xml:id="SDZ1-Izredna-43-1996-04-12.sp6">
               <speaker>MAG. FRANC AVBERŠEK:</speaker>
               <p>Gospe in gospodje poslanci! Obravnavamo seveda, tudi po moje pomemben dokument,
                  vendar včeraj nas je bilo tu, 25 sem preštel, danes nas je nekaj več, ampak bolj
                  ali manj v debatnih klubih znotraj Državnega zbora. Moram izraziti svoje
                  nezadovoljstvo, kako pristopamo k temu dokumentu. Seveda sem tudi razočaran, da ni
                  ministra, ki je pač napisan v materialu, da je od Vlade pooblaščen, da bo zastopal
                  Vlado v primeru te obravnave. Jaz bom rekel tako, v načelu se strinjam s to
                  strategijo, ampak ne vidim prav nobenega smisla, zakaj bi jo potrjeval, zakaj bi
                  glasoval za, ker ta Vlada pravzaprav dela vse tako kot hoče in če mi sklepe
                  sprejemamo, potem jih Vlada upošteva ali pa jih ne upošteva in Vlada pač dela po
                  tem principu, da sprejme samo tisto, kar ji je všeč, ne pa tisto, kar sprejemamo
                  mi v Državnem zboru, pa naj bo to resolucija ali pa zakoni. Naj navedem nekaj
                  primerov, pa to samo zaradi tega, da mi bo morda malo lažje potem, ko bom to
                  povedal, ker tako ali tako vem, da niti tu ne vidim velikega interesa, da bi kdo
                  poslušal, pa tudi Vlada mislim, da nima velikega interesa za to.</p>
               <p>Jaz sem bil tisti, ki sem podpisal pristop k evropski energetski listini. Res, da
                  nisem bil dolgo minister, ampak Vlada se te listine ne drži, pa gre za ekonomske,
                  torej za evropski dokument. Tu v tem Državnem zboru smo sprejeli zakon o skladu za
                  dekomisijo jedrske elektrarne, Vlada ne upošteva sklepov oziroma zakona Državnega
                  zbora in sklepov, ki so bili tukaj sprejeti. Tu, v tem Državnem zboru smo sprejeli
                  energetsko strategijo, v kateri smo napisali 7%-na realna rast cen električne
                  energije, Vlada seveda dela po svoje in niti približno v smeri 7%-ne rasti
                  električne energije. Celo več, predlagajo nam novo strategijo, to, ki jo danes
                  obravnavamo, v njo zopet napišejo 7% rast, zato, da bomo spet nekaj sprejemali, v
                  bistvu pa, da bo Vlada spet imela nekaj, česar se ne bo držala. Ekološke usmeritve
                  - lepo je, če so napisane notri. Sem prej rekel, da se v načelu z besedilom
                  strategije strinjam, vendar kaj pomeni, če je pa realnost povsem drugačna, če samo
                  cene energije seveda strahovito spodbujajo neracionalno rast energije in s tem
                  seveda spodbujamo ekološko oporečne programe. Pri takih cenah smo Slovenci toliko
                  pametni, da pokurimo kolikor lahko, kolikor imamo in ne vidim prav nobenega
                  razloga, da bi varčevali. Če boste pošteno izračunali, je varčna žarnica pri
                  električni energiji samo nekaj deklaritvnega, nekaj s čimer nas <q>"flancajo"</q> v
                  bistvu. Če boste pošteno izračunali, boste videli, da se ta žarnica sploh ne
                  splača, zato ker je cena investicije v žarnico preprosto nerentabilna, ker je cena
                  energija prenizka. Če bi bila cena energije visoka, potem bi delali seveda malo
                  drugače in delali boljše in tudi v taki smeri, da bi bilo v redu. In hudo je
                  pravzaprav, da pri vsem tem spodbujanju spodbujamo, Vlada spodbuja pri svojih
                  ukrepih siromašenje javnega sektorja. Mi smo se na Odboru za infrastrukturo
                  predvčerajšnjim pogovarjali, ko smo govorili o Telekomu in Mobitelu. Ko sem jaz
                  vprašal, zakaj ima Telekom blokirane cene, pa bi lahko več zbral za investicije,
                  zakaj pa Mobitel lahko ima trikratno ceno? So rekli, tisto je privatno, ta je pa
                  privatni kapital, tam mora biti dobiček. Ja oprostite. Saj lužimo tega našega
                  slovenskega človeka na vsakem koraku na tak način v imenu dobička tam, ko gre pa
                  za državni kapital, ko gre za lastnino države, tam se pa seveda obnašamo tako, kot
                  da je ta lastnina ne vem od koga.</p>
               <p>Včeraj smo prebrali v časopisu <q>"Elektrogospodarstvu grozi finančni in tehnološki
                  zlom"</q>. Pri taki ceni da. In direktor dolenjskega premogovnika pravi tako: <q>"Vlada
                  mi določi količino, Vlada mi določi ceno, Vlada mi določi maso za plače, Vlada mi
                  določi znižano amortizacijo, toliko kot misli, da bi pač šlo, ne toliko kot je po
                  zakonu in potem pravi, da je treba delati"</q>. Vlada je določila celo upravni odbor
                  in upravnemu odboru bo direktor jutri ali danes predložil delovni načrt, v katerem
                  bo jasno napisano, da bo imel rudnik v Velenju 3 milijarde 700.000 izgube, zato,
                  ker ne dosega take cene. Državni sekretar za energetiko pa je kljub vsemu na tem
                  sestanku, o katerem je govor, tako piše, rekel, da bo Vlada še naprej vztrajala,
                  da se cene električne energije povečujejo v skladu z letos sprejeto energetsko
                  strategijo. Vendar, saj znamo brati, da je Vlada sprejela bilanco, da letos ne bo
                  7% rasti, ampak da bo ničelna, če bo inflacija seveda samo 7%. Če bo pa več kot
                  7%, bo pa celo negativna rast. Vlada spodbuja nekaj povsem drugega, kar je
                  zapisano v tej strategiji. In sedaj se jaz seveda lahko strinjam s to strategijo,
                  življenje teče pa povsem v svojo smer. Stvar je lahko še bolj banalna, če bi jo
                  povedal. Edini, pa ne edini, vsaj enega poznam, ki ima pozitivni rezultat med
                  energetskimi podjetji v lanskem letu. Tisti, ki je najdražji. Ampak ta je v
                  volilni enoti predsednika Vlade. Nekaj je v tem našem sistemu hudo narobe in jaz
                  mislim, da bi se strinjal z gospodom Pregljem, da v bistvu to zavrnemo. To je nivo
                  nekdanjih resolucij, ki smo jih pisali zato, da smo jih imeli, ne pa zato, da bi
                  držali in da bi ukrepali na osnovi tega. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Preden dam besedo gospodu Marjanu Podobniku, vas bi prosil, da
                  stališča in sklepe, ki jih je predlagal matični delovni odbor, preberete, tako kot
                  so napisani. V prvem stavku piše: "Državni zbor Republike Slovenije se je seznanil
                  s strategijo gospodarskega razvoja, se ne sprejema in ne zavrača. Gospod Podobnik,
                  izvolite.</p>
            </sp>
            <sp xml:id="SDZ1-Izredna-43-1996-04-12.sp8">
               <speaker>MARJAN PODOBNIK:</speaker>
               <p>Spoštovani! Potem, ko so predhodniki iz poslanske skupine Slovenske ljudske
                  stranke že predstavili osnovne usmeritve in poglede Slovenske ljudske stranke na
                  ta dokument, torej strategijo gospodarskega razvoja Slovenije, približevanje
                  Evropi, rast konkurenčnosti in integriranje, bi rad dal nekaj pogledov in tudi
                  ocen, ki izhajajo iz pogovorov s predstavniki gospodarstva, predvsem tistih
                  podjetij, ki so se tudi v panogah, ki so sicer v Sloveniji v krizi, pa so se
                  zaradi morda drugačnega pristopa vendarle uspela prebiti in so daleč uspešnejša od
                  povprečja, in je morda del teh izkušenj lahko v pomoč tudi pri oblikovanju in
                  sprejemanju strategije gospodarskega razvoja Slovenije. Za obravnavo strategije
                  bodočega razvoja Slovenije in njenega gospodarstva menim, da je potrebno predvsem
                  izhajati iz trenutnega, nič kaj ugodnega položaja slovenskega gospodarstva, ki je
                  posledica vladne politike v celotnem obdobju, praktično po slovenski pomladi v
                  letih 1990 do 1995. In šele temeljita analiza obstoječega stanja lahko pokaže vse
                  slabosti, pa tudi nekatere dobre strani vladne gospodarske politike, ki je znana
                  po tem, da ni zmogla ali pa ni znala rešiti vprašanja kraje družbenega premoženja,
                  ustvarjanja mednarodne konkurenčnosti slovenskega gospodarstva, reform sodstva in
                  postavitev temeljnih makroekonomskih osnov, ki so potrebne za ustvarjanje
                  nacionalne ekonomije. In bi rad v tej oceni dal morda tvegano, pa vendarle oceno
                  najprej pregleda tistega dela družbe, ki mu je vladna politika omogočala
                  privilegije in na nek način razcvet, in ki ima za posledico dobesedno izčrpavanje
                  industrije, tako delovno intenzivne kakor tudi ostale.</p>
               <p>Torej, kateri so ti deli družbe, ki so imeli v vsem tem obdobju privilegiran
                  položaj? Na prvem mestu bi omenil birokracijo. Naša država je prevzela vse
                  bistvene slabosti bivše Jugoslavije. Razcvet birokracije, ki je posledica
                  neuspešne razvojne in kadrovske politike Vlade, duši gospodarstvo. Nujno potrebni
                  razvojni denar odteka v državo za vzdrževanje njenega aparata in v končni fazi v
                  potrošnjo. Kot drugo so tu kreditodajalci, banke. Neracionalna politika Vlade in
                  delno tudi Banke Slovenije na področju monetarne politike je z oderuškimi obrestmi
                  izžela iz gospodarstva tako denar, ki je bil namenjen za plače delavcev, kakor
                  tudi denar, ki bi ga podjetja namenila za razvoj in ustvarjanje mednarodne
                  konkurenčnosti. Kot tretje so imeli in imajo privilegiran položaj neto uvozniki.
                  Tečajna politika je bila ves čas pisana na kožo uvoznikom, ki so z uvozom blaga,
                  tudi sumljivega izvora, in brez ustreznih atestov, preplavili slovensko tržišče,
                  slovenski proizvajalci kvalitetnega blaga pa so ostali brez dela, posledica pa so
                  stečaji in odpusti zaposlenih. Naslednji, ki je imel tu privilegiran položaj in ga
                  še ima, je tuji kapital. Izčrpana slovenska podjetja zaradi tečajne in monetarne
                  politike, tudi izgube trgov, so brez ustrezne vladne politike postala lahek plen
                  tujega kapitala, ki je za 20 do 30 ali nekaj več procentov vrednosti podjetja
                  pridobil poceni delovno silo in znanje. Kot naslednji so tu nepošteni
                  davkoplačevalci kot privilegiran sloj. Zaradi nesposobnosti pobiranja davkov s
                  strani države je del prebivalstva prišel na lahek način do večjega dela bogastva,
                  po drugi strani pa nimamo denarja za nagrajevanje ustvarjalcev družbenega in
                  državnega kapitala, kot so pošteni managerji, zdravniki, učitelji in drugi. In
                  seveda, pomemben problem je tudi dejstvo, da smo postali družba potrošnikov, saj
                  skoraj 50% bruto državnega proizvoda namenimo javni porabi, kar je dolgoročno
                  pogubno za Slovenijo in odlična osnova, ne samo za razprodajo gospodarstva, temveč
                  tudi za dolgoročno politično odvisnost od tujcev.</p>
               <p>In zdaj, če tvegam še pregled tistega dela družbe, ki je bil v vsem tem obdobju
                  zapostavljen oziroma del, ki bo v bodoče nosil v največji meri posledice sedanje
                  vladne politike. Na prvem mestu so to bodoči davkoplačevalci. Potrebno bo
                  izplačati ali pa dolgoročno servisirati javni dolg zaradi nepoštenih in napačnih
                  odločitev - vprašanje Elana, Vidma, TAM-a in še mnogo drugih primerov, ki so bili
                  in tisti, ki še prihajajo. Kot drugo je vprašanje civilne družbe, ki še ni
                  vzpostavljena, saj je ena veja oblasti, konkretno sodstvo, še  nereformirano in
                  totalno neučinkovito v primerih, ko bi moralo hitro in učinkovito reagirati na
                  nepravilnosti v družbi. Na tretjem mestu bi tu omenil kot sloj, ki je bil
                  zapostavljen in bo nosil posledice te zapostavljenosti, to so kreditojemalci.
                  Povečini gre tu za gospodarstvo, ki je zaradi plačevanja oderuških obresti
                  največkrat finančno izžeto in lahek plen tujemu kapitalu. In seveda neto
                  izvozniki, državne subvencije zaradi popolnoma napačne monetarne politike v tudi
                  obdobju prvega dela leta 1995 znašajo borih do 20%. Tu so še domači vlagatelji kot
                  deprivilegirani sloj, pošteni davkoplačevalci, ki so zaradi tistih, ki ne
                  plačujejo davkov, pač prisiljeni oziroma jim država naloži večje obremenitve in še
                  in še verjetno številni drugi.</p>
               <p>V zvezi s prestrukturiranjem gospodarstva bi, ponovno poudarjam, na osnovi
                  izkušenj nekaterih, ki so bili vendarle nadpovprečno uspešni, dal tako oceno.
                  Slovensko gospodarstvo je po razpadu Jugoslavije doživelo precej stresov zaradi
                  izgube trgov in procesa lastninskega preoblikovanja. V grobem bi lahko podjetja
                  razdelili v tri skupine, ki so vsaka po svoje doživljala te spremembe. V prvi
                  skupini so podjetja, ki so imela sposoben in pošten management, ki je uspel
                  izpeljati potrebne kadrovske, organizacijske, marketinške, finančne in tehnološke
                  spremembe. Ta podjetja so plačala državi velik davek, dobila pa so malo. V drugi
                  skupini so podjetja, ki jih je prevzel Sklad za razvoj, ki so povečini doživela
                  zamenjavo managementa, delne spremembe v organizaciji in vodenju, upniki so
                  odpisovali terjatve itd. Saniranih podjetij z dolgoročno perspektivo je malo,
                  značilnost je tudi, da so se nekatera prodala po tako imenovanih političnih
                  zvezah, žal. V tretji skupini pa so podjetja, za katera si je Vlada omislila, da
                  so pač njena last in se je z njimi sama ukvarjala. Po navadi je na hitro
                  pripravljala potrebne zakone in jih skozi glasovalni stroj v Državnem zboru
                  uresničevala v praksi. Posledica so neuspehi, rast javnega dolga, nesistematsko
                  kadrovanje, vprašanje je tudi, ali so bili posamezni ministri sploh sposobni
                  postaviti pravo diagnozo stanja. Tu bi omenil prepričanje, ki ga je možno tudi
                  empirično dokazati, da bi v primeru drugačne politike, ko se ne bi država odločala
                  za tako sporen način sanacije nekaterih velikih sistemov, lahko učinkovito in brez
                  kakršnegakoli večjega tveganja podprli številne obrtnike, podjetnike, malo
                  gospodarstvo v celoti in tudi številne druge sfere gospodarstva, kjer bi z
                  ustreznim subvencioniranjem obrestnih mer, brez odpisovanja, nekritičnega
                  odpisovanja, kar se je dogajalo pri nekaterih velikih političnih sistemih, dosegli
                  to, da bi postavljali dolgoročno stabilna delovna mesta korak za korakom, pri
                  čemer bi bila tako vložena državna sredstva racionalno in gospodarno vložena za
                  razliko od tega, kar se nam je dogajalo v nekaterih primerih, kot sem jih že
                  omenil. Seveda so velike firme, ki pomenijo tudi veliko nevarnost za socialne
                  napetosti in jih je potrebno reševati na poseben način, vendar nekritično
                  nalaganje državnih sredstev brez pravočasnih in ustreznih kontrol in revizij
                  pomeni katastrofo, ker dobesedno jemlje vsako energijo tistim, ki želijo
                  dolgoročno vlagati, če vidijo, da država nekritično vlaga samo v posamezna
                  podjetja in panoge kljub dokazanemu dejstvu, da so vlaganja že v dosedanjih
                  mesecih in letih bila v konkretnih firmah neuspešna.</p>
               <p>Še nekaj o tem, kar bi po naši oceni oblikovalci strategije razvoja Slovenije
                  morali upoštevati. Vprašanje odgovora na tujo konkurenco, ki prodira k nam z
                  izdelki visoke dodane vrednosti, odgovor na to so nekatera manjša slovenska
                  podjetja, tudi v panogah, ki so sicer v tem trenutku v krizi, ki pa so prišla do
                  spoznanja, da so sposobni v podjetju odgovoriti prodorni konkurenci z enako
                  kvaliteto ob pogoju, da se doseže sinteza med razpoložljivim znanjem, ki ga v
                  Sloveniji nedvomno imamo in izkušnjami ob pomoči države. Tako se je znanje
                  marsikje poiskalo v znanstvenem potencialu na Fakulteti za strojništvo, denar pa z
                  ustreznimi predstavljenimi projekti tudi na Ministrstvu za znanost in tehnologijo.
                  In tako so tudi nekatera manjša podjetja uspela ustvariti proizvode, ki so v samem
                  evropskem vrhu, in kar je najbolj pomembno, kvalitetne in konkurenčne proizvode z
                  visoko stopnjo dodane vrednosti. Proizvodnja takih proizvodov je odprla tudi nova
                  delovna mesta.</p>
               <p>O davčni politiki, globalizaciji trgov, ekologizaciji in drugem so tudi moji
                  predhodniki že spregovorili. Ob koncu bi rad povedal samo to, da je seveda tudi v
                  pripravo te strategije nedvomno bilo vloženega veliko dela. Dejstvo, da je bil tak
                  časovni zamik od priprave strategije do njene obravnave, govori samo po sebi
                  veliko in ne govori nam v prid. Namreč, če je prav ta strategija gospodarskega
                  razvoja oziroma ta gospodarska vprašanja so morala tako dolgo čakati na to, da smo
                  jih potem obravnavali na izredni seji, potem je to slaba luč, ker kaže, da so
                  gospodarska vprašanja samo verbalno na prvem mestu, dejansko pa se jih postavlja
                  bolj kot mašilce lukenj med drugimi na videz pomembnejšimi političnimi
                  vprašanji.</p>
               <p>In še nekaj. Obžalujem, da številni ugledni slovenski ekonomisti, makroekonomisti
                  pa tudi strokovnjaki z drugih področij, kljub svojemu velikemu znanju in izkušnjam
                  niso pripravljeni tvegati in odkrito spregovoriti o tem, kam nas bo pripeljala
                  usmeritev družbe in tudi gospodarstva, kjer se ne upoštevajo nekatera temeljna
                  načela poslovne morale, ki so jih upoštevali v vseh tistih državah, kjer so bila
                  gospodarstva in so gospodarstva uspešna in lahko računajo tudi na dolgoročno
                  uspešen razvoj. Hvala.</p>
            </sp>
            <sp xml:id="SDZ1-Izredna-43-1996-04-12.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Frimu.</p>
            </sp>
            <sp xml:id="SDZ1-Izredna-43-1996-04-12.sp10">
               <speaker>STANE FRIM:</speaker>
               <p>Gospod predsedujoči, spoštovane poslanke in poslanci! V poglavju z naslovom
                  Zmanjševanje sive ekonomije, se pravilno ugotavlja, da je ta v procesu preobrazbe
                  gospodarskega sistema izjemno porasla in tako daje primerjavo, medtem ko je v
                  razvitih ekonomijah ta delež od 8 do 13%, ta znaša pri nas okoli 30% bruto
                  domačega proizvoda. Skratka, v poglavju ugotavlja, da Slovenija nima jasno
                  definirane strategije, kako bi zmanjšali sivo ekonomijo, hkrati pa opozarja, da se
                  kažejo učinki sive ekonomije v izčrpavanju virov nacionalnega gospodarstva. Tu
                  lahko gremo od pojavov divjega lastninjenja, transfernih cen pri tem, plačilne
                  nediscipline, dalje pomeni prerazdelitev dohodka v korist izvajalcev sive
                  ekonomije, vemo, neenakomerna davčna obremenitev s prispevki in tako naprej, sivo
                  zaposlovanje ter slab demonstracijski in moralni učinek. Skratka, ob teh
                  ugotovitvah pa nikakor ne gre skupaj to, kar se je zapisalo avtorju poglavja, ko
                  pravi, da bo Slovenija še naprej ohranjala relativno liberalen odnos do tega
                  pojava in da bodo bodoči ukrepi usmerjeni predvsem v spodbujanje legalizacije
                  prikrite dejavnosti. S tem se seveda ne morem strinjati, da bi ohranjali liberalen
                  odnos do tega pojava. Takšno stališče je do določene mere razumljivo v nekaterih
                  razvitih državah, kjer siva ekonomija znaša pod 8% in bi bili stroški popolnejšega
                  nadzora lahko večji kot bi znašal efekt v nacionalni ekonomiji in je to seveda
                  razumljivo, ne pa pri nas, kjer je ta delež preko 30%. Skratka, nadziranje oziroma
                  ukinjanje sive ekonomije mora biti v Sloveniji prioriteta številka ena in to je
                  tudi zajeto v stališčih Odbora za gospodarstvo.</p>
               <p>Ob tako visokem deležu se dejansko ruši legalni ekonomski sistem, ki bi moral v
                  prvi vrsti zagotavljati enakopravnost poslovnih subjektov in s tem zagotavljati
                  normalno konkurenčnost tako na področju proizvodnje kot tudi na področju storitev.
                  Seveda so učinki sive ekonomije izjemno škodljivi tudi vis-ŕ-vis javne porabe.
                  Namreč, ob 30-ih procentih sive ekonomije je zelo težko določiti realni delež
                  javne porabe v bruto domačem proizvodu. Skratka sprejemamo odločitve, ki niso
                  popolnoma izmerljive. Na strani prihodkov obremenimo le legalni sektor z
                  normalnimi zaposlitvami in ta plačuje vse prispevke in davke. Medtem pa na strani
                  odhodkov tudi dajemo subvencije v napačne sektorje oziroma se učinkovitost
                  subvencij tako v določenem delu gospodarstva zelo zamegli ob tem deležu sive
                  ekonomije in neurejenih odnosih in transparentnost vis-ŕ-vis legalne in tega
                  gospodarstva, ki ga lahko označimo kot sivo ekonomijo. Zato pogrešam tu ukrepe, ki
                  bi pomenili odmik od tega liberalnega pristopa in bi pomenili sprejeti še potrebno
                  manjkajočo zakonodajo, ki bi odpravljala mogoče sive lise na tem področju.
                  Ustvariti bi morali učinkovitejše delovanje inšpekcijskih služb, to predpostavlja
                  novo organiziranost, nagrajevanje in ustrezna pooblastila in v sodnem sistemu
                  hitrejše razsodbe in dajanje primerne kazni. Hvala.</p>
            </sp>
            <sp xml:id="SDZ1-Izredna-43-1996-04-12.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Predstavnik Vlade, prosim. Izvolite, prosim tudi,
                  če se predstavite.</p>
            </sp>
            <sp xml:id="SDZ1-Izredna-43-1996-04-12.sp12">
               <speaker>MAG.IGOR STRMČNIK:</speaker>
               <p>Spoštovane poslanke, spoštovani poslanci! Sem Igor Strmčnik, namestnik direktorja
                  Urada za makroekonomske analize in razvoj in predstavnik institucije, ki je
                  koordinirala pripravo tega projekta in v celoti stoji za formulacijami, ki so
                  zapisane v gradivu. Predlagatelj sprejema stališča Odbora Državnega zbora za
                  gospodarstvo in mnoge, tudi kritične pripombe iz vaše razprave. Pri tako široko
                  zastavljenem dokumentu je namreč zelo težko zadostiti vsem potrebam.</p>
               <p>Glede stališč gospoda Janeza Podobnika, strategija ni vizija, ki je v osnovi
                  interdisciplinarna in strategija ni družbeni plan, ki bi zajemal hkratno
                  usklajevanje prostorskih, socialnih in ekonomskih vidikov razvoja. Omejenosti
                  pristopa, omejenosti takšnega pristopa se zavedamo tudi predlagatelji dokumenta,
                  vendar pa bi širši pristop presegel operativne možnosti izvedbe projekta. Le na
                  izbran način je bilo mogoče doseči vsaj minimalno strokovno soglasje in priti do
                  dokumenta v pisni obliki. Zavedanje o obstoju problema interdisciplinarnosti pa je
                  v dokumentu prisotno, saj ta vključuje tudi neekonomska področja, čeprav le tista,
                  ki se jih ekonomija dotika in žal, v omejenem obsegu. Opredeljevanju panožnih
                  prioritet smo se odpovedali, ker sestavljavci ne vemo, kateri proizvodni programi
                  so perspektivni. Ob pogojih hitrega tehnološkega napredka država preprosto tega ne
                  more vedeti in tudi ekonomski instituti ne. Gre za vprašanje, ki ga je praktično
                  nemogoče ločiti od strateških odločitev podjetij. Izkušnje azijskih držav v našem
                  srednje-evropskem kulturnem prostoru ne koristijo veliko. Razen tega smo v obdobju
                  institucionalnih sprememb, kjer pogoji gospodarjenja za različne gospodarske
                  panoge in za posamezne gospodarske subjekte še zdaleč niso izenačeni in je na
                  podlagi analize sedanjega stanja uspešnosti posameznih panog povsem nemogoče
                  delati zaključke o njihovi bodoči perspektivnosti. Podjetjem strategija ne
                  predpisuje ničesar, jim le omogoča, da lažje predvidijo bodoče obnašanje države in
                  tudi temu prilagodijo svoje strateške načrte, vendar pa strategija eksplicitno
                  predvideva industrijsko politiko in tehnološko politiko, ki pa bosta konkretno
                  opredelili poseganje države v gospodarstvo, načine njenega poseganja in
                  instrumente njenega poseganja v gospodarstvo. Seveda na način, ki je posreden in
                  tržno skladen, kar pa strategija spet opredeljuje. Glede notranje neusklajenosti
                  ciljev in neusklajenosti dokumenta z drugimi, že sprejetimi področnimi razvojnimi
                  dokumenti, je seveda res, da so nekateri od teh dokumentov strategijo časovno
                  prehiteli. Bil pa je napravljen napor v smeri vključevanja ekonomsko strateških
                  vsebin iz teh dokumentov v strategijo gospodarskega razvoja Slovenije. In večjih
                  strateških neskladij ni, z izjemo seveda področja finančnih obveznosti države, kar
                  pa je že druga zgodba, ki se veže na proračunsko razpravo.</p>
               <p>Oba pripravljena scenarija sta notranje konsistentna. Izdelana sta ob spoštovanju
                  principov racionalnega računovodstva, scenarij plus s ciljno 5,5% gospodarsko
                  rastjo in scenarij minus s ciljno 2,8% gospodarsko rastjo povprečno letno,
                  omejujeta polje najbolj verjetnega bodočega gospodarskega razvoja. Možna so seveda
                  presenečenja, tako navzgor kot tudi navzdol. Vendar pa že sedanja gospodarska
                  gibanja kažejo, da se razvoj dogaja v teh okvirih. Sedanja gospodarska gibanja
                  kažejo, da se razvoj odvija tudi v odvisnosti od zunanjih pogojev gospodarjenja.
                  Oba scenarija predvidevata odgovorno ravnanje domače ekonomske politike. Tudi
                  scenarij minus predpostavlja, da naj bi bila že izvedena druga faza davčne reforme
                  in da je potrebno čimprej pripraviti, izvesti spremembe pokojninskega sistema,
                  tiste prave spremembe pokojninskega sistema, in da mora biti vodena ustrezna
                  ekonomska politika, ki bo prijazna do izvoznikov, prijazna do razvoja.</p>
               <p>Obstaja tudi jasna zveza med cilji in inštrumenti za doseganje ciljev. Izraženo v
                  časovnih distancah, gospod Rejc, je Slovenija ob osamosvojitvi po kazalcu bruto
                  domačega proizvoda na prebivalca zaostajala za Španijo 19 let, za Irsko 13 let, za
                  Portugalsko okoli 6 let, imela pa je še eno leto razvojne prednosti pred Grčijo.
                  Po drugi strani pa je po indikatorju stopnje preživetja dojenčkov bila že v
                  izhodišču na isti ravni kot Belgija, Italija in Velika Britanija in nad povprečjem
                  Evropske unije. Žal so sledila leta gospodarskega zastoja. In kasneje leta hitre
                  gospodarske rasti ter razvojnega dohitevanja. Podatki za leto 1994 kažejo, da
                  Slovenija dosega 62% povprečne gospodarske razvitosti Evropske unije. Za nami je
                  bilo v tem letu 31 evropskih regij ali 15% vseh evropskih regij po klasifikaciji
                  NUC-2. Slovenijo lahko torej v izhodišču postavimo ob bok manj razvitim državam
                  Evropske unije.</p>
               <p>Približevanje Evropi, načini njenega približevanja, strategija pri približevanju
                  Evropi ter dinamika in omejitve tega procesa, pa bodo bolj podrobno razdelane v
                  zunanji ekonomski strategiji Slovenije. Ta dokument pripravljamo, je v zaključni
                  fazi in upam, da bo čimprej predložen temu zboru. Preteklo leto nikakor ni bilo
                  leto počitka za sestavljalce strategije. Predstavljali in zagovarjali smo jo na
                  mnogih strokovnih posvetih, doma in v tujini. Nazadnje pred institucijami, ki zdaj
                  ocenjujejo kreditni rating države Slovenije. Pred dobrim tednom pa pred delegacijo
                  Evropske ekonomske komisije. Razpravo o dokumentu je organizirala tudi gospodarska
                  zbornica in njena panožna združenja, pa tudi njena regijska združenja. In mnogi so
                  se strinjali z gospodom Janezom Zupancem, da bi bil dobrodošel še en krog
                  usklajevanja. Nasploh bi bilo potrebno o strategiji veliko govoriti. Predvsem bi
                  se bilo potrebno o njej pogovarjati takrat, ko se sprejemajo pomembne razvojne
                  odločitve. Ne nazadnje je takšno priporočilo tudi vašega Odbora za gospodarstvo.
                  Vladi nalaga, da naj nova strokovna spoznanja in spremembe v okolju upošteva pri
                  pripravi bodočih strateških dokumentov, nacionalnih programov in pri predlogih
                  tekoče ekonomske politike.</p>
               <p>Način izdelave strategije ni dopuščal dolgoletnih raziskovanj in obsežne analize
                  izhodiščnega stanja. Strategija gospodarskega razvoja Slovenije je objavljena v
                  osmih knjigah. Scenariji gospodarskega razvoja Slovenije do leta 2000, prostor,
                  okolje, socialna varnost, infrastruktura, kmetijstvo, industrija in storitve.
                  Faktorji gospodarskega razvoja, splošni pogoji za gospodarski razvoj, utemeljitev,
                  vrednote in cilji. Potem je še zbirna študija, ki je predmet obravnave v tem zboru
                  in njen angleški prevod. Lahko kompetentno zatrdim, da sta slovenska znanost in
                  slovensko gospodarstvo bila zastopana skozi kar največje možno število
                  intelektualcev iz različnih strokovnih področij in iz vseh slovenskih ekonomskih
                  institutov ter tudi zainteresiranih drugih institucij.</p>
               <p>Glede današnjih vprašanj gospoda Preglja o učbeniškem pristopu. Strategija je
                  pisana večnamensko. Pisana je tudi za podjetja, da bi lažje razumela okolje, v
                  katerem poslujejo in da bi lažje razumela bodoče načine reagiranja države na
                  spremembe, ki prihajajo v prihodnosti. Pisana je tudi za tujce, za njih naj bi
                  pomenila informacijo o tem, kako Slovenija razmišlja o sebi in o svojem razvoju.
                  Ne gre spraviti celotne strategije v alinee. Vprašanje storitvene ekonomije,
                  seveda, strategije gospodarskega razvoja Slovenije predvideva večanje deleža
                  storitev v bruto domačem proizvodu. Storitve prinašajo višjo dodano vrednost.
                  Razvoj storitev, to je evropski koncept, vendar pa po drugi strani to nikakor ne
                  pomeni zanemarjenja razvoja industrije. Razvoj storitev v Sloveniji je možen samo
                  ob nadaljnjem razvoju in tehnološki prenovi sektorja industrije. V današnjem
                  svetu, na današnjem trgu je potrebno imeti produkt, ki ga boš prodal. Storitev
                  samih zase ni mogoče prodajati.</p>
               <p>Proste trgovinske cone, vprašanja transporta, vprašanja prometne politike, vse to
                  so zadeve, ki bi jih morali bolj konkretno, detaljno, na tisti ravni, ki jo
                  pogrešate, razdelati dokumente, ki iz strategije gospodarskega razvoja izhajajo in
                  ki so, kolikor mi je poznano, v pripravi. Gre za prometno politiko in gre za
                  zunanje-ekonomsko strategijo Slovenije.  </p>
               <p>Gospod Frim, siva ekonomija. Siva ekonomija pri nas predstavlja po ocenah Urada za
                  statistiko in Instituta za ekonomska raziskovanja od 8 do 12%, tako tudi v
                  strategiji piše. Nekatere subjektivne ocene pa gredo tudi do 30%. Res je, da ne
                  vemo, koliko je ta obseg sive ekonomije, ne vemo pa zaradi tega, ker je vprašanje
                  definicije, kaj vse je tisto, kar je še siva ekonomija, ki jo je potrebno
                  vključiti v bruto domači proizvod, kaj pa je tisto, kar je črna ekonomija ali še
                  kaj drugega, kar pa tudi druge države ne vključujejo v bruto domači proizvod.
                  Ocena, s katero mi razpolagamo, je, da je siva ekonomija v Sloveniji velik
                  problem, vendar pa problem, s katerega ni mogoče iti s palico, kot tudi na druge
                  ekonomske probleme ne.</p>
               <p>Naj zaključim z mislijo, ki je tudi posredni odgovor na nekatera izrečena
                  stališča. Strategija je namenjena tudi politikom. Za politike je lahko priročnik
                  za preverjanje razvojne naravnanosti predlaganih odločitev, lahko pa je tudi
                  dokument, na katerega je mogoče nadgraditi tudi zelo različne strankarske
                  programe, bodisi s povzemanjem njenih opredelitev ali pa z njihovo negacijo.
                  Predlagatelji ne pristajamo na tezo, da gre za dokument stranke predsednika Vlade
                  ali koalicije vladnih strank.</p>
            </sp>
            <sp xml:id="SDZ1-Izredna-43-1996-04-12.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima besedo gospod Pucko, gospod Jelinčič, gospod Podobnik,
                  gospod Pregelj. Vsi so replika, replike morajo biti pa kratke. Prosim.</p>
            </sp>
            <sp xml:id="SDZ1-Izredna-43-1996-04-12.sp14">
               <speaker>CIRIL PUCKO:</speaker>
               <p>Hvala lepa, gospod podpredsednik. Spoštovane kolegice in kolegi! Meni je pač trud
                  gospoda namestnika urada dopadljiv, vendar pa mislim, da je tema preresna, da bi
                  razpravljali brez prisotnosti Vlade. Zato predlagam, da to točko, ker ni nobene
                  naglice, predlagam, da to točko prekinemo, ker bi morali biti tu vsaj naslednji
                  ministri: minister za ekonomske odnose in razvoj, minister za finance, minister za
                  gospodarske dejavnosti, minister za znanost in tehnologijo in morda še kdo.
                  Predlagam, da sejo prekinemo in nadaljujemo, ko bodo gospodje imeli čas, da
                  pridejo sem. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Nekaj pojasnil gospodu Pucku. Vlada je z dne 11. aprila 1996 poslala
                  Državnemu zboru: <q>"Obveščamo vas, da bo pri obravnavi 3. točke 43. izredne seje
                  Državnega zbora strategija gospodarskega razvoja Slovenije, približevanje Evropi,
                  rast konkurenčnosti in integriranje, kot predstavnik Vlade Republike Slovenije
                  sodeloval magister Igor Strmčnik, namestnik direktorja Urada Republike Slovenije
                  za makroekonomske analize in razvoj"</q>. In dovolite, da vas še enkrat opozorim na
                  dejstvo, da se mi seznanjamo z dokumentom, dokument je avtorsko delo in kot veste,
                  se avtorskega dela ne da spreminjati, zato sprejemamo stališča in sklepe Državnega
                  zbora. Besedo dajem gospodu Jelinčiču. Izvolite. Boste dobili takoj proceduralno,
                  gospod Pregelj. Izvolite.</p>
            </sp>
            <sp xml:id="SDZ1-Izredna-43-1996-04-12.sp16">
               <speaker>ZMAGO JELINČIČ:</speaker>
               <p>Hvala lepa za besedo. Res je, da je ta dokument takšen oziroma opisuje vse skupaj,
                  kako si Republika Slovenija zamišlja trenutke gospodarskega razvoja in kako
                  razmišlja o sami sebi. V bistvu imam občutek, da gre za razširjeno zgodbo o
                  uspehu, ki pa z dejanskim stanjem nima kaj dosti zveze. Tudi pripravljali so jo
                  sicer prominentni avtorji, tukaj zadaj so navedeni vsi sodelavci, moram reči res
                  prominentni avtorji, vendar prominentni teoretiki. Pred časom smo gledali tudi na
                  televiziji okroglo mizo o gospodarstvu, kjer so gospodarstveniki iz prakse
                  govorili bistveno drugače kot teoretiki, ki so seveda podpirali vladna stališča,
                  stališča, kot je gospod pred menoj izjavil, stališča neke vodilne politične
                  oziroma koalicijske stranke oziroma Vlade in tista njihova stališča so tudi
                  podatke kazala v bistveno drugačni luči. Tudi če obrnemo na prvo stran oziroma na
                  začetke pisanja te strategije, vidimo, da so osnovni podatki za leto 1993, takrat,
                  ko so bila gospodarska gibanja bistveno drugačna kot so danes. Če nič drugega, nam
                  o tem pove tudi povprečni uradni tečaj nemške marke, ki je bil takrat 68,4
                  tolarja, danes pa vemo, da je okrog 90, ne da se reči točno koliko, ker je
                  nihajoč, vendar bistveno višji kot takrat. To se pravi, da se je od tistega časa,
                  ko se je pripravljala ta razširjena zgodba o uspehu, do danes marsikaj uspešnega
                  pokvarilo in bi bilo smiselno to upoštevati. Za gotovo bi bilo potrebno upoštevati
                  tudi strateško naravnanost Slovenije ob vstopanju v Evropo. To Vlada uspešno
                  skriva. Uspešno skriva kakršnekoli študije in to ali pozitivne ali negativne o
                  tem, kaj bo to Slovenijo stalo, kaj bo Slovenija pridobila, kje bi morala
                  Slovenija izvajati protekcionistično politiko lastnega gospodarskega razvoja,
                  razvoja lastnih gospodarskih panog in kje to ni potrebno in katere panoge bo treba
                  tudi zapreti, preusmeriti delovno silo na druga delovna področja in tako naprej.
                  Tega ni.</p>
               <p>O sivi ekonomiji je napisano notri nekaj, vendar podatki, da je Slovenija v okviru
                  Evrope, so bistveno napačni. Tudi številka, da se po nekaterih razmišljanjih
                  giblje siva ekonomija v okviru približno 30% BDP, mislim, da je tudi to zelo nežno
                  rečeno. Mislim, da je ta odstotek okrog 60 ali več odstotkov. Dejstvo je, da sive
                  ekonomije slovenska Vlada, kakor kaže, noče preganjati, noče urediti določenih
                  razmer in edini način urejanja sive ekonomije, ne da ni s palico, ampak je s
                  palico, in to palico morajo urediti represivni organi, to se pravi policija ob
                  odkrivanju in tretja veja oblasti, to se pravi sodišče ob procesuiranju. Tega
                  seveda ni. Gospodarski kriminal v Sloveniji je zelo razbohoten in slovenska Vlada
                  nekako miži, ker ji, kaže, ni do tega, da bi se zadeve uredile. Prav gotovo ima
                  tukaj bistven delež tudi neurejena davčna zakonodaja, predvsem pa ne-pobiranje
                  davkov, kar bi moral tukaj tudi kaj povedati gospod minister za finance, tako kot
                  je že gospod Pucko omenil. In tudi jaz pogrešam te gospode tukaj. Navkljub temu,
                  da je to avtorsko delo, so to pravzaprav smernice slovenske Vlade. In če je Vlada
                  naročila to avtorsko delo, mislim, da bo Vlada za tem tudi stala, vsaj pričakovati
                  bi bilo tako.</p>
               <p>Problematično je tudi zaposlovanje. Po eni strani imamo celo kopico nezaposlenih,
                  za katere pravimo, da je številka odvisna od tega, kateri način štetja
                  nezaposlenosti oziroma kateri način izhodišč za izračun nezaposlenosti vzamemo. To
                  je za gotovo res. In tukaj se ta zaposlenost oziroma nezaposlenost prepleta s sivo
                  ekonomijo. Zakaj Vlada ne uredi zadev s podporami tako kot je v Evropi? Na vrat na
                  nos se nam mudi v Evropo, po drugi strani pa nočemo tistih zadev, ki bi uredile
                  slovensko gospodarstvo, spraviti na evropski nivo. Ravno tako ni urejeno
                  zaposlovanje tujcev. Če pogledamo samo Lendavo, žal mi je, da gospe Pozsončeve ni
                  tukaj ta hip, ampak če pogledamo samo Lendavo, ima Lendava okrog 30% nezaposlenih.
                  Med zaposlenimi jih je pa okrog 70% državljanov Hrvaške, ki se vsakodnevno vozijo
                  čez mejo in so zaposleni v slovenskih podjetjih. Kako je to mogoče? In slovenska
                  Vlada nič ne naredi s tem v zvezi. Taki problemi so ravno tako tudi v Metliki, v
                  Črnomlju in tako naprej. Skratka, ob vsej <stage>(tudi v Ilirski
                  Bistrici)</stage>, skratka ob vsej meji s sosednjo Hrvaško. Ravno tako slovenska
                  Vlada tudi zapostavlja ureditev slovenskih podjetij nasproti hrvaškim podjetjem,
                  registriranim v Sloveniji, celo v neskladju z zakoni, kar je Vlada priznala v
                  lastnih dopisih, vendar se potem izgovarja, da je čas potekel in zadeve ne morejo
                  urediti. To je primer podjetje SPIKE v Kopru, kjer smo prepustili vlečenje
                  slovenskih ladij hrvaškemu vojnemu podjetju, ki je bilo v Sloveniji nepravilno
                  registrirano in ni plačalo nobene carine za uvoz vlačilcev in v bistvu ne plačuje
                  večine pristojbin.</p>
               <p>Pred časom oziroma ob naši osamosvojitvi se je Slovenija primerjala s Švico. Danes
                  se primerjamo s Portugalsko, s tem da sem prej slišal, da smo 6 let za
                  Portugalsko. To nikakor ne more biti kazalec, da smo šli navzgor in da se je v
                  Sloveniji kaj izboljšalo. Tudi število o umrljivosti dojenčkov, ki smo ga slišali
                  prej, ta primerjava je bila iz prejšnjih let, ko je bilo zdravstvo urejeno. Danes
                  je zdravstvo v totalnem razsulu. In današnji podatki bi za gotovo pokazali
                  drugačno sliko.</p>
               <p>Omenjene so bile proste carinske cone oziroma tako imenovane <q>"off shore"</q> cone. Ni
                  čisto isto, vendar, recimo. Poglejte, kaj Slovenija predlaga. Predlaga, da bi
                  ustanovili <q>"off shore"</q> cone v strogo omejenih regijah, recimo Koper, morda Maribor
                  in konec. Vendar slovenska gospodarska politika, ne vem, ali ne ve ali noče
                  vedeti, da te <q>"off shore"</q> cone ustanavljajo v Trstu, na Reki in v Pločah. Za
                  gotovo bo konkurenčnost slovenske <q>"off shore"</q> cone v Kopru neprimerljiva z <q>"off
                  shore"</q> cono v Trstu. In ker vemo, kako deluje Evropska unija, zelo dobro skupaj in
                  proti zunanjim faktorjem, in ta zunanji faktor Slovenija brez dvoma je, smo lahko
                  prepričani, da bo cvetela <q>"off shore"</q> cona v Trstu in bo Koper izumrl, kar se tega
                  tiče. Noče pa slovenska Vlada pristati na to, da bi se vsa Slovenija uredila v tem
                  smislu, v smislu velike <q>"off shore"</q> cone, če malo poenostavim, na ta način kot je
                  urejen Ciper. Ciper na ta način dobi letno v svoj proračun 10 milijard ameriških
                  dolarjev čistega denarja, brez ekoloških onesnaženj, brez česarkoli. In kot sem se
                  pogovarjal z evropskimi in svetovnimi gospodarstveniki, in z nekaterimi sem se,
                  pravijo, da bi bilo za svetovni kapital to zelo ugodno, če bi Slovenija to
                  storila. Kajti samo prevoz do Cipra traja dve uri, recimo iz Londona, s tem, da je
                  potrebno računati eno uro prej na letališče oziroma to, in eno uro z letališča.
                  Skratka, v eno smer se izgubi štiri ure. Kajti vsega se ne da urejati po faksu,
                  čeprav se to že marsikje ureja. In Slovenija tukaj tega noče sprejeti. Ne bom
                  rekel, da se ne zaveda, ampak mislim, da Vlada noče podpreti teh tendenc. Iz
                  kakšnih razlogov, ne vem, ne bom se spuščal v to. To je druga debata, o kateri
                  bomo že še govorili, predvsem pa upam, da bodo volitve pokazale, da se Slovenci
                  zavedajo, kaj slovenska Vlada hoče v njihovo korist oziroma česa noče v njihovo
                  korist.</p>
               <p>Govorimo o prometu, kaj je treba narediti, da je treba povezati koprsko luko z
                  madžarsko mejo, ne preko Hrvaške, ampak direktno; in vendar nič ne storimo na tem
                  področju. Gradimo vse mogoče avtoceste, gradimo lokalne ceste, gradimo stranske
                  ceste, ne gradimo te osi, ki bi povezovala Slovenijo preko Madžarske z vsem
                  vzhodnim delom Evrope in potem z rusko federacijo. Tega se ne dela. Ravno tako ne
                  gradimo železnice v to smer. Prednostne usmeritve bodo proti Zagrebu. Za koga in
                  za kaj, se sprašujem?! In res se tukaj tudi sprašujem, za koga in za kaj dela
                  slovenska Vlada?</p>
               <p>Na področju pošte, govori se o vsem mogočem in vendar se izpušča nekaj, kar je v
                  Evropi bistveno. Vsak poštni segment mora imeti po evropskih propozicijah svojo
                  konkurenčno firmo. Pri nas, če vzamemo ravno tisto podjetje, ki skrbi za brezžično
                  telefonijo in je v rokah, če se ne motim LDS-a, ne bo dovolilo nikomur drugemu, da
                  bi vstopil na slovensko tržišče. In tako naprej, in tako naprej. Skratka, zelo
                  približno je vse skupaj. In mislim, da smo na istem, kot smo bili v bivši
                  Jugoslaviji. Politika se je tako močno vpletla v gospodarstvo, da v bistvu
                  gospodarstvu ne dovoli dihati in mu ne dovoli njegovega normalnega organskega
                  razvoja. Verjetno mu tudi noče tega dovoliti, kajti potem bo politika izgubila
                  moč. Takoj, ko je politika odstranjena iz gospodarstva, nima več določenih
                  finančnih virov. In če je davčna zakonodaja urejena, se ti finančni viri ne morejo
                  stekati sem in tja in na sto raznih drugih koncev. Mislim, da ni najboljše. Slabo
                  je za Slovenijo, slabo se Sloveniji piše, gospodarstvo gre navzdol.</p>
               <p>Čisto na koncu bi pa povedal še nekaj, kar je simptomatično za slovensko zunanjo
                  politiko. Slovenski zunanji politiki, tudi z gospodom Drnovškom na čelu, so
                  popotovali po vsem svetu in nazaj niso prinesli niti ene gospodarske pogodbe, ne
                  podpisane niti pripravljene, niti namenov, da se kakšna gospodarska zadeva uredi
                  in pripravi. Ko je bil gospod Khol na Kitajskem, je prinesel v Nemčijo za 4
                  milijarde mark podpisanih pogodb, gospodarskih, seveda. Ko je gospod Drnovšek
                  odšel z bistveno večjo delegacijo na Kitajsko, je prinesel nazaj samo fotografijo
                  v svoji knjigi in nič drugega. Črno-bela je, če se ne motim. Mislim, da je tukaj
                  tisto, kar manjka. In nič ne vemo. 70% slovenskega izvoza gre v dežele Evropske
                  unije. Kaj pa ostali svet? Ali se bomo vezali na eno tržišče zato, da bomo odvisni
                  od njega? S tem, seveda, da se hvalimo z izvozom v Avstrijo, ki naj bi bil, ne
                  vem, kako dober, po drugi strani je pa samo uvoz Milka čokolade iz Avstrije v
                  Slovenijo bistveno višji kot izvoz vse slovenske robe na Avstrijsko. In tukaj je
                  tisto, kar bi morala slovenska Vlada urediti. Dokler tega ne bo uredila, lahko
                  jemljem to strategijo gospodarskega razvoja Slovenije, približevanje Evropi in
                  tako naprej zgolj kot dobronamerno delo avtorjev, ki so tudi navedeni in njihovo
                  delo tudi spoštujem. Žal pa je to delo zgolj teoretičnega pomena. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Več replik imam. Sprašujem najprej gospoda Preglja,
                  ali imate repliko, ali imate proceduralno? Potem pa je najprej gospod Podobnik.
                  Prosim, da se ne prepirate zaradi Milka čokolade. Če kdo želi, naj da predlog
                  sklepa, da se več ne uvaža. Prosim, izvolite, gospod Podobnik.</p>
            </sp>
            <sp xml:id="SDZ1-Izredna-43-1996-04-12.sp18">
               <speaker>MARJAN PODOBNIK:</speaker>
               <p>Hvala lepa. Najprej je bilo nekaj dilem, ali je to odgovornost Vlade oziroma, ali
                  stoji za tem dokumentom. Tu je navedeno, da je Vlada Republike Slovenije 20.
                  aprila 1994 sprejela to strategijo in je seveda prav, da za njo stoji in da jo
                  tudi kot Vlada zagovarja.</p>
               <p>Veliko je bilo govora o sivi ekonomiji in drugih zadevah, ki govorijo o vprašanju
                  reda ali odsotnosti tega. Red je, ali pa ga ni. In v Sloveniji ga ni in ga je
                  treba vzpostaviti. Mislim, da tudi uglednim strokovnjakom ne bi smelo biti pod
                  čast, da to jasno in nedvoumno napišejo tudi kot zahtevo tistim, ki bodo izvajali
                  konkretizacijo te strategije, da bodo to konkretno, nedvoumno in v vsaki točki
                  svojega dela upoštevali. Ker če ga ni, če se pristane na to, da je Slovenija
                  država, v kateri ni reda in bo tako tudi naprej, pa pomeni seveda dobesedno
                  stimulacija tistim, ki želijo delovati v skladu z načeli neke pravne zakonite
                  države, da se tudi sami prilagodijo, ker problem je v tem, da ni videti pravega
                  interesa, da bi v Sloveniji vzpostavili red. Poglejte, potem, ko je na tisoče
                  delavcev ostalo brez dela zato, ker so ob zlorabi privatizacije, ob krajah,
                  gospodarskem kriminalu ob privatizaciji zapirali firme, ki so jih kupovali pod
                  ceno, postavljalo na cesto, ob tem, ko nihče za to ni odgovarjal in ko si Vlada
                  umiva roke s tem, da pač nima nobenega vpliva na druge veje oblasti itn.. To
                  pomeni stimulacija tistih, ki ugotavljajo, tako bo šlo tudi v naprej v Sloveniji,
                  pomagaj si, kakor si moreš, torej delaj tudi ti tako in nič se ti ne bo zgodilo.
                  To je prva stvar. Namreč, če država ne plačuje najemnine za svoje prostore na
                  občinah, kot je bil primer Kranj in še kje, kako naj potem seveda zahteva od
                  drugih, da se bodo tega držali.</p>
               <p>Druga zadeva. Poglejte, gospod Strmčnik, vi ste rekli, stojite za vsako besedo v
                  tem dokumentu. Problem, ki ga jaz vidim tukaj, je popoln razkorak med dejanskim
                  stanjem v gospodarstvu in ambicijami v strategiji, ki so v posameznih točkah.
                  Človek dobi  vtis, da se dobesedno zamiži pred dejstvom, da strategije na tak
                  način delovanja, kot sedaj deluje slovenska država, ni mogoče izvajati in so vse
                  zadeve samo lepe in pobožne želje in je treba upoštevati realno stanje. Ne vem, v
                  kakšni meri, na kakšen način imate vi možnost, da se soočite s prakso, s praktiki,
                  z ljudmi v gospodarstvu, podjetništvu in povsod drugje. Da bi, recimo, ugotovili
                  tak primer: se naredi razpis za ugodnejša posojila za malo gospodarstvo, vendar so
                  pogoji za to tako zakomplicirani, da večina tistih, ki so sicer zainteresirani in
                  bi zelo potrebovali ta sredstva, rabijo v bistvu seminar ali pa drugo obliko, da
                  zagotovi vso potrebno dokumentacijo, da sploh lahko konkurira za ta sredstva in se
                  pojavlja vprašanje, ali je interes, da se obrti in podjetništvu dejansko
                  zagotovijo ugodnejši pogoji ali se pa s tem nepotrebnim administriranjem samo na
                  videz da ugodnejše pogoje za to, da je videz dober, učinki so pa omejeni, kakršni
                  pač so.</p>
               <p>Zdaj o tem tudi, kar so predhodniki že rekli, jaz se ne vtikam in spoštujem
                  prizadevanja tistih, ki ste to strategijo oblikovali. Vendar to neupoštevanje
                  prakse nas postavlja pred tveganje, da zapravljamo čas tukaj. Poglejte, danes -
                  katerega smo danes - današnji dan, če smo poslušali zjutraj poročila, če
                  spremljamo zadeve, kaj se dogaja v Sloveniji. Slovenske ceste nam po tej zimi
                  dobesedno propadajo. Znano je, da sredstev za to obnovo ni oziroma je zelo majhen
                  del, pravijo 10, 20 do 30%. Ceste bodo dobesedno propadle. Katere ceste? Seveda
                  tiste, še posebno regionalne, lokalne itn. Torej ni samo problem v tem, da bo to
                  strahovito bremenilo gospodarstvo, turizem in vse, če bomo s temi propadlimi
                  cestami na daljši rok, pač jih ne bomo vztrajali obnoviti. Gre za izjemen korak v
                  centralizacijo Slovenije, ker s propadom teh cest bodo najbolj trpele vse
                  periferije. Mi bomo slej ko prej dobili ta avtocestni križ, povezali
                  najpomembnejše slovenske centre, drugo bo ostalo ob strani s posledicami, tudi s
                  posledicami za izvajanje kakršnekoli take strategije gospodarskega razvoja, ker če
                  nimaš osnovne infrastrukture, tega ne moreš delati. Prihajam iz industrijskega
                  bazena Cerkno - Idrija, kjer gre vse, ali v Nemčijo ali v druge centre, s propadlo
                  infrastrukturo je nemogoče, to je neposreden učinek na to, da bodo firme, ki so
                  uspešne, trpele na tej konkretni zadevi, kar formalno nima nobene zveze s to
                  strategijo, dejansko pa je brez upoštevanja tega ni mogoče izvajati. Imam vtis, se
                  opravičujem za to primerjavo ob tem, ko je na teoretični ravni verjetno stvar zelo
                  v redu, zaradi odsotnosti prakse se mi zdi, da gre za poizkus, torej tudi dejstvo,
                  da ni tu najvišjih predstavnikov Vlade oziroma vsaj ministrov, ne daje dobrega
                  vtisa. Vendar ne gre za podobno zadevo, kot tam, ko so poskušali naučiti osla, da
                  bo jedel namesto detelje zeleno prebarvane lesene rezance, in je bilo vse zelo
                  lepo, zelo dobro, uspešno je bilo, vsi so bili zadovoljni do trenutka, ko je
                  seveda osel poginil. In nam se nekaj tega lahko zgodi s to strategijo. Stvar bo
                  lepa, zadovoljni bomo, pokazali bomo tudi navzven, je evropsko primerljiva, ob
                  tem, ko pa nam zaradi pomanjkanja sredstev za njeno izvajanje, ob tem, ko se pa
                  vendarle velika sredstva neodgovorno vlagajo v neustrezne sanacije gospodarstva,
                  razvoja posameznih panog, se nam lahko zgodi, da bo šlo za totalni razkorak med
                  tem, kar je teoretično korektno in našo prakso, ki tega ni v stanju izpeljati in
                  posledice bodo za nas katastrofalne. Zato bi želel predvsem to, da ljudje, ki ste
                  tukaj, teoretiki, vi naredite to potezo, če je ni v stanju, recimo, Vlada kot
                  tista, ki je zadolžena, da zagotovi tudi praktično izvedbo; da vi povabite
                  praktike, uspešne gospodarstvenike, podjetnike, vse, ki so se v praksi se
                  izkazali, da znajo in zmorejo, da bodo sodelovali ob takih projektih in vam
                  povedali, to je v praksi izvedljivo, to pa zaradi teh in teh in teh zadev ni
                  izvedljivo in da tudi s teoretičnimi takimi akti dejansko pomagamo, da bo v praksi
                  Slovenija gospodarsko uspešneje zaživela.</p>
            </sp>
            <sp xml:id="SDZ1-Izredna-43-1996-04-12.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Preglju. Dobite besedo, gospod Pucko. Po vrstnem
                  redu. Vsi imate replike. Jaz vas pa prosim, da so replike res to, kar so, kar je
                  skladno s poslovnikom. Kratka obrazložitev, glede na prej povedano. Izvolite.</p>
            </sp>
            <sp xml:id="SDZ1-Izredna-43-1996-04-12.sp20">
               <speaker>ŽARKO PREGELJ:</speaker>
               <p>Spoštovani! Bom dal takoj repliko, potem bi pa prosil predsedujočega, če lahko še
                  replika na njegovo izvajanje, ki je bilo sicer neke vrste proceduralno pojasnilo.
                  Poglejte! Repliciram gospodu Strmčniku, ki je tudi med avtorji tega dokumenta.
                  Predvsem ne mislim, bom rekel drugače. Vzamem besede nazaj, če obravnavamo to
                  gradivo kot avtorski izdelek, toda, ali lahko tako gradivo kot avtorski izdelek
                  sploh obravnavamo na seji Državnega zbora? Tukaj je sedaj, prosim predsedujoči,
                  moje vprašanje. Vi ste pojasnili, tako kot je tudi razvidno iz poročila matičnega
                  odbora, da bomo zgolj ugotovili s sklepom, da smo se seznanili s to strategijo
                  gospodarskega razvoja Slovenije. Sprašujem, sedaj pa zelo naivno, čeprav mi je
                  zadeva čisto jasna in lahko dokažem, na podlagi katerega člena lahko na ta način
                  sploh obravnavamo in odločamo o tej temi. Poglejte! Matični odbor predlaga te
                  sklepe na podlagi 173. člena. Tukaj gre v bistvu za opredelitev akta, sklep, s
                  katerim Državni zbor odloča o strokovnih vprašanjih in zavzema stališča do
                  posameznih vprašanj in svoje pristojnosti. To formalno lahko drži. Tukaj notri,
                  moram poudariti, da bi moral matični odbor navesti tudi 171. člen, kajti uporablja
                  tudi priporočila in bi bilo korektno, da bi tudi to navedli. Vsekakor pa ne moremo
                  tega akta obravnavati po nobenem členu poslovnika, na primer, po členih, ki
                  določijo obravnavo zakona, ne po 273. členu, ki odloča o obravnavi poročila Vlade,
                  ker ne gre za poročilo očitno, tudi ne. Potem tudi ne obravnavo na podlagi
                  določil, tako kot se obravnavajo drugi akti, kot so resolucija, deklaracije in
                  tako naprej. Jaz sem že ves čas, že prej v svojem nastopu ugotavljal, da v bistvu
                  bi morala biti to nekakšna resolucija. Edina osnova, po kateri bi lahko
                  obravnavali tak dokument, je 182. člen. Ta govori o predhodni obravnavi. In sicer
                  bi šlo za predhodno obravnavo na seji Državnega zbora, na koncu katere se
                  sprejmejo mnenja in predlogi, ki se jih potem pošlje predlagatelju in ta jih mora
                  upoštevati pri pripravi zakona oziroma nekega drugega dokumenta.</p>
               <p>Kajti, v kolikor mislite opraviti postopek tako, da boste rekli: <q>"Strategija je
                  avtorsko delo. V njega amandmajsko ne moremo posegati"</q>, kar je neumnost,
                  poudarjam, podčrtana neumnost, kajti vsi zakoni so avtorska dela. Vsi akti, ki
                  pridejo v Državni zbor so avtorska dela, strokovna dela, za njimi stojijo
                  pravniki, gospodarski, ekonomski strokovnjaki, vsa vesoljna slovenka znanost, ki
                  jo lahko Vlada angažira in za to tudi plača, in ta dela mi vsi amandmajsko
                  popravljamo, ob pomoči naše stroke v našem Državnem zboru. Zato govoriti, da se
                  neki dokument, ki ga Vlada predloži, ne sme amandmajsko popravljati, je nesmisel.
                  Jasno pa je, problem je v tem, da si je nekdo zamislil, da ta dokument ne bi bil
                  državni dokument. Kajti če ga Državni zbor ne sprejme, potem to ni državni
                  dokument in nima pravice nositi naslova Strategija gospodarskega razvoja
                  Slovenije. To je lahko samo vizija gospodarskega razvoja Slovenije tistih
                  avtorjev, ki so zapisani, mislim, da jih je okrog 50 ali - ne vem, ogromno jih je.
                  V glavnem, to so lahko neke vizije, nikakor pa ne more biti strategija te države.
                  In potem matični odbor nima nobene podlage, nobene pravice Vladi naročati, naj
                  upošteva to strategijo, naj jo vključuje v druge strategije in tako naprej. To je
                  popolnoma nepomembna zadeva, to je v bistvu nekaj takega, kot da bi se nekdo
                  izmislil, pa rekel, jaz sem napisal knjigo <q>"Moja resnica"</q> na primer, in jo
                  predlagam tukaj, da jo vi obravnavate. Mi bi jo brali, o njej razpravljali tukaj v
                  zboru, kjer je lepa dvorana, pa veliko zraka, in na koncu bi napisali stališče,
                  smo se seznanili s to knjigo, priporočamo piscu, na primer predsedniku Vlade, da
                  jo uporablja pri svojem delu in tako naprej. Veste, tako se pa ne gremo! To ni
                  način dela v Državnem zboru.</p>
               <p>Zato ugotavljam, da tega dokumenta ne moremo več obravnavati, mislim, da ima
                  gospod Pucko tudi svoj prav, ko ugotavlja, da tukaj ni predstavnika Vlade, se
                  opravičujem, zdaj tukaj ni predstavnika Vlade, gospod Strmčnik ni minister, ni
                  državni sekretar in ne more predstavljati Vlade. On lahko le sodeluje pri delu
                  Državnega zbora in mislim, da korektno sodeluje in se mu zahvaljujem, toda ne more
                  predstavljati Vlade in ne more na svojo grbo sprejemati tistega, kar je namenjeno
                  ministrom in predsedniku Vlade. Zato je popolnoma nesmiselno se jeziti na tega
                  gospoda, ki je tukaj korektno kot strokovnjak. In menim, da je izredna
                  nekorektnost, lahko da nenamensko, nastala pri pripravi te seje. Mislim, da na tak
                  način ne moremo odločati. Zato menim, da je treba prekiniti obravnavo te točke, da
                  je treba zahtevati od matičnega odbora, da pripravi drugačna stališča oziroma da
                  se opredeli, ali gre v tem primeru za predhodno obravnavo določene problematike,
                  ki jo bo kasneje Vlada opredelila v nekem določenem načelnem dokumentu. Menim, da
                  je to najboljša možnost za rešitev te situacije. Tako naprej, da pa bi mi tukaj
                  zdaj obravnavali neko avtorsko delo in v njega ne bi smeli posegati in potem bomo
                  pa rekli, to je dokument, ki je v bistvu državni dokument, sicer vladni, ampak
                  državni - tako pa ne gre! To ni nivo tega zbora, tega foruma. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Proceduro razlagam jaz takrat, ko vodim Državni zbor.
                  Gradivo, ki je bilo predlagano, je bilo, kot je tudi gospod Pregelj ugotovil,
                  predloženo po 173. členu - ja, gradivo, ki je bilo predloženo, je bilo predloženo
                  in uporabljeno za pripravo sklepov in stališč, ki jih je sprejel na podlagi 173.
                  člena poslovnika matični odbor. Matični odbor je ravnal v skladu s 136. členom,
                  tretjim odstavkom, in imamo zdaj proceduro kot je v parlamentu. Glede gradiva in
                  glede sklepov sem že nekajkrat pojasnil svoje stališče. V kolikor bi pa prišlo do
                  kakih nejasnosti, bi pa bilo potrebno, da se uredi že prej, pri uvrstitvi na
                  dnevni red ali na matičnem delovnem telesu. Mi sprejemamo stališča in sklepe, ki
                  nam jih je pripravil odbor. To je matično delovno telo. Ne spreminjamo pa gradiva,
                  ki ste ga prejeli. Besedo dajem gospodu Izidorju Rejcu. Imate repliko potem,
                  gospod Pucko. Se odpoveduje, hvala lepa. Gospod Pucko. Saj vam dajem besedo!
                  Izvolite, gospod Rejc.</p>
            </sp>
            <sp xml:id="SDZ1-Izredna-43-1996-04-12.sp22">
               <speaker>IZIDOR REJC:</speaker>
               <p>Hvala, gospod podpredsednik za besedo. Imam repliko na predstavnika Vlade oziroma
                  gospoda, ki iz zavoda pač zastopa to strategijo razvoja Slovenije in približevanja
                  Evropi. Strinjam se, da je trud, ki je bil narejen s strani uglednih gospodov
                  strokovnjakov s področja ekonomskih in ostalih znanosti in ki je seveda v teh
                  zajetnih osmih knjigah, vendar jaz sem tudi že včeraj rekel, da je treba predvsem
                  praktično pristopiti, ker nam časa zmanjka in ker je to področje tržnega
                  delovanja, ki že tako ali tako pomeni daleč najbolj ne zanimivo, ampak nujno za
                  naš razvoj in seveda za našo industrijo, za gospodarstvo, bom tako rekel. Ker je
                  pa gospodarstvo sestavljeno iz panog, iz dejavnosti, ne bom jih našteval, pa
                  menim, da je treba vsaki od teh zadev dati svoj jaz in svojo usmeritev in
                  predstavnik je rekel, da so se strategiji panog odrekli oziroma odpovedali, ker
                  menijo, da to ni potrebno. Vendar menim, da je ravno s te strani to potrebno, ker,
                  prvič, se vidi, kje smo, kaj smo, kaj hočemo. Drugič je pa tu najbolj zadeto
                  vprašanje nezaposlenosti oziroma bodočih zaposlenih, ker če bomo kar tako ad hoc,
                  pa kar takole nekako na splošno, profesorsko in katedrsko ugotavljali, kje smo,
                  pri tem pa ne bomo ugotovili, kaj ti pomenijo v posameznih panogah, kaj pomenijo
                  za določena področja, to velja predvsem za tiste, ki vzdržujejo visoko
                  zaposlenost, pa tudi tiste, ki seveda so pred hudo tehnološko spremembo in ki
                  vemo, kaj jih čaka. Brž ko je tehnološka sprememba pred durmi, potem je potreben
                  zelo pomemben in večji kapital. Skratka, to so tisti osnovni problemi in menim, da
                  gospodarstvo, ki se že 65%-no izvozno ukvarja s temi državami, o katerih sedaj
                  govorimo in ki jim rečemo Evropska skupnost, menim, da je treba ugotoviti, kaj je
                  potrebno, ker samo o tem teče ta beseda. Zdaj ne govorimo o tem, kako se bomo
                  svetu prilagajali. Govorimo o Evropski skupnosti in kot taka je Evropska skupnost
                  tisti magnet in tisto področje, na katerega sedaj zremo. Jasno je, da bomo tudi
                  gledali sem in tja in seveda iskali trge in rešitve, vendar, mi smo sedaj na poti
                  v Evropo s tem da, kot sem že povedal, smo v Evropi že s svojo industrijo, s
                  svojimi dejavnostmi in menim, da je treba tu povedati, kaj je potrebno čimprej,
                  takoj.</p>
               <p>Vsi sprašujejo, povejte nam, kaj je potrebno, da se bomo pravilno usmerili. In
                  seveda tisti, ki veliko poslujejo z Evropo, bodo rekli, to, kar ste vi govorili,
                  je za nas nepomembno, ker mi ne potrebujemo katedre, mi potrebujemo zdaj praktična
                  razreševanja od zakonov, ki seveda so, od nekih norm, ki se jim je treba
                  prilagoditi, od dejstev, ki se bomo morali nanje navaditi in skratka izvleči se
                  bomo morali iz te balkanske miselnosti in seveda preiti na evropski način
                  mišljenja. To je tisti preskok, ki čaka vse nas, seveda politike bi moralo še
                  prej, ker smo tisti, ki smo zadolženi, da pravilno omogočamo odpirati in pripirati
                  vrata, gospodarstvo pa je že tako ali tako tam.</p>
               <p>Imel sem priložnost govoriti oziroma brati tudi mnenje Gospodarske zbornice
                  Slovenije, ki nedvomno pove predvsem to, da bodimo zelo hitri, hitro reagirajmo,
                  ker sicer bo problem raznih kvot in raznih možnosti, ki seveda izhajajo iz
                  prejšnjega jugoslovanskega tržnega povezovanja, ki pa nam že nekateri uhajajo,
                  predvsem nekatere države, novo ustanovljene države in odhajajo tja in se
                  bilateralno pogovarjajo z Evropo in seveda tisti ostanek, ki eventualno ostane, pa
                  nam bo gotovo premajhen in kvote bodo premajhne. Skratka, mi moramo pohiteti, ker
                  gospodarstvo nas je že prehitelo. Mi, ki pa se sedaj s tem ukvarjamo, smo zelo
                  zadaj in ne bodimo preveč za katedrom in ne bodimo preveč pametni, ker verjetno
                  vseh teh knjig nobeden ne bo bral, če jih bodo brali, bomo seveda zadovoljni,
                  vendar menim, da so pa praktične strategije in soočanje tudi s tistim, kar je
                  gospod lepo prej povedal, v kakšnem zaostanku smo. Vendar menim, da je ta
                  zaostanek zelo različen v različnih panogah in najbolj potrebno je, da vemo, kje
                  smo za 3, 5, 7, 10 let zadaj in kaj nam je storiti. To je tisto, ker nobeden ne bo
                  upal reči tistemu, ki je 15 ali pa 9 let za Evropo, zdaj pa ti pospravi, ker se s
                  tabo ne bomo ukvarjali. Menim, da tega nihče ne upa reči in ne bo mogel napraviti,
                  ampak da bo kvečjemu povedal - pota, rešitve so take in take, zavedajte se tega,
                  da se ta zadeva seli sem in tja in tako naprej. Skratka, menim, da je potrebno
                  praktično pristopiti. Tekstov je veliko in dovolj, vendar menim, da je zdaj, ker
                  se pogovarjamo v <q>"an block"</q> o tej strategiji, da je potrebno pristopiti k
                  specifičnimi razdelavam posameznih delov, ker to pomeni tisto, kar bodo lahko
                  podjetniki in vsi, ki se bodo soočali z evropskim trgom, vzeli za praktično in
                  seveda na osnovi tega tudi boj uspešno trgovali. Hvala.</p>
            </sp>
            <sp xml:id="SDZ1-Izredna-43-1996-04-12.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Pucku, izvolite.</p>
            </sp>
            <sp xml:id="SDZ1-Izredna-43-1996-04-12.sp24">
               <speaker>CIRIL PUCKO:</speaker>
               <p>Hvala lepa, spoštovano predsedstvo. Spoštovani prisotni, repliciral bi kljub temu,
                  da ga ni, najprej gospodu Jelinčiču, ker nas je kljub svoji bujni domišljiji
                  preprosto povedano ali pa milo rečeno zavajal. In sicer je govoril o številu
                  zaposlenih na lendavskem koncu iz Republike Hrvaške. Po njegovih besedah naj bi
                  bilo kar 70% vseh zaposlenih. To seveda ni res, ampak gre za, preprosto rečeno,
                  čisto laž. Število teh zaposlenih je najmanj desetkrat nižje oziroma približno od
                  6 do 7%, in to v tistih dejavnostih, gre predvsem za naftno predelovalno in
                  kemično industrijo, za vrtalce, rudarske tehnike in podobne poklice, kjer v tem
                  obdobju po osamosvojiti še nismo uspeli prekvalificirati domače delovne sile.
                  Potem gre tudi za določen del zaposlenih v gradbeništvu, ki jih preprosto v tem
                  delu Slovenije ni dobiti.</p>
               <p>Drugič. Govoril je o več kot 30% brezposelnosti. Na žalost je stopnja
                  brezposelnosti na našem koncu visoka, je pa približna dvakrat nižja oziroma od 16
                  do 17% in seveda tudi ta podatek ne drži, je pa na žalost visok in lahko rečemo
                  tudi alarmanten, je pa posledica stečajev, ki so se zgodili v prvih letih tega
                  desetletja kot posledica socialističnega gospodarjenja v preteklosti.</p>
               <p>Na koncu bi repliciral gospodu Marjanu Podobniku, ki ga tudi ni, kajti sam je
                  govoril o življenjski odvisnosti njegovega konca od te Evrope, proti kateri je
                  zadnjih štirinajst dni peljal kampanjo. Tu se zame normalni človeški razum konča
                  in nastopi Jelinčičeva fantazija. Hvala.</p>
            </sp>
            <sp xml:id="SDZ1-Izredna-43-1996-04-12.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Replika, gospod Geržina, gospod Pregelj. Gospod
                  Geržina, izvolite. Gospod Geržina, jaz dajem besedo, vi ste se javil prej kot
                  gospod Pregelj. Važno je, kdaj jaz vidim, izvolite.</p>
            </sp>
            <sp xml:id="SDZ1-Izredna-43-1996-04-12.sp26">
               <speaker>MIROSLAV GERŽINA:</speaker>
               <p>Hvala lepa za besedo. Se oproščam kolegu gospodu Preglju, ker ni bil opažen.</p>
            </sp>
            <sp xml:id="SDZ1-Izredna-43-1996-04-12.sp27">
               <speaker>PODPREDSEDNIK VLADIMIR TOPLER:</speaker>
               <p>Gospod Geržina, bili ste hitrejši, izvolite.</p>
            </sp>
            <sp xml:id="SDZ1-Izredna-43-1996-04-12.sp28">
               <speaker>MIROSLAV GERŽINA:</speaker>
               <p>Hvala lepa. Za to strategijo, o kateri je gospod z Urada Republike Slovenije za
                  makroekonomske analize, pokazal te knjige, bi bilo potrebno že za to strategijo,
                  ki je tu napisana, za katero je rekel, da je zadnja knjiga, bi bilo treba več
                  časa, kot ga imamo. Mislim, da bi bilo pravilno to, da bi morali prekiniti
                  razpravo in se s tem malo podrobneje srečati. Vendarle, ko sem prebiral te zadeve,
                  ne natančno, sem prišel do dveh načelnih prepričanj ali pa dejstev. Prvo je to, da
                  smo med cilji zapisali, da bomo spodbujali s to resolucijo ali s tem dokumentom,
                  da bomo zaščitili naše gospodarstvo. In še eno, da bo ta zadeva uporabljena ali pa
                  uporabljiva, ali bo uporabljena s strani Vlade zato, da bo to tako delala. Pa se
                  spomnim zdaj, da to ni tako. Naša Vlada je ukinila subvencije izvoznikom in zdaj
                  se nadaljuje tista zadeva, o kateri smo govorili že dve, tri leta nazaj. Delovno
                  intenzivne veje gospodarstva, tovarne, so se začele od spodaj rušiti. Nimajo več
                  denarja, da bi financirale svojo proizvodnjo, ne glede na to, da smo nekaj
                  zmanjšali obremenitev, ampak to je premalo, če vemo, da povsod po svetu, v Evropi
                  in drugod, subvencionirajo izvoz. In tukaj vidim prvi razkorak med to resolucijo
                  in to ni resnica, kar tukaj piše, da bo to instrument Vlade pri zaščiti
                  gospodarstva. Zato bi bilo res dobro, in se strinjam s tistimi, ki so rekli, da bi
                  morali biti tukaj vsaj trije ministri: finančni, za ekonomske odnose za razvoj in
                  za gospodarstvo. In da bi zdaj odgovorili na to vprašanje, ki sem ga postavil, ali
                  je res to samo papir  strokovnjakov, ki jih spoštujem, normalno, oni so opravili
                  svojo nalogo korektno, ali je to še kaj drugega? Ali bo to res instrument Vlade,
                  da bo na ta način pospeševala oziroma vzpodbujala razvoj našega gospodarstva?</p>
               <p>Še drug vtis sem imel, pa bo verjetno predstavnik predlagateljev tega dokumenta
                  povedal, da poskuša graditi na ramah delavcev vso zadevo. In sem bil prijetno
                  presenečen pred nekaj dnevi, ko sem prebral <stage>(sem že pozabil, kje)</stage> v
                  Ameriki novo idejo, novo misel. Namreč, dve ideji sta se konfrontirali. Ideja
                  velike brezposelnosti, verjetno ste prebrali to, ker delate na tem področju, in
                  ideja najnižjih plač in ideja malo večjih plač; to je tudi pri nas, minimalna
                  plača in tako naprej. In so zopet iz podjetij, iz firm prišle informacije in
                  zagovarjanje od direktorjev, tudi od managementa, da ideja minimalnih plač nič
                  bolje ne deluje kot ideja normalno, bi rekel, mogoče malo večjih plač; da tista
                  brezposelnost ne generira zaposlovanja, uspešnosti podjetij in tako naprej.
                  Zanimiva zadeva. Ampak tukaj notri se pa uporablja, namreč, kjer pravi,
                  privatizacija naj bi z lastniki ustvarjala naravnega nasprotnika visokih plač. Tu
                  eksplicitno piše, da smo proti visokim plačam. Jaz ne vem, kako bomo delovali. Če
                  mi znižamo plače ali jih zaustavljamo predvsem v segmentu najnižjih plač in v
                  segmentu delovno najbolj aktivnih podjetij, ne vem, kaj se nam bo zgodilo. Lahko
                  bomo še naprej delali to, kar se nam zdaj dogaja in spet smo tam, kjer Vlada ne
                  uporablja tega, ki je že napisano en čas, tega dokumenta, v to, da reagira tam.
                  Namreč, proizvodnja se nam vse bolj zmanjšuje. In tu zdaj tudi, mislim, da te
                  analize kažejo, da imamo manjšo proizvodnjo in izvoz tudi kot lansko leto, in tako
                  naprej. Analize še niso narejene. Kaj je vzrok? Ampak jaz mislim, čisto tako
                  laično rečem, ko spremljam zadevo, da gre tu za to, ker se na ta način, se pravi
                  po principu manjše zaposlenosti, poskuša ohranjati proizvodnjo, kar pa ni res. Na
                  ta način bomo prišli na to, da ne bomo imeli vsi skupaj nič, da bomo tistih 60%
                  oziroma kolikor imamo proizvodov na zahod, padli na nič, ker ne bomo mogli
                  delavcev z nizkimi plačami toliko plačati, da bi lahko dali tako kvaliteto, da bi
                  mi konkurirali, da bi bilo to gospodarstvo konkurenčno.</p>
               <p>Kar je zapisal, mislim, da odbor že pred časom, da se je pozabilo na obrtništvo,
                  povsem pozabilo, in mislim, da je minister takratni za gospodarstvo dal prav
                  temle, ne vem, se oproščam, če je zdaj kaj novega, ker nisem uspel vsega prečitati
                  - mislim, da je drobno gospodarstvo potrebno večje skrbi. Namreč, drobno
                  gospodarstvo, zdaj se bom pa dotaknil tistega, kar sem že večkrat v tem parlamentu
                  rekel in kar temu dokumentu očitam. Ta dokument pravi, da se ne bo oziroma da bo
                  Vlada samo v tistem segmentu, kjer bo ona financirala industrijo, da se bo
                  zanimala za to in da bo tam natančno in eksplicitno povedala, katere proizvodnje
                  bo podpirala. Se pravi, jaz sem razumel tako, da ne bo natančno povedala, kje in
                  kam bo investirala. Po drugi strani, če gledamo, pa ne vem, katera stran je, ko
                  govori, da bo investirala, da je potreben razvoj, mislim, da je za ta razvoj
                   treba natančno povedati, kam bomo vlagali denar. Ne moremo kar vse počez
                  financirati. Ampak reči, to, to, to in to bomo financirali oziroma ima smisel, mi
                  smo kompetitivni, se pravi lahko tekmujemo z zapadno Evropo. Recimo, v Mariboru ne
                  bomo delali več tovornjakov, ker nam ne gre, bomo delali avtobuse, s tem lahko
                  tekmujemo in bomo okoli TAM-a, kjer bomo ohranili proizvodnjo, tudi omogočili in
                  financirali posamezne podjetnike, tudi obrtnike, ki bodo delali za TAM in v okviru
                  TAM-a tudi to prodajali po svetu, v Evropo in po svetu. To je tisto. Če mi tukaj
                  notri ne določimo jeder, v katera bomo financirali in rečemo kar tako počez, v to
                  se ne bomo vtikali, razen mogoče v dva, tri, če sem narobe razumel, se oproščam,
                  dva, tri projekte, potem to ne bo dalo rezultata, ki si ga želimo s tem
                  dokumentom. To je moje mnenje. Mi moramo vedeti, kam investiramo, ker vemo, da so
                  potrebna ogromna sredstva, ne da prehitimo Evropo in svet po kakovosti, ampak da
                  ji sledimo. Mislim, da je bilo pred  dvema letoma rečeno, za Gorenje 100 milijonov
                  mark samo v nove tehnologije, da sledijo Evropi. To je treba reči, primer sem
                  rekel, Gorenje, TAM v takem oziru, ostale tovarne tudi v takem oziru, tovarne, ki
                  pa lahko same preživijo, delavno bolj aktivno, jih pa podpiramo s subvencijami in
                  to mora biti tukaj notri napisano in se strinjam, da če tega ne bo napisanega,
                  Vlada bo rekla, saj, mi se držimo te zadeve in, poglejte, napisano je bilo. Nismo
                  šli nič mimo tega, upoštevali smo, bomo pa se vsako leto sproti spraševali, zakaj
                  se nam zadeva podira? Zakaj se nam gospodarstvo enostavno z leta v leto podira,
                  ker tukaj, ko ste začeli, 1993. recimo, kot je bilo danes rečeno, smo rekli, ja,
                  zdaj pa gremo mi gor in če se spomnite, Krščanski demokrati, smo rekli, rast bruto
                  proizvoda 5,3 najprej, ko je bilo 1, 3,5 itn., ampak zdaj se je pa zadeva zlomila
                  in se je treba vprašati, kaj se je zlomilo in tukaj notri bi moralo tudi to, da je
                  prva naloga, če hočemo ta program izpeljati, da v čim krajšem času, vsaj do konca
                  tega leta povemo, kdo je lastnik, kdo je titular kapitala. Se pravi, čigava so
                  podjetja, ker drugače normalno kot predstavnik davkoplačevalcev ne bom za to, da
                  boste rekli, tega, onega in tretjega oziroma, da bomo na predloge Vlade vzdignili
                  roko za denar, ker potem se nam zgodi TAM, pa vržemo 10 milijard proč. Lahko bi ga
                  ozdravili delno, delovna mesta bi imeli, zdaj jih imamo še 1.600 ali 1.300 celo,
                  mogoče bi ostali vključno z okolico, kot sem prej rekel, okoli tega centra na
                  2.000 danes že in bi lahko delali za cel svet. Mi se pa prepiramo, kdo je kradel,
                  kaj so kradli itn. in na tak način mislim, da ne moremo delovati. Se pravi, neke
                  oporne točke mora tudi ta program dati, čeprav je strokovno delo in je široko
                  znanstveno delo, če ne, je pa treba zbrisati tisto, da lahko Vlada vzame to kot
                  instrument in izvaja svojo gospodarsko politiko. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pregelj.</p>
            </sp>
            <sp xml:id="SDZ1-Izredna-43-1996-04-12.sp30">
               <speaker>ŽARKO PREGELJ:</speaker>
               <p>Spoštovani! Imam repliko na izvajanje gospoda Pucka. Mislim, da je izredno
                  nekorektno povezal nastop gospoda Marjana Podobnika z včerajšnjim dogajanjem v
                  parlamentu. To je zloraba, velikanska zloraba. Nihče iz naše stranke ni trdil, da
                  je proti vključevanju v Evropo zaradi gospodarskega vključevanja. Opozarjali smo
                  na neustrezne instrumente pri vključevanju. Opozarjali smo na izgubo ugleda
                  Državnega zbora s takim načinom dela, kakršnega je Vlada zboru vsilila in
                  opozarjali smo na še nerešene probleme, predvsem pri sprostitvi trga nepremičnin,
                  ki se nanašajo na zemljišča, kajti naša zakonodaja temu še ni prilagojena.
                  Trditev, da smo ŕ priori proti vključevanju in da je današnje nastopanje
                  predsednika naše stranke v nasprotju z včerajšnjim, je prav nesramna in prosim, če
                  se opravičite.</p>
            </sp>
            <sp xml:id="SDZ1-Izredna-43-1996-04-12.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pucko. Jaz bi prosil, da poleg ugleda poskrbite
                  tudi za sklepčnost. To dvoje sovpada. Izvolite.</p>
            </sp>
            <sp xml:id="SDZ1-Izredna-43-1996-04-12.sp32">
               <speaker>CIRIL PUCKO:</speaker>
               <p>Hvala lepa. Repliciram seveda oziroma odgovarjam gospodu Preglju. Ne čutim se
                  krivega, da bi karkoli zlorabil. Vaše tolmačenje je lahko prav, lahko se gleda z
                  vašimi očmi ali pa z mojimi očmi. In jaz sem povedal tisto, kar vidim. Ko me boste
                  prepričali v drugačno obnašanje in seveda v to, da se pridružite tistim strankam,
                  ki mislijo evropsko, potem se javite. Hvala.</p>
            </sp>
            <sp xml:id="SDZ1-Izredna-43-1996-04-12.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Replika, gospod Pregelj.</p>
            </sp>
            <sp xml:id="SDZ1-Izredna-43-1996-04-12.sp34">
               <speaker>ŽARKO PREGELJ:</speaker>
               <p>Spoštovani! Na tak način, kot sedaj repliciramo, jasno, lahko repliciramo v
                  nedogled. Tudi lahko razumemo tako repliciranje kot šalo. Žal so besede, ki so
                  izrečene, izredno trde in tudi v resnici neprimerne za ta forum. Moram poudariti,
                  da so možni različni pogledi, toda nimate nobene pravice različne poglede
                  stigmatizirati. Mislim, da gre tukaj le za korekten odnos med nami in da so naši
                  pogledi lahko čisto drugačni. Imamo tudi pravico zagovarjati svojo pot v Evropo in
                  to tudi počnemo. Ne vidim sedaj razlogov, da bi se na tak način čudili našim
                  pogledom in jih poskušali tudi na tak način v bistvu pred javnostjo izobčiti in na
                  ta način tudi našo politično usmeritev blatiti. Vi se morate zavedati, da ste to
                  včeraj na en način počeli. Mi smo to krepko občutili, in tudi v medijih, ali je
                  bilo naše stališče ignorirano, samo nekajkrat korektno prikazano in v zelo majhni
                  meri, v včerajšnjem Žarišču pa se je poskušalo podobno obnašati. K sreči je gospod
                  Peršak uspel nekako nevtralizirati dokaj euforičen nastop ministra. Tako da
                  mislim, da je prav, predsedujoči, da se s to polemiko ne nadaljuje, tudi je izven
                  te teme.</p>
               <p>Ker sem že pri besedi, če mi dovolite, bi prosil, če sem na vrsti še za en nastop
                  v zvezi z odločanjem o sklepih in stališčih?</p>
            </sp>
            <sp xml:id="SDZ1-Izredna-43-1996-04-12.sp35">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, dovolite, ko boste rekli. To, kar ste povedali glede polemike,
                  morate povedati sami sebi. Ker to polemiko ste začeli vi, ne pa predsedujoči. Jaz
                  sem vam v skladu z demokracijo pustil govoriti, ker se ne vtikam v vsebino in
                  nisem jaz kriv za polemiko med vami in gospodom Puckom. Glede proceduralnega pa
                  izvolite.</p>
            </sp>
            <sp xml:id="SDZ1-Izredna-43-1996-04-12.sp36">
               <speaker>ŽARKO PREGELJ:</speaker>
               <p>Saj vas nisem obtoževal, tudi sem pač bil primoran odgovoriti na to polemiko in je
                  nisem želel nadaljevati. Glede proceduralnega bi pa rad poudaril. Še vedno menim,
                  da je strategija dokument, ki je vladni dokument in mora biti to dovolj jasno
                  zapisano. Jasno, da ima Državni zbor pravico oziroma dolžnost, če mu Vlada ponudi,
                  da se opredeli do nekega njenega dokumenta, da to stori. In tako razumem, da je
                  tudi postopek potekal. Zato prosim samo za to minimalno korektnost, da se ta
                  dokument predstavlja kot vladni dokument. Res pa je, poglejte, in v prvem sklepu
                  je jasno zapisano, da se Državni zbor seznanja s to strategijo in jo podpira. Kaj
                  pomeni ta podpira? Če podpira, pomeni, da jo v bistvu prevzema kot državni
                  dokument. In če jo prevzema kot državni dokument, potem je treba strategijo
                  obravnavati tako kot se obravnavajo splošni akti. Ne zgolj s pavšalno podporo,
                  ampak tudi z možnostjo vlaganja amandmajev, kajti na vse akte se lahko vlagajo
                  amandmaji. In tukaj mislim, da se sedaj ne najdemo, kajti vi trdite, da lahko
                  vlagamo amandmaje samo na te sklepe in stališča. To bi bilo pravilno, če bi bila
                  to predhodna obravnava. Kajti pri predhodni obravnavi zakonodajno telo ne posega v
                  vsebino, daje o tem svoja stališča in mnenja, ki jih potem predlagatelj upošteva
                  ali pa ne. In tista, ki jih ne upošteva, tudi obrazloži, zakaj jih ni upošteval.
                  To je pač naš sistem, ga zelo dobro poznam, ker sem ga tudi sooblikoval. Medtem ko
                  ta pristop kot je sedaj, je po resnici manipulacija poslovnika. Se opravičujem, je
                  manipulacija, kajti če Državni zbor podpre nek dokument, potem pomeni, da o njem
                  odloča. In če o njem odloča, ga lahko tudi amandmajsko popravlja. V kolikor pa
                  menite, da to ni bilo želeno in da se tega ne počne, potem prosim, naj ta podpora
                  odpade, naj ostane samo tisto, da se je seznanil in je s tem zadeva rešena. In
                  potem sprejema Državni zbor zraven še razna priporočila, kajti opozarjam, da
                  sklepi matičnega odbora ne temeljijo samo na 173. členu, ampak tudi na 171. členu,
                  saj gre za celo vrsto priporočil, čeprav, recimo, drugo se glasi z dikcijo
                  <q>"nalaga"</q>, kar je po svoje spet nekaj nerazumljivega. In najbolj nerazumljivo je
                  to, da Državni zbor nalaga Vladi, da upošteva svoj dokument, vladin dokument. V
                  kolikor pa to ni vladin dokument, v kolikor je to neka poljudna knjiga, potem,
                  prosim, ne more imeti naslova Strategija Slovenije. Ne more imeti tega državnega
                  naslova, tukaj moramo biti le korektni. Zato vas prosim, da, gospod podpredsednik,
                  jasno, kot predsedujoči pojasnite, kako bomo odločali o tej problematiki? Jaz
                  ponujam rešitev. Če odločamo tako, kot je zapisano, razen prvega odstavka 1.
                  sklepa, potem je to lahko predhodna obravnava neke platforme, ki jo potem Vlada
                  uporablja za izdelavo drugih dokumentov, tako kot je tudi v bistvu mišljeno. Če pa
                  vztrajate, da ostane podpora temu dokumentu, potem, prosim, dovolite tudi
                  amandmajsko fazo in bom napovedal, bom zaprosil odmor za našo poslansko skupino,
                  da pripravimo določene amandmaje. Mi smo ves čas razumeli, da obravnavamo ta
                  dokument kot predhodno obravnavo oziroma kot dokument, do katerega daje zbor neka
                  stališča, zato, da se bo na podlagi teh stališč pripravil nek drug, bolj
                  kompleksen dokument. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Bom počakal, da se vsedete, da boste poslušali argumente, ki sem vam
                  jih danes že večkrat obrazložil. Gospod Pregelj, ponovno poudarjam, da je
                  dokument, o katerem govorite, gradivo, ki ga je predložila Vlada Republike
                  Slovenije, bilo uporabljeno za pripravo sklepov in stališč Odbora Državnega zbora,
                  to je matičnega delovnega telesa, ki jih predlaga v sprejem Državnemu zboru,
                  skladno s tretjim odstavkom 136. člena in je bilo vloženo na podlagi 173. člena
                  poslovnika. Imate vso možnost, pravico in dolžnost, da v kolikor želite, lahko
                  predlagate amandmaje na sklepe in stališča. Rad bi pa poudaril to, da ste tudi vi
                  večkrat zahtevali izredne seje in ste kot gradivo predlagali celo časopisne
                  izrezke. Vlada je pač predlagala gradivo, kot ga je predlagala, ampak ne v
                  sprejem, temveč v obravnavo. In matično delovno telo je glede na to predlagalo
                  sklepe in stališča. V kolikor jih želite spreminjati in če zahtevate odmor, da
                  boste pripravili določene amandmaje, stališča in sklepe ste pa dobili z dne
                  10.7.1995, in v kolikor želite na ta stališča in sklepe še dodatno vložiti
                  določene amandmaje, skladno iz razprave, prosim, izvolite besedo.</p>
            </sp>
            <sp xml:id="SDZ1-Izredna-43-1996-04-12.sp38">
               <speaker>ŽARKO PREGELJ:</speaker>
               <p>Spoštovani! Razumem vašo zadrego, predsedujoči. Ampak dejstvo je tukaj, da smo
                  bili ali zavedeni ali smo narobe razumeli postopek, lahko mi, lahko vsi ostali.
                  Glejte, v predlogu sklepov in stališč matičnega odbora jasno piše. Piše: <q>"Odbor
                  Državnega zbora za gospodarstvo predlaga Državnemu zboru Slovenije, da ob
                  obravnavi strategije..."</q> in strategija, oprostite, je objavljena v Poročevalcu; v
                  Poročevalcu se ne objavijo lepopisna dela, niti ne znanstvene ekspertize, ampak
                  dokumenti, ki jih Vlada zboru predlaga v sprejem. Ima celo svojo EPA-1107. In,
                  prosim, obravnavamo strategijo! Mi smo bili prepričani, da obravnavamo strategijo,
                  prvotno sem celo bil mnenja, da je to prva obravnava. Kasneje se je izkazalo, da
                  je bila to edina; tudi v redu, da se nismo do zdaj odločili za amandmaje zato, ker
                  smo pač menili, da je tak dokument težko amandmajsko popravljati, kajti gre v
                  bistvu bolj za analizo in edino, kar sem razmišljal, sem razmišljal, da je napačen
                  naslov. Zdaj pa vi trdite, da je osnovni dokument sklepi in stališča matičnega
                  odbora. Sklepi in stališče matičnega odbora so res na podlagi 136. člena primerno
                  pripravljeni, toda niso to osnovni dokumenti. Nimajo svoje EPE, dragi moji, so k
                  strategiji. In edina poslovniška možnost je 182. člen sedaj. V nasprotnem primeru
                  pomeni, da obravnavamo strategijo tako, kot je predložena in da jo tudi
                  amandmiramo. Tega prosim, nam ne morete odreči. Kajti če to naredite, v bistvu
                  manipulirate s poslovnikom. Poznam globoko bistvo poslovnika in v kolikor boste,
                  predsedujoči, vztrajali v svoji razlagi, bom zahteval, da zbor o tem odloči, menim
                  pa, bom zelo direktno rekel, da vam strokovna služba odbora tokrat narobe svetuje
                  in prosim, da tega ne počne več. Kajti glejte, dokument je v Poročevalcu
                  objavljen, v Poročevalcu številka 19 tega leta, ima svojo EPO in je bil namenjen
                  Državnemu zboru, da o njem odloča. Lahko zbor odloča v eni obravnavi, lahko odloča
                  brez amandmajev, če pač nihče ne vloži amandmajev, toda ne morete trditi, da je
                  gradivo, osnovno gradivo stališče matičnega odbora, da se vsa stališča nanašajo na
                  ta dokument. To je možno samo na podlagi 182. člena, ko gre za predhodno
                  obravnavo. Tudi vsebino teh stališč tako razumem, razen tistega prvega sklepa, ki
                  govori, da podpira in s tem dejansko vse skupaj zaplete. Menim, da se na tak način
                  ne da delati. V kolikor ne boste pokazali razumevanja, bomo mi pač uporabili naše
                  instrumente. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp39">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, jaz vam moram povedati, da nisem v nikakršni zadregi in me vaše
                  prepričanje pravzaprav pri proceduri sploh ne zanima. Povedal bom, da nam je Vlada
                  poslala <q>"Strategijo gospodarskega razvoja Slovenije, približevanje Evropi, rast
                  konkurenčnosti in integriranje"</q> v obravnavo in ne v sprejemanje ali odločanje. In
                  Državni zbor se je odločil in glede na predlog matičnega delovnega telesa odločal
                  o sklepih in stališčih. V kolikor menite, da moja razlaga poslovnika ni pravilna
                  in ji nasprotujete, prosim, povejte to, da dam na glasovanje. Seveda pa zbor lahko
                  sklepe in stališča sprejme. Strinjam pa se, da je tako delo, kot je zdaj, zelo
                  težavno, saj večino časa porabimo za proceduralne zadeve in imamo še veliko
                  drugega pomembnega dela. Izvolite, gospod Pregelj.</p>
            </sp>
            <sp xml:id="SDZ1-Izredna-43-1996-04-12.sp40">
               <speaker>ŽARKO PREGELJ:</speaker>
               <p>No, za to je nedvomno odgovoren predsednik zbora, saj on uvršča gradiva na ta
                  zbor, tudi on odloča, ali so pravilno pripravljena in jih lahko vrne, če niso.</p>
               <p>Glede na to, kar ste povedali, da je Vlada v bistvu dala v obravnavo in želela
                  mnenje o tej strategiji, potem je pravilno, da se do nje opredelimo kot do
                  dokumenta in v kolikor ostane odločitev matičnega odbora taka kot je, se pravi v
                  prvem odstavku, da jo podpira, potem mi ugotavljamo, da je ne podpiramo in menim,
                  da je treba potem odločati na ta način, da se lahko vlagajo amandmaji, amandmaji k
                  strategiji, ne zgolj k stališčem in sklepom. Ta stališča in sklepi so v bistvu
                  dodatna priporočila. Še enkrat poudarjam, napisani so na način, ki sodi k 182.
                  členu. Za to zmedo nisem odgovoren. Sem pa vedno korekten in opažam tukaj
                  pomanjkljivosti. Zato zahtevam, predsedujoči, da daste vašo razlago poslovnika v
                  odločanje. V kolikor se bo zbor odločil, kot se bo pač odločil, bomo najavili svoj
                  pristop. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem svojo razlago poslovnika, da smo obravnavali
                  Strategijo gospodarskega razvoja Slovenije, približevanje Evropi, rast
                  konkurenčnosti in ingtegriranje, ki jo je Vlada predložila v obravnavo in da sedaj
                  odločamo o sklepih in stališčih, ki jih je glede na gradivo, ki se imenuje
                  strategija, pripravil matični delovni odbor. Dajem takšno razlago na glasovanje.
                  Prosim vodje, sekretarje, da zagotovite prisotnost v dvorani! Stališča in sklepi,
                  o katerih odločamo, so bili podani z dne 10.7.1995. Ugotovimo sklepčnost!
                     <stage>(44 prisotnih.)</stage> Še vedno ugotavljamo prisotnost! Ponovno pozivam
                  in prosim vodje in sekretarje, da zagotovijo prisotnost in da poslanci, ki so v
                  hiši parlamenta, pridejo v dvorano Državnega zbora. Ugotovimo sklepčnost!
                     <stage>(39 prisotnih.)</stage> Tretjič ugotavljam prisotnost, počakal bom 5
                  minut. V dvorani nas je bilo sedaj več kot 39. Še vedno ugotavljamo prisotnost.
                  Prosim vse, da potrdite prisotnost. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je predlog sprejet.</p>
               <p>Želi še kdo besedo v razpravi? <stage>(Ne.)</stage> Razpravo zaključujem in
                  prehajamo na odločanje o sklepih in stališčih. Predlagam, da glasujemo najprej o
                  spreminjevalnih - proceduralno, gospod? Izvolite, gospod Jagodnik, proceduralno.
                  Razprava je zaključena. Razpravo sem zaključil, ker ni bilo več nobenega
                  javljanja. Proceduralno? Izvolite.</p>
            </sp>
            <sp xml:id="SDZ1-Izredna-43-1996-04-12.sp42">
               <speaker>JOŽE JAGODNIK:</speaker>
               <p>Proceduralno - potem prosim, da se preveri na magnetogramu, koliko sekund je
                  potreboval predsedujoči, da je ugotovil, da je razprava zaključena. Hvala.</p>
            </sp>
            <sp xml:id="SDZ1-Izredna-43-1996-04-12.sp43">
               <speaker>PODPREDSEDNIK VLADIMIR TOPLER:</speaker>
               <p>O tem ne moremo glasovati. Jaz sem ves čas spraševal, kdo želi - dovolite, da
                  pojasnim - ves čas sem spraševal, kdo želi besedo. Ker ni bil javljen nihče -
                  gospoda Jagodnika sem gledal, ni držal roke gor. Kolegice in kolegi, gospod
                  Jagodnik je po glasovanju dvignil roko, vprašal sem ga - mir v dvorani!</p>
               <p>Smo pri stališčih in sklepih. Predlagam, da najprej glasujemo o spreminjevalnih in
                  dopolnjevalnih stališčih, nato pa o stališčih in sklepih v celoti. Želi kdo
                  besedo? <stage>(Ne.)</stage></p>
               <p>Torej prehajamo najprej na spreminjevalna stališča. Gospod Janez Jug predlaga: v
                  drugem delu sklepov in stališč Odbora za gospodarstvo se na koncu 8. točke črta
                  pika ter doda naslednje besedilo: <q>"ter opredeli pomen in vlogo prostih con kot
                  razvojnega dejavnika oziroma njihovega multiplikativnega razvojnega učinka."</q> Želi
                  kdo o tem dopolnjevalnem stališču besedo? Gospod Jug, izvolite.</p>
            </sp>
            <sp xml:id="SDZ1-Izredna-43-1996-04-12.sp44">
               <speaker>MAG. JANEZ JUG:</speaker>
               <p>To je v redu. Jaz bi kolege poslance samo opozoril na to, da ta sklep, ki ga jaz
                  zdaj predlagam, dodate k 8. točki, ki ga je Odbor za gospodarstvo na zadnji seji,
                  ko je obravnaval prostocarinske cone, proste cone, že dal v svoje sklepe in je
                  prav, da je tudi v tej strategiji približevanja Evropi tudi ta zadeva notri, ne
                  samo v strategiji zunanjeekonomskih odnosov Slovenije z Evropo. Hvala. Pa bi
                  prosil, če bi podprli.</p>
            </sp>
            <sp xml:id="SDZ1-Izredna-43-1996-04-12.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, izvolite.</p>
            </sp>
            <sp xml:id="SDZ1-Izredna-43-1996-04-12.sp46">
               <speaker>ŽARKO PREGELJ:</speaker>
               <p>Spoštovani! Zelo podpiram to dopolnilo k strategiji. Opozarjam, da je to eno
                  redkih konkretnih dopolnil, ki bodo v resnici usmerila določeni gospodarski razvoj
                  na našem področju. Bi pa opozoril, da bo to dopolnilo, pa cela vrsta dopolnil iz
                  drugega dela sklepov in stališč, čeprav ne razumem, kako so mišljeni ti drugi deli
                     <stage>(pa to bom potem proceduralno vprašal)</stage>, v bistvu dajalo zelo
                  konkretne napotke Vladi. In zanimivo, ne, da bo dajal Vladi napotke, naj to svojo
                  strategijo še spreminja, kar samo dokazuje, da sem v resnici imel svoj prav. Hvala
                  lepa.</p>
            </sp>
            <sp xml:id="SDZ1-Izredna-43-1996-04-12.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Prehajamo na odločanje o dopolnilu gospoda Janeza Juga k rimski dve, drugemu delu
                  k 8. točki, in ga dajem na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo dopolnilno stališče sprejeli.</p>
               <p>Gospod Sašo Lap predlaga v drugem razdelku pod rimsko II, da se za 8. točko
                  stališč in sklepov doda nova 9. točka, ki se glasi: <q>"Pri razvoju prometne
                  infrastrukture je treba med drugimi posvetiti tudi posebno pozornost letališčem,
                  tako mednarodnim kot športnim in turističnim."</q> Želi kdo besedo?
                     <stage>(Ne.)</stage> Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo to dodatno sprejeli.</p>
               <p>Zdaj pa dajem na glasovanje stališča in sklepe v celoti, potem bomo pa glasovali
                  še o dodatnih sklepih. Prej obrazložitev glasu, gospod Pregelj. Proceduralno,
                  izvolite.</p>
            </sp>
            <sp xml:id="SDZ1-Izredna-43-1996-04-12.sp48">
               <speaker>ŽARKO PREGELJ:</speaker>
               <p>Spoštovani! Če želimo res spoštovati poslovnik, ki smo ga sprejeli s kar
                  precejšnjo večino, in če spoštujemo to, kar je napisano v napovedni glavi pred
                  sklepi in stališči, potem ne moremo glasovati v bloku o teh sklepih in stališčih.
                  Poglejte, 173. člen govori o aktu, ki se mu reče sklep in sklep se lahko nanaša na
                  postopkovna vprašanja, lahko se z njim zavzemajo stališča, toda do posameznih
                  vprašanj. Tukaj pa imamo v nekaterih, tako imenovanih sklepih, več vprašanj, ne
                  gre za posamezno vprašanje. Dejansko so na podlagi 173. člena zgolj tisti sklepi,
                  ki so pod rimsko II. Pod rimsko I. gre večinoma za priporočilo po dva, tri, štiri
                  in pet, medtem ko ena je ugotovitveni sklep oziroma sklep, ki se ga običajno
                  sprejme ločeno od celotnega kompleta. Z njim podpremo določen akt in odpremo
                  zeleno luč za odločanje v Državnem zboru. Toda to pomeni, da odločamo tako, kot se
                  odloča v okviru prve obravnave. Tukaj pa ne moremo govoriti ne o prvi in ne o
                  drugi, saj ste jasno povedali, da ne odločamo o dokumentu kot celoti, ampak da
                  zgolj odločamo o stališčih. V prvem sklepu pa matični odbor predlaga odločitev, ki
                  je značilna pri prvi obravnavi oziroma pri enojni obravnavi, če lahko tako rečem,
                  dokumentov, ki niso zakoni in podobno. Zato menim, da delate prekršek, če dovolite
                  tako proceduro naprej. Prejšnje glasovanje je kazalo, glede na to, da je šlo za
                  dva glasova razlike, dokajšnjo razdvojenost v Državnem zboru in menim, da vodenje
                  ni čisto korektno. Poslovniške razlage res sprejemamo z navadno večino, toda
                  dejstvo je, da tukaj je odločanje narobe zastavljeno. Menim, da bi morali odločati
                  vsaj o vsakem sklepu posebej, dejansko gre zgolj za nomotehnično dopolnilo, da je
                  treba upoštevati 271. člen, toda vsekakor o prvem sklepu ne moremo odločati skupaj
                  z ostalimi. Tukaj mislim, da naredimo temeljno napako. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Žarko Pregelj, dovolite, da vam ponovno pojasnim. Pred
                  glasovanjem o stališčih in sklepih sem vas pozval, če želite, da dodate
                  spreminjevalne ali dopolnjevalne predloge in če zahtevate odmor, tega niste
                  zahtevali. Preden smo prešli na glasovanje, sem jasno in glasno povedal, kar je
                  razvidno tudi iz magnetograma, da bomo glasovali tako, najprej o spreminjevalnih
                  in dopolnjevalnih stališčih in sklepih, nato pa o stališčih in sklepih v celoti.
                  Nihče ni oporekal in smo takrat tako kot po proceduri, to tudi nadaljevali.</p>
               <p>In sedaj dajem stališča in sklepe v celoti na glasovanje. Potem pa bomo glasovali
                  še od dodatnih sklepih. Želi kdo besedo o stališčih in sklepih?
                     <stage>(Ne.)</stage> Zdaj ni več proceduralnega, med glasovanjem. Boste dobili
                  po glasovanju takoj proceduralno besedo, med glasovanjem ne dajem proceduralne
                  besede.</p>
               <p>Ugotovimo sklepčnost! <stage>(45 prisotnih.)</stage> Prosim, da znova ugotovimo
                  prisotnost v dvorani. Še vedno ugotavljamo prisotnost v dvorani. Ugotovimo
                  sklepčnost! <stage>(39 prisotnih.)</stage> Ugotavljam prisotnost! Počakal bom 5
                  minut. Še vedno ugotavljamo prisotnost! <stage>(44 prisotnih.)</stage> Ugotavljam,
                  da Državni zbor ni sklepčen. Sejo nadaljujemo ob 13. uri.</p>
            </sp>
            <stage type="time">(Seja je bila prekinjena ob 12.48 uri in se je nadaljevala ob 13.06
               uri.)</stage>
            <sp xml:id="SDZ1-Izredna-43-1996-04-12.sp50">
               <speaker>PODPREDSEDNIK VLADIMIR TOPLER:</speaker>
               <p>Še vedno ugotavljamo prisotnost v dvorani! Še vedno ugotavljam prisotnost!
                     <stage>(41 prisotnih.)</stage> Prosim, da znova ugotovimo prisotnost! Še vedno
                  ugotavljam prisotnost! Takoj, ko bomo sklepčni, dobiti besedo, gospod Pregelj. Še
                  vedno ugotavljamo prisotnost! Ugotavljam prisotnost! <stage>(44
                     prisotnih.)</stage> Še enkrat bomo ugotovili prisotnost. Počakal bom pet minut.
                  Lepo prosim, da potrdite svojo prisotnost v dvorani! Še vedno ugotavljam
                  prisotnost! <stage>(51 prisotnih.)</stage> Besedo dajem gospodu Žarku Preglju, ki
                  ima proceduralno.</p>
            </sp>
            <sp xml:id="SDZ1-Izredna-43-1996-04-12.sp51">
               <speaker>ŽARKO PREGELJ:</speaker>
               <p>Spoštovani! Predlagam na podlagi 73. člena oziroma zahtevam v imenu poslanske
                  skupine, da se odločanje o tej točki preloži na eno od naslednjih sej. Gre za
                  direkten proceduralni predlog, kajti menim, da ni dovolj osnov za odločanje.
                  Namreč ugotavljam, da v kolikor sprejmemo v bloku ta stališča in sklepe, čeprav bi
                  po mojem lahko vsakega posebej in tudi amandmajsko popravljali, gre predvsem za
                  določene dikcije, bomo sprejeli čudno zadevo. In bi želel, da se do teh stališč
                  opredeli tudi Sekretariat za zakonodajo in pravne zadeve, kajti mnenja
                  sekretariata nimam in mislim, da ga sploh ni. Zato predlagam, da se odločanje o
                  tem preloži na eno od naslednjih sej. To 73. člen omogoča in da do takrat matični
                  odbor izjasni dikcijo teh sklepov. Namreč menim, da ne more hkrati podpirati in se
                  seznanjati z nekim dokumentom v smislu dokumenta, ki bo služil kot temeljna
                  usmeritev za določanja vloge države. To ni v skladu z ustavo. To lahko odloča samo
                  dokument, ki ga Državni zbor sprejme kot akt Državnega zbora. V tem primeru, kot
                  je tukaj zamišljeno, bo to še vedno akt Vlade, s katerim se zbor zgolj seznanja in
                  so tudi naslednje točke nekakšni nesmisli. Glejte, v 2. točki Državni zbor nalaga
                  Vladi, da popravlja svoj dokument. Mislim, da za to ni pristojen. Potem v 2. točki
                  zbor pričakuje, da bo Vlada upoštevala sklepe in stališča. Gre za dikcije, ki so
                  po svoje komične. V 3. točki naj Vlada svojo strategijo prilagaja spremembam
                  okolja in upošteva pri pripravi drugih strategij in tako naprej. Gre za kup takih
                  priporočil, ki imajo samo smisel, če gre za odločitve zbora, vsekakor je pa
                  najbolj pomembna pri 1. točki in prosim, da se o tem tudi sekretariat izreče, da
                  ne more zbor podpirati nekega dokumenta kot dokument države, v resnici je pa to
                  dokument zgolj Vlade in bo veljal, dokler bo ta Vlada obstajala, potem pa ne več.
                  Zato prosim, da se glede na moje pomisleke odločimo v smislu drugega odstavka 73.
                  člena.</p>
            </sp>
            <sp xml:id="SDZ1-Izredna-43-1996-04-12.sp52">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, jaz bi vas ponovno opozoril, da smo imeli obravnavo, v
                  okviru te obravnave ste imeli možnost, da sklepe spremenite ali dopolnite, da
                  zahtevate odmor, tega niste izkoristili. Ponujeno vam je bilo. Sedaj smo tik pred
                  tem, da se odločamo. In v prvem odstavku 73. člena piše: "Če Državni zbor v
                  zadevi, ki jo je obravnaval, ni končal razprave, <stage>(mi smo jo
                     končali)</stage> ali če ni pogojev za odločanje, se razprava oziroma odločanje
                  o zadevi preloži na eno naslednjih sej." V kolikor želite, lahko zahtevate odmor,
                  ne moremo pa glasovati o nečem drugem, ker smo tik pred odločanjem. Drugi odstavek
                  pa govori o tem, kdo je lahko predlagatelj. Ste lahko predlagatelj, če je
                  izpolnjen prvi pogoj. Ali želite v imenu poslanske skupine pavzo, izvolite, gospod
                  Pregelj za posvetovanje pred odločanjem.</p>
            </sp>
            <sp xml:id="SDZ1-Izredna-43-1996-04-12.sp53">
               <speaker>ŽARKO PREGELJ:</speaker>
               <p>Spoštovani, menim, da ni pogojev...</p>
            </sp>
            <sp xml:id="SDZ1-Izredna-43-1996-04-12.sp54">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, vam bom začel jemati besedo. Jaz sem vam jasno povedal, da je
                  možno, da dobite odmor, da pa vam ne morem tega dati na glasovanje, kar zahtevate.
                  Smo tik pred odločanjem. Imeli ste vso možnost. V kolikor pa zahtevate, da moja
                  razlaga ponovno ni pravilna, pa prosim, da predlagate, da jo dam na glasovanje.
                  Dajem pa vam besedo edino v primeru, če želite ali zahtevati odmor, ali da se o
                  moji proceduri ponovno odloči Državni zbor.</p>
            </sp>
            <sp xml:id="SDZ1-Izredna-43-1996-04-12.sp55">
               <speaker>ŽARKO PREGELJ:</speaker>
               <p>Poglejte, predlagam, da se odloči o vaši razlagi poslovnika. Dal sem proceduralni
                  predlog, ker sem menil oziroma v imenu poslanske skupine, da ni pogojev za
                  odločanje. Tudi sem jih argumentiral in predlagal, da da pojasnilo o tem sklepu
                  Sekretariat za zakonodajo in pravne zadeve. To je procesno možno. Kajti o vseh
                  sklepih in amandmajih lahko daje pojasnila sekretariat. Tu smo že večkrat imeli
                  take probleme in smo jih tako reševali. Torej vsekakor glede na to, da ne želite
                  dati na podlagi 73. člena proceduralnega predloga v odločanje zboru, potem
                  zahtevam, da se zbor odloči o korektnosti vašega dela, se pravi o korektnosti
                  razlage poslovnika, kajti menim, da v tem trenutku ni pogojev vsaj do takrat,
                  dokler sekretariat ne ugotovi, da je ta sklep v skladu z zakonodajo in z ustavo.
                  Menim, da ni v skladu z ustavo. Gre v bistvu za delitev oblasti in podobno. Zato
                  vas prosim, da v kolikor ne želite dati proceduralnega predloga na podlagi 73.
                  člena, da se preloži odločanje o tej problematiki, potem prosim, dajte v odločanje
                  vašo razlago poslovnika. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp56">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, jaz si morda tudi želim, vendar sem jaz dolžan, da
                  naredim tisto, kar smem in česar ne smem. In zato dajem na glasovanje sklep, da je
                  moja razlaga bila pravilna, kajti imeli ste možnost, da sklepe in stališča v
                  razpravi ustrezno popravite z amandmajem. Bilo vam je ponujeno, tega niste
                  storili. Tudi mnenje sekretariata bi lahko zahtevali. Zdaj smo pred odločanjem.
                  Lahko se še obrazloži glas in nič drugega. To je moja razlaga poslovnika in
                  mislim, da so vsi pogoji, da lahko o tem odločamo in dajem svojo razlago na
                  glasovanje. Ugotavljam prisotnost! Gospod Potrč, vi dobro veste, da o
                  proceduralnih zadevah ni možno obrazložiti glasu. Še enkrat poudarjam, ne
                  razpravljamo o predlogu gospoda Preglja, v katerem bi veljal tudi 64. člen, ampak
                  razpravljamo o proceduralnem sklepu, da je moja razlaga poslovnika pravilna ali
                  ne. O tem bo odločal Državni zbor. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je razlaga pravilna. Želi še kdo obrazložiti svoj glas pred
                  sprejemom stališč in sklepov v celoti? Gospod Podobnik, izvolite, obrazložitev
                  glasu in potem gospod Jagodnik.</p>
            </sp>
            <sp xml:id="SDZ1-Izredna-43-1996-04-12.sp57">
               <speaker>MARJAN PODOBNIK:</speaker>
               <p>Spoštovani! Obžalujem, da je tako malo pripravljenosti, da bi ob tako pomembni
                  temi, kot je vprašanje strategije gospodarskega razvoja, našli rešitev za nekatere
                  proceduralne zaplete, ki jim predsedujoči očitno, žal, ni kos. Mislim, kot sem že
                  prej povedal, da je bilo ogromno dela vloženega v to strategijo, v ta dokument,
                  zato ne bom glasoval proti temu dokumentu, ker se mi ne zdi smiselno, ker bi bil
                  in je lahko dobra osnova. Ni pa to še tisto, kar danes Slovenija rabi za to, da bi
                  spremenila tok gospodarskega razvoja, ki žal, ni ugoden. Tudi danes je bila ena od
                  možnosti, da s spremembo sklepa matičnega odbora spremenimo ta poskus, da se ob
                  tem, ko nismo imeli možnosti vplivati na posamezne točke te strategije, vendarle
                  naloži Državnemu zboru, da bianco vzame s tem, ko se seznani, kar pomeni, razlaga,
                  da je tudi sprejela, vzela to strategijo tudi kot za svojo. To je bila napaka, to
                  je bilo narobe. Vem, da vi kot predlagatelji niste mogli danes več na to vplivati.
                  Mislim pa, da tisti, ki oblikujete na tak ali drugačen način še vedno večino v tem
                  Državnem zboru, tudi vam ni v korist, da se tako pomembni dokumenti izsiljujejo
                  preko Državnega zbora na ta način. In če si smem ob obrazložitvi glasu dovoliti
                  napoved, kaj se bo zgodilo tudi zaradi tega načina dela tukaj, danes, bo v
                  marsičem razvrednoteno tudi vaše delo. In upam, da vsaj v prihodnje ob tako
                  pomembnih zadevah, kot je vprašanje strategije gospodarskega razvoja, ne bomo
                  uporabljali tako napačne postopke. Zato sam ne bom glasoval ne zanj ne proti.</p>
            </sp>
            <sp xml:id="SDZ1-Izredna-43-1996-04-12.sp58">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jagodniku. Gospodu Podobniku pa povem, da se
                  lotevam samo stvari, ki sem jim kos. Izvolite, gospod Jagodnik.</p>
            </sp>
            <sp xml:id="SDZ1-Izredna-43-1996-04-12.sp59">
               <speaker>JOŽE JAGODNIK:</speaker>
               <p>Hvala lepa, gospod podpredsednik. <stage>(Nemir v dvorani!)</stage></p>
            </sp>
            <sp xml:id="SDZ1-Izredna-43-1996-04-12.sp60">
               <speaker>PODPREDSEDNIK VLADIMIR TOPLER:</speaker>
               <p>Izvolite, gospod Jagodnik.</p>
            </sp>
            <sp xml:id="SDZ1-Izredna-43-1996-04-12.sp61">
               <speaker>JOŽE JAGODNIK:</speaker>
               <p>Ja, niso še vsi vsega povedali. Gospod podpredsednik...</p>
            </sp>
            <sp xml:id="SDZ1-Izredna-43-1996-04-12.sp62">
               <speaker>PODPREDSEDNIK VLADIMIR TOPLER:</speaker>
               <p>Samo malo! Obrazložitev glasu ima gospod Jagodnik!</p>
            </sp>
            <sp xml:id="SDZ1-Izredna-43-1996-04-12.sp63">
               <speaker>JOŽE JAGODNIK:</speaker>
               <p>Hvala lepa, gospod podpredsednik, za besedo. Danes ste ubrali stil Brigite
                  Bukovec, po najkrajši poti čez ovire in do sprejetja. In to vam seveda zamerim.
                  Hvala lepa pa, da ste mi vendarle omogočili, da povem v dveh stavkih nekaj, kar
                  sem želel že prej povedati. Za to strategijo ne bom glasoval. Spoštujem in
                  respektiram spisek imen in inštitucij, ki so pripravljali to strategijo, ker pa
                  nisem mogel sovplivati oziroma mi ni bilo omogočeno, se seveda ne morem odločiti,
                  da jo tudi podprem. Ta spisek je seveda impozanten. Poglejte na stran 107 oziroma
                  na stran 105, 106, 107 in tako naprej. Slišim, da je strategija veljala 50
                  milijonov tolarjev, da so jo pripravljali dalj časa, 50 milijonov tolarjev, za to
                  smo glasovali v proračunu pred lanskim letom. In seveda je to kar precejšen denar.
                  Poglejte, kako ugledna imena so napisana na strani 107, med njimi tudi nekateri
                  naši poslanski kolegi, ki verjetno tega niso delali volontersko ali pa
                  ljubiteljsko do države. Poglejte na stran 107, pod številko 16, saj imate vse te
                  materiale tam pri sebi. Skratka, impozanten je ta spisek, respektativen je, tu so
                  sodelovale mednarodne institucije, mednarodna banka, cela vrsta uglednih ustanov
                  in cela vrsta tistega domačega znanja, ki ga pač premoremo. In gotovo je seveda v
                  tem dokumentu tudi kaj koristnega, uporabnega, ampak nekaj me pa moti. Pred leti,
                  1976 je ob 200-letnici Združenih držav Amerike bila izdana knjiga pod taktirko dr.
                  Kleina, to je znani harvardski ekonometrij, profesor, Nobelov nagrajenec, ki je
                  združil v bistvu znanstvenike z vsega sveta. Naredili so scenarij prihodnjih 200
                  let. In v poljudni knjigi so napisali pravzaprav tisto, po čemer bi se nekoliko
                  lahko zgledovali tudi mi. Knjiga je zelo bralna tudi na našem tržišču, verjetno jo
                  gospodje poznajo in gospa, in je dostopna, kjer so v bistvu na štirih segmentih
                  izdelali štiri scenarije. Pregledali so možno gibanje prebivalstva, gibanje
                  osnovnih resursov države, dogajanja, ki bi se znala zgoditi na področju okolja in
                  pa na področju energije. In na ta način so sestavili štiri scenarije, delili so
                  jih na polovico. Ena vrsta je bila optimističnih, druga vrsta manj, mislim,
                  neoptimističnih, in vmes so iskali variante.</p>
               <p>Tudi v tej strategiji je nekaj takega. Tri variante imate, razvoj plus in tako
                  naprej, pa nična varianta, ampak vendarle se mi zdi, da nekaj tega manjka, nekaj,
                  kar me spominja na naše slavne resolucije iz polpretekle zgodovine, ki smo jih z
                  velikimi aplavzi sprejemali, potem pa pospravljali v predale, ker jih potem seveda
                  nihče ni gledal. In to naše delo danes ni na nivoju tega dokumenta. Ta dokument je
                  eden najpomembnejših dokumentov, ki ga je ta Državni zbor bil pripravljen v treh
                  in pol letih svojega dela sprejeti. In ta dokument je seveda tisti katekizem, po
                  katerem bi se morala država ali pa znala umna država ravnati v prihodnje. V tem
                  dokumentu, in to je zadnji stavek, se mi pa zdi seveda najbolj revno izpisan in
                  zapisan odnos do regionalnega razvoja. Prepisanih je nekaj podatkov iz uvoda
                  tistega zakona, ki ga sprejemamo že nekaj časa v tem zboru. Kar poglejte na stran
                  86, s tem, da so prepolovili celo zadevo, z istimi stavki prepisali in tako
                  naprej. Mene seveda zbode tak pristop in tak pristop je tudi legitimacija države
                  do tega regionalnega razvoja. Tak pristop odlikuje tudi nas.</p>
               <p>Država je ena od vej oblasti, ki opravlja svoje točno določene funkcije. Slovenija
                  je po višini in deležu prispevkov, ki jih daje za regionalni razvoj, daleč na
                  zadnjem mestu v Evropi. To piše tudi v tistem materialu in to smo prepisali tudi
                  tu notri. In še nekaj. V svetu so seveda znani načini reševanja velikih
                  gospodarskih bolnikov. Za sindrom oziroma projekt Pittsburga je ekonomistom dobro
                  znano, kaj se je zgodilo. Za Westfallio je dobro znano, kaj se je zgodilo, za
                  območje Liverpoola in Birminghama prav tako. Na tak način so države sistematično
                  pristopale k tistim področjem, zaokroženim področjem, velikanskim, ki so vlekle
                  tole skupno nacionalno gospodarsko ladjo na dno. In seveda jim je uspevalo na ta
                  ali na drugačen način. V tem dokumentu ni niti ene besede, kako razreševati akutne
                  probleme, oprostite, da sem spet lokalno obarvan, Maribora, ampak vem, da ti
                  problemi pestijo Celje, deloma Kranj, deloma Novo mesto in tako naprej. Mi smo
                  pravzaprav fenomenalni v tem smislu, raste nam kljub vsemu družbeni produkt,
                  propada nam pa gospodarstvo; na vseh mogočih šivih pokamo. Tega pa v tem papirju
                  ni videti. In zato, ker tega v tem papirju ni videti, jaz takega papirja, za
                  katerega poudarjam, da je eden temeljnih dokumentov tega Državnega zbora, ne morem
                  podpreti. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp64">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? Gospod Pregelj, izvolite.</p>
            </sp>
            <sp xml:id="SDZ1-Izredna-43-1996-04-12.sp65">
               <speaker>ŽARKO PREGELJ:</speaker>
               <p>Spoštovani! Teh sklepov in stališč ne morem podpreti, zato, ker menim, da niso v
                  skladu z ustavnim redom in pravili našega poslovnika. Ugotavljam, da zbor ne more
                  podpirati dokumenta, ki ni njegov dokument, ki je dejansko dokument Vlade in pri
                  tem ga deklarirati kot temeljno usmeritev za določanje vloge države. Tako vlogo se
                  lahko državi določi samo z zakonom ali kvečjemu z določeno resolucijo. Za
                  usmeritve se uporabljajo deklaracije in resolucije. Ne morem podpreti takih
                  sklepov in stališč, ki vsebujejo v sebi tako dikcijo, da Državni zbor nalaga
                  Vladi, da popravlja svoje lastne vladne dokumente. Namreč, to je vsebina drugega
                  sklepa, kjer naj bi Državni zbor naložil, v resnici lahko kvečjemu priporoči
                  Vladi, da upošteva izsledke te strategije pri pripravi ostalih dokumentov, kar je
                  tudi vprašanje smisla takega sklepa. Zakaj je pa Vlada potem sploh ta dokument
                  zboru predložila?</p>
               <p>Tudi neokusen je sklep, da Državni zbor pričakuje, da bo Vlada upoštevala sklepe
                  in stališča Državnega zbora in jih potem, jasno, tudi uporabila pri svojih drugih
                  dokumentih. Vse to kaže, da so bila taka stališča oblikovana na način, kot se
                  oblikujejo stališča za pripravo dokumenta za drugo branje. In verjetno je v tem
                  srž vseh nesporazumov.</p>
               <p>Tudi obžalujem, da zbor z večinskim odločanjem ni ugotovil, da ima na podlagi 181.
                  člena pri smiselni uporabi tega člena pri sprejemanju drugih splošnih aktov, kar
                  sklepi vsekakor so, Sekretariat za zakonodajo in pravne zadeve pravico, da v vsaki
                  obravnavi tega akta poda svoje mnenje o skladnosti akta z ustavo. Ni podal mnenja
                  o sklepih in stališčih, vsaj jaz jih ne poznam in tudi večina tega ni omogočila.
                  Zato teh sklepov in stališč žal ne morem podpreti. Tudi se ne čutim pristojnega,
                  da bi razsojal, ali so neke strokovne ekspertize primerne ali ne. Lahko se čutim
                  pristojnega, ali so določene strokovne ekspertize primerna podlaga za pripravo
                  splošnega akta, ki bi mu rekli lahko resolucija o strateških usmeritvah
                  gospodarskega razvoja Slovenije pri vključevanju v Evropsko unijo. To kot poslanec
                  lahko presodim, ne morem pa razsojati, ali so strokovni dokumenti oziroma
                  strokovne ekspertize same po sebi dobre, kajti za to nisem pooblaščen. Zato menim,
                  da so ti sklepi in stališča, predvsem prvi del, neprimerni, da o njih sploh
                  odločamo. Glede na to, da kljub vsemu obstaja nevarnost, da jih večina v tem zboru
                  sprejme, se bom izjasnil proti njim in bom glasoval proti. Hvala lepa.</p>
            </sp>
            <sp xml:id="SDZ1-Izredna-43-1996-04-12.sp66">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Želi še kdo obrazložiti svoj glas?
                     <stage>(Ne.)</stage></p>
               <p>Na glasovanje dajem stališča in sklepe v celoti. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da so stališča in sklepi sprejeti.</p>
               <p>Imamo še dva sklepa. Gospod Sašo Lap predlaga: <q>"Vlada naj v roku šestih mesecev po
                  sprejemu strategije gospodarskega razvoja pripravi in predloži v obravnavo
                  Državnemu zboru nacionalni program imigracijske politike"</q>. Želi kdo o tem besedo?
                     <stage>(Ne.)</stage></p>
               <p>Dajem to na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da sklep ni sprejet.</p>
               <p>Imamo še en sklep gospoda Saša Lapa, ki predlaga: <q>"Državni zbor predlaga Vladi
                  Republike Slovenije, da za uspešnejše uresničevanje strategije gospodarskega
                  razvoja na področju agroživilstva ustanovi nacionalni center za pospeševanje
                  kmetijsko-živilskega trženja na domačih in tujih trgih"</q>. Želi kdo besedo?
                     <stage>(Ne.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da tudi ta sklep ni sprejet.</p>
               <p>S tem zaključujem 3. točko dnevnega reda in seveda 43. izredno sejo. Z redno sejo
                  nadaljujemo v torek ob 10. uri. Nasvidenje.</p>
            </sp>
            <stage type="time">(Seja se je končala 12. aprila 1996 ob 13.35 uri.)</stage>
         </div>
      </body>
   </text>
</TEI>