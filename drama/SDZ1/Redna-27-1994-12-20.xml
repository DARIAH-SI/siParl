<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-27-1994-12-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">C8A2F52B22AF6055C1257832004838D4</idno>
               <idno type="URI">C8A2F52B22AF6055C1257832004838D4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-27-1994-12-20.DZ" n="27">
               <name>Redna</name>
               <date when="1994-12-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-27-1994-12-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. DECEMBRA 1994 OB 9.10 URI)</stage>
            <sp xml:id="SDZ1-Redna-27-1994-12-20.sp1">
               <speaker>PODPREDSEDNIK VLADIMIR TOPLER:</speaker>
               <p>Poslanci lepo prosim, da zasedete svoja mesta, da lahko pričnemo z nadaljevanjem seje.</p>
               <p>Pričenjam nadaljevanje 27. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Miloš Pavlica, Alojz Peterle in Igor Omerza za popoldan. Opravičena sta Andrej Lenarčič in Franc Černelič. Vse ostale pa lepo prosim, da potrdite svojo prisotnost v dvorani. Kolegice in kolegi, še vedno ugotavljamo prisotnost v dvorani. Ugotavljam, da je navzočih 56 poslank in poslancev, tako je zbor sklepčen in lahko tudi odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje 27. seje bomo pričeli z včeraj prekinjeno obravnavo k 9. točki dnevnega reda in sicer z odločanjem predlaganih amandmajev k predlogu zakona o veterinarstvu.</p>
               <p>Nato bomo prišli na obravnavo usklajevalnih amandmajev k 8. točki, to je k predlogu zakona o obrambi ter po dnevnem redu dalje.</p>
               <p>Prihajamo torej na odločanje o amandmaju, k predlogu Zakona o veterinarstvu. Imate pregled amandmajev, ki ste si ga verjetno pripravili že včeraj, imamo pa še dodaten amandma, ki ga bom potem prebral. Prosim, za malo več posluha, kolegice in kolegi.</p>
               <p>K 12. členu imamo amandma Vlade, odbor amandma podpira. Želi kdo besedo?</p>
               <p>Dajem amandma k 12. členu na glasovanje. Ugotovimo sklepčnost! Dovolite, da amandmajev ne berem. <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 28. členu imamo amandma, predlagatelj Odbor za kmetijstvo in gozdarstvo. Želi kdo besedo? Amandma dajem na glasovanje. Ugotovimo sklepčnost! <stage>(24 prisotnih.)</stage> Ugotovimo sklepčnost! Prosim kolege in kolegice, da zasedete svoja mesta in da sodelujete pri glasovanju. Gospod Kopše, izvolite. Hvala lepa. Prosim, da ponovno ugotovimo prisotnost. Glasujemo o amandmaju k 28. členu, to je amandma Odbora za kmetijstvo in gozdarstvo. Mnenja Vlade nimamo. Vlada amandma podpira. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>K 37. členu imamo amandma, predlagatelj dr. Franc Zagožen. Odbor podpira, Vlada podpira, želi kdo besedo? Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>K 38.členu imamo amandma, predlagatelj dr. Franc Zagožen. Odbor ne podpira. Vlada? Izvolite gospod Lenič, pomočnik direktorja Republiške veterinarske uprave.</p>
            </sp>
            <sp xml:id="SDZ1-Redna-27-1994-12-20.sp2">
               <speaker>JERNEJ LENIČ:</speaker>
               <p>Spoštovane poslanke, spoštovani poslanci! Vlada amandmaja ne podpira iz naslednjih razlogov: Državni zbor je tak amandma zavrnil že v drugem branju. Pogojev za ustanovitev devetih območnih zavodov kot pravnih oseb ne izpolnjujejo vsaj trije območni zavodi, ker bi ostalo v takem zavodu oziroma v taki enoti le sedem do dvanajst strokovnih veterinarskih delavcev. Tako organizacijo podpira tudi vsa veterinarska stroka. Tak zavod bo v svojih enotah opravljal le strokovna opravila za inšpekcijo, ki jih mora opravljati država in sicer organizacijo in vodenje izvajanja ukrepov zoper širjenje kužnih bolezni, veterinarsko-sanitarni nadzor v obratih, ki proizvajajo živila živalskega izvora za javno potrošnjo in laboratorijsko in patoanatomsko diagnostiko kužnih boleznih. Vlada Državnemu zboru predlaga, da tega amandmaja ne sprejme. Hvala.</p>
            </sp>
            <sp xml:id="SDZ1-Redna-27-1994-12-20.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma dajem na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet. Smo na strani 2 in imamo amandma k 40. členu. Predlagatelj je Odbor za kmetijstvo in gozdarstvo. Vlada amandma podpira in dajem amandma k 40. členu na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli in pri 43. členu imamo dva amandmaja. Prvega predlaga Vlada in ga odbor podpira in drugega poslanska skupina Slovenske nacionalne desnice in odbor podpira. Ali želi kdo besedo? Na glasovanje dajem najprej prvi amandma k 43. členu. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet in drugi amandma k 43. členu. Predlagatelj je poslanska skupina Slovenske nacionalne desnice. Odbor ga podpira. Ugotovimo sklepčnost! Gospod Lenič, izvolite.</p>
            </sp>
            <sp xml:id="SDZ1-Redna-27-1994-12-20.sp4">
               <speaker>JERNEJ LENIČ:</speaker>
               <p>Spoštovani! Vlada tega amandmaja ne podpira iz naslednjih razlogov: ker so patogeni mikroorganizmi neenakomerno porazdeljeni po substratu, je dovolj prva potrditev prisotnosti takega mikroorganizma. Ker je dokazano, da se preko krme tudi mikroorganizmi prenašajo iz živila živalskega porekla, na primer meso, jajca, mleko, kot so salmonele stafilokoki, pomenijo veliko nevarnost za zdravje prebivalstva. Kjer super analiza ni dovoljena, kot na primer v Avstriji, Nemčiji, Nizozemski in Danski, je zdravstvena neoporečnost živil na bistveno višji stopnji kot v državah, kjer je taka super analiza dovoljena, recimo v Italiji.</p>
               <p>Tudi stroka dokazuje, da vsak patogeni mikroorganizem dokazan v krmi, že predstavlja nevarnost za zdravje živali in posredno za zdravje ljudi, zato Vlada predlaga Državnemu zboru, da tega amandmaja ne sprejme. Hvala.</p>
            </sp>
            <sp xml:id="SDZ1-Redna-27-1994-12-20.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma dajem na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da amandma ni sprejet. Smo pri 64. členu. Imamo amandma. Predlagatelj je Vlada Republike Slovenije. Odbor ga podpira in dajem amandma na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma k 64. členu sprejeli. K 67. členu imamo dva amandmaja. Prvega predlaga Vlada in odbor ga ne podpira in drugega predlaga doktor France Zagožen, odbor ga ne podpira. Ali želi kdo besedo? Gospod Lenič.</p>
            </sp>
            <sp xml:id="SDZ1-Redna-27-1994-12-20.sp6">
               <speaker>JERNEJ LENIČ:</speaker>
               <p>Spoštovani! Vlada predlaga ta amandma v sprejem Državnemu zboru iz naslednjih razlogov: z zakonom določen sedež zavoda pomeni spreminjanje zakona ob spreminjanju sedeža zaradi kakršnihkoli strokovnih ali organizacijskih vzrokov. Vsa operativna dejavnost tega zavoda ostane v devetih območnih enotah na terenu. Na sedežu zavoda bo zaposlenih le okrog 5% delavcev vse sekundarne veterinarske dejavnosti.</p>
               <p>Ta institucija mora biti v bližini strokovnega vrha in tudi operativnega vrha. Strokovni vrh zavoda je strogo operativno telo, ki prenaša strokovno operativne rešitve in naloge na posamezne enote na terenu. Strokovni vrh in enote bodo tudi pod stalnim nadzorom veterinarske inšpekcije Evropske unije in Združenih držav Amerike, kar tudi zahteva čimboljšo povezavo s strokovnim in upravnim vrhom. Vlada predlaga Državnemu zboru, da zaradi teh razlogov Državni zbor amandma sprejme. Amandma pod 2.točko pa ni več predmeten, ker ni bil sprejet amandma k 38. členu. Hvala.</p>
            </sp>
            <sp xml:id="SDZ1-Redna-27-1994-12-20.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo besedo? Amandma k 67. členu dajem na glasovanje. Predlagatelj je Vlada, odbor ga ne podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je amandma sprejet.</p>
               <p>Amandma pod točko 2. Pod točko 2 je amandma brezpredmeten - gospod Zagožen, to je vaš amandma in prehajamo k 71. členu. Imamo dva amandmaja. Prvega predlaga poslanska skupina Slovenske nacionalne desnice. Odbor ga podpira in drugega predlaga Vlada Republike Slovenije. Odbor ga podpira. Ali želi kdo besedo? Gospod Lenič. Kolegice in kolegi, prosim za malo manj prazničnega vzdušja v tej dvorani, da se bomo lahko slišali.</p>
            </sp>
            <sp xml:id="SDZ1-Redna-27-1994-12-20.sp8">
               <speaker>JERNEJ LENIČ:</speaker>
               <p>Spoštovani! Vlada prvega amandmaja ne podpira, ker je umetno osemenjevanje po uskladitvi živinorejske in veterinarske dejavnosti koncesionirana dejavnost. V primeru sprejetja tega amandmaja bi nadzor nad osemenjevanjem izgubili obe stroki in tudi ne bi bilo mogoče izvajati nadzora nad izvajanjem rejskih programov in programov zdravstvenega varstva živali pri reprodukciji. Vlada predlaga, da tega amandmaja Državni zbor ne sprejme.</p>
               <p>Pod točko 2 pa Vlada predlaga in je pripravila usklajen predlog z živinorejsko in veterinarsko stroko k sedmemu odstavku 71. člena, ki pod predpisanimi pogoji dovoljuje podeljevanje koncesij za osemenjevanje živali tudi neveterinarskim strokovnim delavcem. Vlada bo s takim podzakonskim predpisom, skupaj z obema strokama predpisala pogoje tudi za vse tiste, ki bodo lahko osemenjevali lastne živali, če bodo izpolnili predpisane pogoje, zato Vlada predlaga Državnemu zboru, da amandma pod 2. točko sprejme. Hvala.</p>
            </sp>
            <sp xml:id="SDZ1-Redna-27-1994-12-20.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej dajem na glasovanje amandma pod točko 1. Predlagatelj je Slovenska nacionalna desnica. Odbor ga podpira, Vlada ga ne podpira. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni sprejet in drugi amandma, ki ga predlaga Vlada. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. K 77. členu imamo amandma, ki ga imate v pregledu. Predlagatelj je skupina poslancev s prvo podpisanim gospodom Maksom Suškom. Odbor ga podpira. In drugi amandma, skupina poslancev s prvo podpisanim gospodom Marjanom Šetincem. Spremeni se drugi odstavek 77. člena Javni zavod, tako da se na novo glasi: Proceduralno imate. Dovolite, da vsaj preberem do konca. Drugi odstavek 77. člena: "Javni zavod se spremeni tako, da se na novo glasi: "Veterinarski zavod Slovenije z 12 območnimi enotami ustanovi Vlada Republike Slovenije. Območne enote so: celjska, posavska, dolenjska, zasavska, gorenjska, južno primorska, ljubljanska, mariborska, koroška, pomurska, ptujsko-ormoška, severno-primorska. Proceduralno ima g. Ivo Hvalica.</p>
            </sp>
            <sp xml:id="SDZ1-Redna-27-1994-12-20.sp10">
               <speaker>IVO HVALICA:</speaker>
               <p>Hvala lepa. Spoštovani! Na balkonu imamo mlade obiskovalce in lepo je, da se jih spomnimo, tako kot smo se jih spomnili predvčerajšnjim, pa mogoče kakšen drugi dan. <stage>(Ploskanje.)</stage></p>
            </sp>
            <sp xml:id="SDZ1-Redna-27-1994-12-20.sp11">
               <speaker>PODPREDSEDNIK VLADIMIR TOPLER:</speaker>
               <p>Lepo pozdravljamo mlade obiskovalce na našem odru. Želi kdo besedo? Gospod Šetinc? Proceduralno bom imel tudi jaz. Najprej bomo seveda glasovali o amandmaju, ki sem ga sedaj prebral in ga predlaga g. Šetinc, nato pa o amandmaju, ki ga imate v pregledu in ga predlaga g. Sušek.                    </p>
            </sp>
            <sp xml:id="SDZ1-Redna-27-1994-12-20.sp12">
               <speaker>MAG. MARJAN ŠETINC:</speaker>
               <p>Hvala lepa gospod podpredsednik. Samo to bi povedal, da v amandmaju g. Suška so iz dokumenta, ki ga je pripravila Vlada, prepisane združene regije, ki so zelo čudne. Npr. dolenjska in zasavska. In ta amandma, ki smo ga mi vložili, samo nekako korigira tisti amandma, ki ga je vložil g. Sušek. Hvala lepa.</p>
            </sp>
            <sp xml:id="SDZ1-Redna-27-1994-12-20.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Lenič, prosim.</p>
            </sp>
            <sp xml:id="SDZ1-Redna-27-1994-12-20.sp14">
               <speaker>JERNEJ LENIČ:</speaker>
               <p>Spoštovani zbor. Vlada obeh amandmajev ne podpira iz naslednjih razlogov. Za vsako najmanjšo spremembo v strokovno organizacijskem področju je potrebno sprožiti postopek za spremembo zakona. V teh enotah se opravlja le dejavnost, ki jo zavod opravlja za inšpekcijo. Dejavnost teh enot nadzira veterinarske inšpekcija Evropske unije iz ZDA, ki prav na tem področju postavlja določene strokovno-organizacijske prilagoditve v zelo kratkih časovnih terminih, sicer prepove izvoz v te države. Vlada, niti stroka, ne podpira več enot kot devet, saj se ta organizacija veže na že obstoječe verificirane veterinarske zavode, ne pa na kakršnekoli druge geografske ali politične opredelitve regij, katerih del bo po preoblikovanju po tem zakonu postal enota javnega zavoda in izpolnjujejo za svojo dejavnost že vse pogoje. Vsako večje število enot, pomeni vlaganje sredstev v izpolnjevanje osnovnih pogojev za delo, ki jih danes nimajo namesto, da bi ta sredstva vlagali v izboljšanje kadrovskih, higiensko tehničnih in strokovnih pogojev v že obstoječih zavodih, oziroma enotah. Vlada meni, da bi bilo potrebno za sredstva čimprej bolje usmerjati v uvajanje novih metod na področju diagnostike in veterinarsko sanitarnega nadzora živil. Za primer samo tole. Pred 14 dnevi smo imeli obisk inšpekcije, veterinarske inšpekcije ZDA, ki zahteva, da takoj uvedemo metodo za ugotavljanje vrst mesa v mesnih izdelkih. Če te metode ne uvedemo do njegovega naslednjega obiska pomladi 1995, bo prepovedal izvoz iz Slovenije v ZDA. Strošek za uvedbo take metode je pa približno polovico stroška za zagotavljanje osnovnih sredstev v kakršnikoli novi enoti izven teh regij, ki jih že danes pokrivajo veterinarski zavodi. Zato Vlada predlaga Državnemu zboru, da teh dveh amandmajev ne sprejme.</p>
            </sp>
            <sp xml:id="SDZ1-Redna-27-1994-12-20.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa g. Leniču. Želi še kdo besedo? Gospod Sušek, prosim.</p>
            </sp>
            <sp xml:id="SDZ1-Redna-27-1994-12-20.sp16">
               <speaker>MAKS SUŠEK:</speaker>
               <p>Spoštovane kolegice in kolegi. Ne bi se strinjal z izvajanjem g. Leniča, predvsem v dveh potezah in sicer ena zadeva je strokovno mnenje, ki ga je izrazil. Bilo je veliko razprav, tudi na strokovnem nivoju. Tudi kar se tega tiče. No, in moram reči, da sem osebno preveril strokovno mnenje pri nas in smo imeli konfrontacijo stroke na državnem in regionalnem nivoju in enostavno ni prišlo tam do takšnih dogovorov oz. prepričevanj, da bi lahko eden drugega prepričali. Torej, jaz kot politik o tem nisem mogel drugače, kot pa dejansko vztrajati na tem, da se nekih načel držimo. Tudi, če se le da. No in to je poskus dejansko, da se držimo nekega načela, kar se da po regijah razporediti, da se to da, tako kot sem že včeraj razpravljal. Druga zadeva, bi rekel to, da gre tu vendar, to, kar on govori, da bi bilo enostavno nemogoče izvajati glede na mednarodne te zahteve. Jaz bi rekel tu, da mi ne rušimo sistem, glede na mednarodne veterinarske normative, ker gre za enoten veterinarski zavod v Sloveniji in to gre samo za organizacijske enote kot take. In Veterinarski zavod Slovenije ima vse možnosti, da tako organizira svoje delo, da vsem načelom lahko zadosti. Zato predlagam, da se takšen amandma sprejme.</p>
            </sp>
            <sp xml:id="SDZ1-Redna-27-1994-12-20.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik.</p>
            </sp>
            <sp xml:id="SDZ1-Redna-27-1994-12-20.sp18">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Upoštevam mnenje svojih strankarskih kolegov, ki sta vložila amandmaje, ampak niti enega ne bom podprla, namreč zaradi tega, ker sta slaba poznavalca geografije in sta iz predloga črtala eno od najpomembnejših slovenskih regij, to je Prlekijo. Hvala.</p>
            </sp>
            <sp xml:id="SDZ1-Redna-27-1994-12-20.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ivo Hvalica.</p>
            </sp>
            <sp xml:id="SDZ1-Redna-27-1994-12-20.sp20">
               <speaker>IVO HVALICA:</speaker>
               <p>Hvala lepa. Spoštovani! Analogno k temu, kar je imela gospa Vikica, bom dodal svoje. Glejte, tu imamo razdeljene območne enote: celjska, ljubljanska, mariborska. Potem pa pridemo na severno Primorsko in južno Primorsko. Kdo za božjo voljo je to razdelitev naredil? Po kakšni logiki je Nova Gorica na severnem primorskem. V svojem naravnem, bi rekel, zaledju meji celo na morje, mi pa jo uvrščamo v severno Primorsko. Torej predlagam, Koprčani naj si določijo svoje ime, sugeriram jim, da je to koprska območna enota, za severno Primorsko pa je to goriška območna enota. Hvala.</p>
            </sp>
            <sp xml:id="SDZ1-Redna-27-1994-12-20.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno, gospa Danica Simšič.</p>
            </sp>
            <sp xml:id="SDZ1-Redna-27-1994-12-20.sp22">
               <speaker>DANICA SIMŠIČ:</speaker>
               <p>Hvala lepa. Imam proceduralno pripombo. Lepo prosim, če tukaj že uporabljamo nazive in kličemo ljudi po imenih in priimkih, da jih uporabljamo v skladu tako kot so zapisani. Ker tak način, gospa Vikica, se mi zdi neprimeren za razpravo v parlamentu.</p>
            </sp>
            <sp xml:id="SDZ1-Redna-27-1994-12-20.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na to proceduralno ne morem vplivati. To je pač stvar...  Proceduralno. Na proceduralno ni replike, gospod Hvalica. Imate pa besedo.</p>
            </sp>
            <sp xml:id="SDZ1-Redna-27-1994-12-20.sp24">
               <speaker>IVO HVALICA:</speaker>
               <p>Hvala lepa. Ker smo že pred prazniki, pa naj bo malo takšnih vložkov. Zadnjič sem opazil, da je bilo gospe Potočnikovi prijetno, ko sem jo tako naslovil in ker mi je gledala v oči, sem sedaj to ponovil. Hvala.</p>
            </sp>
            <sp xml:id="SDZ1-Redna-27-1994-12-20.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik. Kolegice in kolegi, mi imamo zakon o veterinarstvu.</p>
            </sp>
            <sp xml:id="SDZ1-Redna-27-1994-12-20.sp26">
               <speaker>VIKTORIJA POTOČNIK:</speaker>
               <p>Gospa Danica, res nisem bila užaljena, namreč tako me je klical oče in mi je bilo prav všeč.</p>
            </sp>
            <sp xml:id="SDZ1-Redna-27-1994-12-20.sp27">
               <speaker>PODPREDSEDNIK VLADIMIR TOPLER:</speaker>
               <p>Upam, da vi ne boste naslavljali gospoda Iva Hvalico z očetom. Gospod Sisinger.</p>
            </sp>
            <sp xml:id="SDZ1-Redna-27-1994-12-20.sp28">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram povedati, da bom podprl prvi amandma in če ne bo izglasovan prvi amandma, potem bom glasoval za drugi amandma gospoda Maksa Suška in posameznih poslancev. Povedal bom nekaj. Če drugo ne, poznam vsaj veterinarski zavod v Mariboru. Reči moram, da je bil to eden od dobrih veterinarskih zavodov v Mariboru. Zakon pravi, da Veterinarski zavod Slovenije ustanovi Vlada Republike Slovenije. To je tekst zakona, drugega odstavka. Akt o ustanovitvi zavoda mora določiti tudi območne enote. To pomeni, da prepuščamo Vladi v celoti, ki bo rekla: "Imamo eno enoto, tri enote, pet enot, ali nič enot" oziroma eno ali dve bomo morali imeti. Jaz se s tem ne strinjam, kajti ti veterinarski zavodi so dobro delali. Nihče ne more reči, da ti zavodi niso dobro delali, zato bom podprl amandma, ki pravi, da vsaj vemo, da bomo imeli toliko in toliko enot teh zavodov v posameznih regijah, ki so nujno potrebni. Zato podpiram prvi in drugi amandma. Sem pa proti temu, da to prepustimo stihijskemu razvoju na tem področju, ker mislim, da je to slabo za kmetijstvo in slabo za naše kraje, kjer so se zavodi dobro obnesli. Hvala.</p>
            </sp>
            <sp xml:id="SDZ1-Redna-27-1994-12-20.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner, za njim ima besedo gospa Skukova. Prosim za malo miru v dvorani. Gospod Protner ima besedo. Izvolite, gospa Skukova.</p>
            </sp>
            <sp xml:id="SDZ1-Redna-27-1994-12-20.sp30">
               <speaker>NADA SKUK:</speaker>
               <p>Dovolila si bom, da bom pred gospodom Protnerjem, ker sem dvignila roko že pred gospo Danico.</p>
            </sp>
            <sp xml:id="SDZ1-Redna-27-1994-12-20.sp31">
               <speaker>PODPREDSEDNIK VLADIMIR TOPLER:</speaker>
               <p>Bilo je proceduralno. Gospa Skukova, proceduralno ima prednost.</p>
            </sp>
            <sp xml:id="SDZ1-Redna-27-1994-12-20.sp32">
               <speaker>NADA SKUK:</speaker>
               <p>Replika - predlagatelje bi rada vprašala, kam so dali Notranjsko. Res da sem edina Notranjka tu notri, ampak vendar je tudi ena taka pokrajina, oziroma upam, da vsaj bo ostala in me zanima, ali so naši veterinarji pod dolenjsko ali pod ljubljansko pokrajino?</p>
            </sp>
            <sp xml:id="SDZ1-Redna-27-1994-12-20.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner, izvolite.</p>
            </sp>
            <sp xml:id="SDZ1-Redna-27-1994-12-20.sp34">
               <speaker>MAG. JOŽE PROTNER:</speaker>
               <p>Hvala lepa, gospod predsedujoči! Stvar želim vrniti v razpoznavne meje, ker se zdaj že oddaljujemo od teme. Najprej bi spomnil naslednje, da smo pri prvi obravnavi tega zakona ugotovili, da je bilo nepotrebno in to predvsem nepotrebno, da je predlagatelj napisal, kakšna bo ta sekundarna mreža veterinarske službe. S tem je povzročil vse to, kar se zdaj dogaja. V samem zakonu so bila samo opredeljena merila. Ta so v 72. členu in če se spomnimo, smo ta merila celo dopolnjevali. S tem smo postavili kriterije, kako naj ta sekundarna služba izgleda. Ker pa je ta zadeva že bila napisana v obrazložitvi ob prvi obravnavi zakona, se je takrat ta Državni zbor odločil za sklep in je mrežo, ki je najprej predvidevala osem zavodov, rešil na devet, s sklepom. Iz tega je nastala situacija, da s to razširitvijo ne bi ustrezali ti zavodi merilom, ki smo jih zahtevali. Zaradi tega je prišel predlog, da se ustanovi enoten Veterinarski zavod Slovenije z devetimi enotami in mislim, da ta sklep Državnega zbora drži, tako da zaradi predhodne razprave gospoda Sisingerja določene stvari ne stojijo tako.</p>
               <p>Dolžan sem povedati še naslednje. Mislim, da smo to vsi dobili, ker govorimo o veterinarski stroki, potem bi vas spomnil na ta dopis, ki smo ga dobili od kvalificirane veterinarske stroke, to se pravi s podpisom in štampiljko Veterinarske zveze Slovenije, Poslovne skupnosti za veterinarstvo Slovenije, Veterinarske zbornice v ustanavljanju in Društva veterinarjev javne upravne službe Slovenije. Vse te službe, ki jih lahko smatramo za veterinarsko stroko te države, podpirajo amandma Vlade, to se pravi, da se v zakonu ne opredeljujejo enote. Vsa ta inflacija, ki je zdaj s tem nastala, bi lahko šla še naprej. Zato bi predlagal, da podpremo vladni amandma in je normalno, da bo tudi Vlada morala pri postavitvi javne mreže spoštovati sklepe Državnega zbora. Zaradi tega ne bom podprl nobenega od amandmajev.</p>
            </sp>
            <sp xml:id="SDZ1-Redna-27-1994-12-20.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-27-1994-12-20.sp36">
               <speaker>TONE ANDERLIČ:</speaker>
               <p>Spoštovani! Več kot očitno je, da ta tema ni posebej povezana z regionalizmom in z neko skrbjo, kako bo Slovenija ustrezno regionalno razdeljena in kako bodo posamezni interesi zastopani v državi, kjer bo vsak lahko udejanil tisto, kar je njemu najbolj pomembno.</p>
               <p>Kljub temu je očitno, da bo tudi veterinarska služba organizirana tako, da bodo posamezne enote po Sloveniji. Prepričan sem, da je tako in tako edino mogoče locirati te službe tam, kjer se dejavnost opravlja in kjer predvsem ti ljudje in institucije na tistem področju izpolnjujejo pogoje, kot jih pravilno postavlja Vlada in zahteva, da se striktno izpolnjujejo.</p>
               <p>Menim, da je po tem, kar je tukaj zapisano, očitno, da bodo predvsem za koze ti zavodi, kajti drugače ne morem razumeti, da tako v osnutku vladnega, oziroma strokovnega mnenja dajejo skupaj zasavsko in dolenjsko regijo, kakor tudi v amandmaju gospoda Suška, kajti če bi hoteli ti dve regiji povezati, potem bi morali hoditi čez hrib in bi najbrž tam opravljali to dejavnost.</p>
               <p>Po mojem mnenju je nesmiselno zapisovati v zakon te območne enote, tako kot se jih v obeh amandmajih predpostavlja, ampak glede na to, da je ta razprava zelo pregreta in da je regionalizem dejstvo, ki bo v prihodnjem obdobju dobil večjo težo tudi v drugih zadevah, bom pač podprl prvi amandma, samo z enim pristavkom: kamor je šel bik, naj gre pa še štrik, kajti drugače ne vzdrži nobenih strokovnih presoj ne eden ne drugi amandma. Hvala lepa.</p>
            </sp>
            <sp xml:id="SDZ1-Redna-27-1994-12-20.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Metelko.</p>
            </sp>
            <sp xml:id="SDZ1-Redna-27-1994-12-20.sp38">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! Podpiram vladni predlog in ne podpiram teh amandmajev. To pa zaradi tega, ker po moji oceni je na teh zavodih do sedaj bistveno manjša dejavnost in bo samo v taki obliki, kot je tukaj predlagano s temi amandmaji, bistveno dražja. Na kateri račun bo šlo? Na račun rejcev. Zato mislim, da je vsako regionaliziranje pri teh zavodih absolutno nepotrebno, ker bo dražje. Zato ne podpiram ne enega ne drugega amandmaja, ampak vladni predlog.</p>
            </sp>
            <sp xml:id="SDZ1-Redna-27-1994-12-20.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Najprej dajem na glasovanje amandma, ki ga predlaga skupina poslancev in ga nimate v pregledu. Prvi podpisani je gospod Šetinc. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem drugi amandma, ki ga predlaga skupina poslancev, prvi podpisani je gospod Maks Sušek. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma ni sprejet.</p>
               <p>Smo pri 81. členu. Imamo dva amandmaja. Prvega predlaga poslanska skupina Slovenske nacionalne desnice. Odbor ga ne podpira. In drugi, ki ga predlaga Vlada. Odbor ta amandma podpira. Gospod Lenič, predstavnik Vlade, pa ima besedo. Se opravičujem, prvi je amandma na amandma. Pod točko 1 je amandma na amandma, pod točko 2 pa je amandma Vlade.</p>
            </sp>
            <sp xml:id="SDZ1-Redna-27-1994-12-20.sp40">
               <speaker>JERNEJ LENIČ:</speaker>
               <p>Spoštovani zbor! Amandma na amandma k 81. členu je povezan z amandmajem k 71. členu, ki ste ga sprejeli in sicer tako, da bo področje posameznih koncesij opredeljeno v predpisu, ki ga predpisuje sedmi odstavek 71. člena in se bodo koncesije lahko podeljevale vendarle tistim, ki bodo izpolnjevali predpisane pogoje. Ker je to področje usklajeno s službami znotraj Ministrstva za kmetijstvo, gozdarstvo in prehrano, Vlada predlaga Državnemu zboru, da amandmaja na amandma ne sprejme.  </p>
               <p>Pod drugo točko pa je vladni amandma, ki ga utemeljujemo s tem. Zasebna veterinarska dejavnost, ki opravlja naloge javne veterinarske službe na podlagi koncesije mora na podlagi zakona določiti tudi nekatere ukrepe kot na primer: prepovedati promet živali, če ne izpolnjujejo predpisanih pogojev, prepovedati promet živil, če ugotovi, da že v hlevu proizvajalca niso zdravstveno ustrezna itd. Iz tega izhaja, da mora biti pri tem samostojna in da ne smejo pri odločanju prevladovati ozki tržni interesi. Izkušnje iz preteklosti kažejo, da so lahko takšna pooblastila organizacijam, ki delujejo po načelu tržnega gospodarstva, nevarna za potrošnike in druge imetnike živali. Zato naj se organizirajo kot posebne enote znotraj drugih družb, samo tiste veterinarske organizacije, ki ne opravljajo javne veterinarske službe na podlagi koncesij, v takih enotah pa je možno opravljati samo tisto veterinarsko dejavnost, ki ni predmet koncesij, zato Vlada Državnemu zboru predlaga, da ta amandma sprejme. Prvi amandma pod prvo točko pa zavrne. Hvala lepa.</p>
            </sp>
            <sp xml:id="SDZ1-Redna-27-1994-12-20.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej dajem na glasovanje amandma na amandma, ki ga predlaga Slovenska nacionalna desnica. Vlada in odbor amandmaja ne podpirata. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma na amandma ni sprejet.</p>
               <p>Na glasovanje dajem amandma Vlade, ki ga odbor podpira. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>K 84. členu na strani štiri našega poročila imamo amandma. Pod točko 1 ga predlaga Vlada in ga odbor podpira. Pod točko dva predlaga amandma poslanska skupina Nacionalne desnice in ga Odbor podpira. Želi kdo besedo? Gospod Lenič, predstavnik Vlade.</p>
            </sp>
            <sp xml:id="SDZ1-Redna-27-1994-12-20.sp42">
               <speaker>JERNEJ LENIČ:</speaker>
               <p>Spoštovani! Amandma pod točko 2 je brezpredmeten, ker ni bil sprejet amandma pod točko 71.1, ko govori o osemenjevanju lastnih živali. Hvala lepa.</p>
            </sp>
            <sp xml:id="SDZ1-Redna-27-1994-12-20.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma pod točko 2 je brezpredmeten. Na glasovanje pa dajem amandma Vlade k 84. členu. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslancev.)</stage></p>
               <p>Ugotavljam, da je amandma sprejet.</p>
               <p>K 101. členu imamo amandma Vlade. Odbor ga podpira in dajem amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma Vlade sprejet.</p>
               <p>Smo pri 120. členu. Imamo amandma, ki ga predlaga Vlada in ga odbor podpira. Želi kdo besedo? Gospa Pečanova, prosim.</p>
            </sp>
            <sp xml:id="SDZ1-Redna-27-1994-12-20.sp44">
               <speaker>BREDA PEČAN:</speaker>
               <p>Hvala lepa. Kolegice in kolegi! Rada bi vas opozorila na amandmaje Vlade k 120., 122. in 123. členu ter 132. členu. Gre pravzaprav za povezane amandmaje k tem trem členom, isto velja tudi za 133. člen, ki uvaja novo organizacijo veterinarske inšpekcije. V drugi obravnavi smo brez besed sprejeli, se pravi potrdili z glasovanjem o nespremenjenih členih dikcijo, v kateri je veterinarska inšpekcija v Sloveniji organizirana tako, da v upravnih enotah, v katerih je sedaj - fizično govorim - sedež veterinarske inšpekcije, območne, se pravi občinske veterinarske inšpekcije, ostane veterinarska inšpekcija v bistvu na prvi stopnji v teh upravnih enotah. Če lahko to konkretno povem, pomeni to, da v Mariboru, v Ljubljani, v Novi Gorici, v Novem mestu, Kopru, Postojni, Idriji in tako dalje, veterinarska inšpekcija deluje naprej tako, kot je delovala sedaj. Se pravi, skupaj z ostalimi inšpekcijskimi službami, iz katerih je izvzeta davčna inšpekcija, da ne bi kdo tega narobe razumel, nikoli ni bila v sklopu teh inšpekcij in deluje na prvi stopnji naprej v okviru upravne enote. Tako je bilo v zakonu za drugo obravnavo zapisano. V tem času je v Vladi prišlo do radikalne spremembe in želi znova po majhnih korakih razsuti - bom rekla po najstniško morda - organizacijo inšpekcijskih služb, kakor so delovale do sedaj na terenu in podrediti oziroma potegniti veterinarsko inšpekcijo, dokaj podobno tudi kmetijsko inšpekcijo v naslednjem zakonu, ki ga bomo obravnavali, to je zakon o zdravstvenem varstvu rastlin, na nivo ministrstva. Konkretno veterinarsko inšpekcijo v veterinarsko upravo, kjer bi bila prva stopnja inšpekcijskega nadzorstva, druga stopnja pa bi bila v ministrstvu. Mimogrede naj povem, da v Ministrstvu za kmetijstvo, gozdarstvo in prehrano ni nobenega veterinarja. Se pravi, da bodo morali v Vladi še odločiti o tem, da bodo v Ministrstvu za kmetijstvo, gozdarstvo in prehrano uvedli novega delavca, kar je konec koncev prav, saj je nenavadno, da v ministrstvu, ki je pristojno za veterinarstvo, ni nobenega diplomiranega veterinarja ali, da ne govorimo morda celo magistra ali doktorja veterinarskih znanosti. Zato vas pozivam kolegice in kolegi, da glasujete proti tem amandmajem, proti vsem, se pravi k 120., 122., 123., 132. in 133. členu, ki nadaljujejo razsipanje oziroma dezorganiziranje inšpekcijskega nadzora na terenu, ki onemogočajo strankam dostopnost do inšpekcijskih služb, ker bodo morale zaradi tega, ker bodo prvi nadrejeni tem veterinarskim inšpektorjem in po logični posledici tudi vsem ostalim inšpekcijskim službam. Prvi nadrejeni bodo v Ljubljani, se pravi v tem konkretnem primeru v veterinarski upravi Slovenije, v drugih primerih pa na posameznih ministrstvih. Ko bo stranka iskala posameznega inšpektorja, pa ga ne bo dobila, mu ne bo ostalo drugega, kot da kliče v Ljubljano in sprašuje, kdaj in kje lahko dobi tega in tega delavca veterinarske inšpekcije in podobno se dogaja danes, opozarjam vas, podobno se dogaja danes s požarnimi inšpektorji, ki so strankam nedosegljivi in nedostopni, podobno se dogaja z inšpektorji dela, za področje delovnih razmerij, ki vemo, kako so problematična in za področje varstva pri delu, ki smo jih z zakonom že prenesli na nivo ministrstva. Na takšen način delamo navadnemu malemu človeku škodo in mu samo odmoremo in prav nič ne pomoremo. Zato vas kolegi prosim, da v tem primeru zavrnemo te amandmaje, ne glede na to, da je Vlada pogosto, da ponavadi podpiramo amandmaje Vlade, saj je konec koncev strokovna, tukaj pa ne gre za strokovni problem, gre za organizacijski problem, ker po mojem mnenju in po mnenju tudi mnogih inšpektorjev na terenu, ne samo veterinarskih inšpektorjev, Vlada ne razmišlja dovolj na dolg rok, ampak razmišlja samo o tem trenutku in se tudi odloča, po mojem mnenju, saj osebnem, skromnem mnenju odloča morda nekoliko v ihti zaradi tega, ker je pred vrati reorganizacija uprave in je zaradi tega, ker je bilo vse počez na hitro spreminjati. Mislim, da brez sprememb v tem trenutku bomo več dosegli, kakor pa s takšnimi radikalnimi spremembami. Hvala.</p>
            </sp>
            <sp xml:id="SDZ1-Redna-27-1994-12-20.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lenič ima besedo. Ali imate repliko? Izvolite gospod Peršak, bo pa potem gospod Lenič hkrati podal mnenje in odgovor na vprašanje.</p>
            </sp>
            <sp xml:id="SDZ1-Redna-27-1994-12-20.sp46">
               <speaker>ANTON PERŠAK:</speaker>
               <p>Gospa Pečanova, moram povedati, da je spodbudila zanimanje, poseben interes za te amandmaje. Poglejte, če sedaj te amandmaje gledam, ne vem, če je točno to, kar piše v pregledu in členi na katere se nanašajo. Namreč 120. člen govori, v zakonu se v tekstu, ki ga imamo v teh podzakonskih predpisih, amandma govori seveda čisto o neki drugi temi, o inšpekciji.</p>
               <p>122. člen, o katerem je sedaj o amandmaju govorila gospa Pečanova, nima drugega odstavka, ki naj bi se spremenil, ampak ima samo napovedni stavek in alinee, kar pomeni en odstavek, vse skupaj je samo en odstavek.</p>
               <p>In 123. člen, ki naj bi se črtal, ta edini govori o inšpekciji. Prosil bi za pojasnilo v zvezi s tem.</p>
            </sp>
            <sp xml:id="SDZ1-Redna-27-1994-12-20.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-27-1994-12-20.sp48">
               <speaker>JERNEJ LENIČ:</speaker>
               <p>Spoštovani, mogoče najprej odgovor gospodu Peršaku. Verjetno ima star tekst. Ker členi v zakonu oziroma v predlogu zakona o veterinarstvu in amandmaji se povsem ujemajo s tekstom in v zakonu na 55. strani govori 120. člen o veterinarski upravi, s tem amandmajem pa torej opredeljujemo tudi inšpekcijsko nadzorstvo v to veterinarsko upravo. Tako, da členi so usklajeni tudi s členi iz besedila zakona.  </p>
               <p>Dovolite mi, da opozorim na dejstvo, resnično so amandmaji člene od 120. do 133. povezani s prenosom inšpekcijskih služb iz upravnih enot v ministrstvo, konkretno v tem primeru v Ministrstvo za kmetijstvo. Take zakone ste pred našim zakonom že sprejeli in sicer: varstvo pred požarom in pa o delovni inšpekciji in ste z zakonom prenesli te inšpekcije v ustrezna ministrstva.</p>
               <p>Podobno so pripravljeni tudi zakoni, ki so že prešli drugo fazo, in sicer tržna inšpekcija, veterinarska inšpekcija in kmetijska inšpekcija, kar pa ne pomeni, da občanu, ki uporablja, da uporabim izraz "storitve" inšpekcije, jemljemo kakršnokoli bližino pristopa do teh inšpekcij. Namreč, tudi če bodo te inšpekcije organizacijsko in strokovno povezane v Ministrstvu za kmetijstvo in gozdarstvo ter prehrano, ostanejo v istih enotah, kjer opravljajo delo tudi danes. Zato menim, da ne bo potrebno, vsaj pri veterini trdim, glede na to, da imamo danes v občinskih inšpekcijah 56 veterinarskih občinskih inšpektorjev, ne bo potrebno telefonirati po republiki, kje ti veterinarski inšpektorji so, še predvsem tudi iz tega razloga, da je Veterinarska uprava organ v sestavi Ministrstva za kmetijstvo in torej zagotavlja tudi izvajanje upravnih dejanj, ki jih s tem ministrstvo prevzema, če te veterinarske inšpekcije prenesemo v Ministrstvo za kmetijstvo.</p>
               <p>Zato predlagam, da Državni zbor tudi te amandmaje sprejme, sicer bo veterinarska inšpekcija povsem drugače urejena, kot so druge inšpekcije, za katere so bili zakoni že sprejeti. V kolikor pa bo v celoti potrebno spremeniti na vseh področjih organizacijsko shemo inšpekcij, bomo pa vsekakor tudi pri veterinarski inšpekciji upoštevali take principe. Hvala lepa.</p>
            </sp>
            <sp xml:id="SDZ1-Redna-27-1994-12-20.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova ima besedo.</p>
            </sp>
            <sp xml:id="SDZ1-Redna-27-1994-12-20.sp50">
               <speaker>BREDA PEČAN:</speaker>
               <p>Argumenti, ki jih je povedal dr. Lenič, so pač argumenti, ki jih mora povedati tisti, ki zagovarja določeno stališče in določene amandmaje.</p>
               <p>Moram reči, da zlasti ta argument, ki govori o tem, da sta požarna in delovna inšpekcija že z zakonom tako organizirani, kot je tukaj s to serijo amandmajev predlagano za Veterinarsko inšpekcijo, argument, ki prav zaradi konkretnih posledic, ki jih imamo v Sloveniji, lepo vas prosim kolegi, ne glede na to, kako bodo ti amandmaji sprejeti ali ne sprejeti, lepo prosim, pokličite v svoje inšpekcijske službe, kakorkoli so že organizirane, vsak zase verjetno ve, kje je na njegovem področju sedež inšpekcijskega nadzorstva, pokličite in vprašajte, kako sedaj sodelujejo s požarnimi inšpektorji in kako sedaj sodelujejo z inšpektorji dela, za varstvo pri delu in za delovna razmerja. To vas prosim. Pozanimajte se konkretno na terenu, kaj se dogaja po že sprejetih zakonskih spremembah, ob katerih bi vas pa rada spomnila, ne po žensko, saj sem vam govorila, ampak spomnila bi vas, da sem vas na to opozarjala pri obeh, tako pri eni kot pri drugi inšpekciji, da bodo slabe posledice. Moram vam povedati tudi, da tega nisem storila iz lastne iniciative, ampak zaradi tega, ker so me na to opozarjali inšpektorji na terenu, kaj se bo zgodilo in dogaja se. Zato mislim, da ne bomo nič storili narobe, če bosta samo dve inšpekciji za zdaj tako organizirani in da bomo od Vlade zahtevali, ker jaz mislim, da je to skrajni čas, da Vlada predstavi projekcijo organiziranja inšpekcijskega nadzorstva tistih inšpekcijskih služb, ki morajo skupaj delati, ki morajo občanom nuditi storitve, kot pravi dr. Lenič, in to so storitve. Tisti, ki nimate opravka z inšpekcijami, ne veste, koliko stikov z občani inšpektorji imajo. Nešteto, vsak dan so na terenu, vsak dan se pritožujejo občani, vsak dan prosijo za storitve zaradi tega, ker inšpektorji sodelujejo v upravnih postopkih in to je živo delo, vsakdanji stik z ljudmi. Tukaj delamo za tiste, ki bodo te storitve uporabljali in razmišljajmo na tak način. Če Vlada ni zadovoljna s tem, da bomo mi zavrnili te amandmaje, naj pride v Državni zbor in pripravi projekt organiziranja vseh inšpekcijskih služb v Sloveniji, pa naj bodo potem organizirane tako, da bodo direktno v ministrstvih, vendar naj pokažejo, kako bo to tudi v praksi funkcioniralo. To bi morali zahtevati od Vlade. Hvala.</p>
            </sp>
            <sp xml:id="SDZ1-Redna-27-1994-12-20.sp51">
               <speaker>PODPREDSEDNIK VLADIMIR TOPLER:</speaker>
               <p>Gospod Lenič.</p>
            </sp>
            <sp xml:id="SDZ1-Redna-27-1994-12-20.sp52">
               <speaker>JERNEJ LENIČ:</speaker>
               <p>Oprostite spoštovani, vendar bi na to še nekaj povedal. Namreč vsekakor bo z organizacijsko shemo take inšpekcije tudi, ki bo na republiki, zagotovljeno, da bo dostopna vsakemu občanu, ker bodo tako ali tako ti inšpektorji izpostavljeni tudi v upravnih enotah tako, da bo tudi njihov prvi izpostavljeni šef v upravnih enotah, ne glede na to, da bodo inšpekcije vezane na Ministrstvo za kmetijstvo. Jaz vam dam lahko primer. Mi imamo eno od inšpekcijskih služb, ki je že vezana neposredno na republiško veterinarsko upravo, to je mejna veterinarska inšpekcija in moram reči, da ni nikoli problema na tem področju glede stika stranka in veterinarska inšpekcija. Res pa je, da moram vsaj z vidika veterinarske inšpekcije poudariti, da so že pred leti, ko to ni bilo mogoče, prosili, da se zaradi takih in drugačnih odnosov v lokalnih regijah prenese ta inšpekcija v republiko, da bo lahko samostojno in strokovno na terenu opravljala svoje delo, vse za občana, ki ga tudi v bistvu s svojimi storitvami varuje. Hvala lepa.</p>
            </sp>
            <sp xml:id="SDZ1-Redna-27-1994-12-20.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-27-1994-12-20.sp54">
               <speaker>BREDA PEČAN:</speaker>
               <p>Kolegi, čisto kratka bom. Primer obmejne veterinarske inšpekcije je prazen primer. To je primer, obmejna veterinarska inšpekcija sedi zraven carine in sedi celo na mejnih prehodih, kjer je tovorni promet. Tam je logično, da je tistim strankam, ki jo potrebujejo, dostopna in nikoli ni bila organizirana v medobčinskih in občinskih inšpekcijah. Nikoli, ker je to samostojna inšpekcija od vedno bila, ki je bila nekoč celo direktno podrejena Beogradu. Danes je pač normalno ministrstvu v Ljubljani. To ni primer za primerjavo z občinsko veterinarsko inšpekcijo, ali dajmo temu zdajle reči, veterinarsko inšpekcijo v upravni enoti, ki mora delati z občanom, ki ne uvaža in izvaža blaga pod veterinarskim nadzorstvom, ampak je to recimo tehnični pregled za nek objekt, za rejo krav na primer, kjer mora veterinarska inšpekcija skupaj z ostalimi inšpekcijami tehnični pregled opraviti in takrat, ko jo upravni organ kliče na pomoč, da pride ta in ta dan na ta pregled, ni dosegljiva. Konkretno za delo inšpekcije v Mariboru vem, kako je bilo, ko so z medobčinskega inšpektorata klicali delovnega inšpektorja v Mariboru, ki je že bil podrejen republiškemu ministrstvu in inšpektorja ni bilo. Veste, kam so morali klicati? Ne stranka, upravni organ je moral klicati v Ljubljano in v Ljubljani so rekli: ja, saj bi moral biti zdaj v pisarni in ga seveda ni bilo. Moral bi biti na pregledu tam in tam, pa ga ni bilo na tistem pregledu. Taka je ta stvar. Hvala.</p>
            </sp>
            <sp xml:id="SDZ1-Redna-27-1994-12-20.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz predlagam, da preidemo k glasovanju. Gospod Geržina.</p>
            </sp>
            <sp xml:id="SDZ1-Redna-27-1994-12-20.sp56">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Tistim, ki sprašujejo, če je replika, odgovorim, da ni replika, ampak je podpora amandmajem Vlade. Pa nekateri bodo spet rekli centralist, ampak mislim, želel bi si, da ne bi bil v tem primeru centralist in ohranil tisto, kar zagovarja gospa Pečanova, da bi bilo pač to nekje na regionalnih ravneh in da ne bi bilo v ministrstvu in ostale inšpekcije po ministrstvih.</p>
               <p>Moram povedati, da je tako z inšpekcijami kot s policijo. Ko jih potrebuješ, jih ni, ko pa jih ne rabiš in si kaj "našpilal", so pa tu. Z inšpekcijami je enako. Ko inšpekcijo potrebuješ, recimo, nekdo, ki pač želi urediti zadevo in registrirati svoj obrat, išče inšpekcijo in je ni. Dogovoriti se morajo in vse to, kar je govorila gospa Pečan o skrbi za občana, se je tudi že do danes dogajalo. Osebno sem tudi dobil intervencijo občanov in to ne eno, ampak ogromno v tem času, ko sem poslanec, naj se že vendar enkrat naredi nekaj, da bo inšpekcija funkcionirala, da bodo inšpekcije funkcionirale tako kot je potrebno. Se pravi za občana, ker je pač potrebno določene stvari, kot se reče, postaviti na mesto, če hočeš normalno poslovati.</p>
               <p>Vidim in podpiram to zadevo edino v tem smislu, da bo dejansko inšpekcija lokalno oziroma neodvisna od lokalnih faktorjev. Mislim, da vemo, za kaj se gre in kaj se je dogajalo. Se pravi, da bi poskušali, ne veste, to se pravi, gospod Lipoglavšek, da prekinemo familijarne vezi med posameznimi upravnimi organi na lokalni ravni, inšpekcijami itd., na kar so opozarjali občani. Mislim, da je primer oziroma, da je to rešitev, da bi dali v ministrstva inšpekcije in da se inšpekcijske službe izvajajo tako kot je treba, se pravi, v dobro občanov. Zato še enkrat pravim. Podpiram te amandmaje Vlade. Hvala lepa.</p>
            </sp>
            <sp xml:id="SDZ1-Redna-27-1994-12-20.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma sprejet.</p>
               <p>Naslednji amandmaji so vsebinsko povezani od 122. do 133. člena. Želi kdo o amandmajih k 122. členu razpravljati? Predlagatelj je Vlada, odbor jih podpira. <stage>(Ne.)</stage> Dajem to na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je amandma sprejet.</p>
               <p>K 123. členu imamo amandma Vlade. Odbor ga podpira. Želi kdo besedo? <stage>(Ne.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma k 123. členu sprejet.</p>
               <p>K 132. členu imamo amandma Vlade. Odbor amandma podpira. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je amandma sprejet.</p>
               <p>K 133. členu imamo amandma Vlade. Odbor amandma podpira. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je amandma sprejet.</p>
               <p>K 136. členu imamo amandma odbora. Vlada amandma podpira. Želi kdo besedo? <stage>(Ne.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>K 142. členu imamo dva amandmaja. Prvega predlaga odbor, Vlada ga podpira in drugega predlaga odbor, Vlada ga prav tako podpira. Ali želi kdo besedo? Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet. In drugi amandma k istemu členu. Predlagatelj je odbor, Vlada ga podpira. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(3 poslancev.)</stage></p>
               <p>Ugotavljam, da je amandma sprejet. Smo pri 148. členu. Imamo amandma Odbora za kmetijstvo in gozdarstvo. Vlada amandma podpira. Ali želi kdo besedo? Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. Prehajamo k zadnjemu členu. Sta dva amandmaja k 158. členu. Prvega predlaga Odbor za kmetijstvo in gozdarstvo. Vlada ga podpira in drugega predlaga Vlada in ga odbor podpira. Ali želi kdo besedo? Ugotovimo sklepčnost! <stage>(44 prisotnih.)</stage> Prosim, da ponovno ugotovimo prisotnost v dvorani. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli. In drugi amandma, ki ga predlaga Vlada. Odbor ga podpira. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. S tem smo končali glasovanje o amandmajih. Sprašujem Sekretariat za zakonodajo in pravne zadeve, ali je potrebno za uskladitvene amandmaje, da jih pripravimo? Ni potrebno, zato dajem zakon o veterinarstvu v celoti na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo zakon o veterinarstvu sprejeli in s tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA PREDLOG ZAKONA O OBRAMBI</title>.</p>
               <p>Imamo uskladitvene amandmaje, ki ste jih prejeli na klop. Ali želi kdo besedo o amandmajih? Gospod Bogataj, prosim.</p>
            </sp>
            <sp xml:id="SDZ1-Redna-27-1994-12-20.sp58">
               <speaker>MIRAN BOGATAJ:</speaker>
               <p>Hvala lepa. Spoštovani zbor! Vlada podpira vse predlagane usklajevalne amandmaje. Še posebej podpira tudi dopolnitev četrtega odstavka v 33. členu, ki bistveno zožuje pristojnosti delavcev obveščevalno varnostne službe, ki opravljajo protiobveščevalne naloge in sicer samo na naloge iz 158. člena zakona o kazenskem postopku. V 158. členu zakona o kazenskem postopku je določeno, da pristojni organ v obrambnih silah lahko prime osebo, če jo zasači v vojaškem objektu pri storitvi kaznivega dejanja, vendar jo mora tako izročiti preiskovalnemu sodniku, oziroma organom za notranje zadeve in v 158. členu je tudi edina pristojnost za predkazenski postopek, to je v povezavi s 27. poglavjem kazenskega zakonika naše države. Glede na navedeno predlagamo, da predlagane usklajevalne amandmaje podprete. Hvala.</p>
            </sp>
            <sp xml:id="SDZ1-Redna-27-1994-12-20.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo besedo? V kolikor ne, prehajamo na glasovanje. Prosim vas, da pozorno spremljate in da glasujete samo tisti, ki ste se prijavili h glasovanju. Potrebna je dvotretjinska večina navzočih, da je amandma sprejet. Najprej imamo amandma k 32. členu in ga dajem na glasovanje.</p>
               <p>Dovolite, da amandmajev ne berem, pregled pa imate na... Zahtevate, da amandmaje berem. Gospod Pregelj zahteva, ugovarja in jih bom bral.</p>
               <p>V tretjem odstavku 32. člena se beseda obveščevalna nadomesti z besedami "obveščevalne, protiobveščevalne in". Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>V tretjem odstavku 33. člena se beseda obveščevalna nadomesti z besedami "obveščevalnih, protiobveščevalnih in" in dajem amandma na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Drugi amandma k 33. členu: v tretjem odstavku se doda nov četrti odstavek, ki se glasi: Delavci stalne in pripadniki vojne sestave obveščevalno-varnostne službe, ki opravljajo protiobveščevalne in varnostne naloge in ki jih določi minister  in imajo pri opravljanju nalog iz 158. člena zakona o kazenskem postopku pravice in pooblastila kot uradne osebe s policijskimi pooblastili. četrti, peti, šesti in sedmi postanejo peti, šesti, sedmi in osmi odstavek. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Imamo tretji amandma: v četrtem odstavku se besede "organi obveščevalno-varnostne službe ali vojaške policije" nadomesti z besedami "obveščevalno-varnostna služba ministrstva ali vojaška policija". Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Četrti amandma: v sedmem odstavku, ki postane osmi odstavek, se besede "strokovnega dela obveščevalne in protiobveščevalne službe" nadomesti z besedami "strokovnih nalog obveščevalno-varnostne službe", četrti, peti, šesti in sedmi odstavek postanejo peti, šesti, sedmi in osmi odstavek. Amandma dajem na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 34. členu - usklajevalni amandma: v drugem odstavku 34. člena se številka "33" nadomesti s številko "32". Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 36. členu: v prvem odstavku 36. člena se beseda "obveščevalna" nadomesti z besedami "obveščevalnih, protiobveščevalnih in" in mi ugotavljamo prisotnost prosim. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 91. členu: v prvem odstavku 91. člena se za besedama "načelnik generalštaba" črta vejica in vstavi besedi "in njegovi". Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 105. členu: V prvem odstavku 105. člena se v 8. točki besede iz drugega odstavka 31. člena tega zakona nadomesti z besedami: "za katero je predpisano, da so pomembna za obrambo v skladu z drugim odstavkom 31. člena tega zakona". V 9. točki se besedi: "slovenska vojska" nadomestijo z besedami, "ki se uporabljajo v slovenski vojski".</p>
               <p>Gospod Pucko, proceduralno imate, prosim.</p>
            </sp>
            <sp xml:id="SDZ1-Redna-27-1994-12-20.sp60">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane poslanke in poslanci! Spet se ponavlja ista zgodba, da glasujete tisti, ki se ne prijavljate, št. 89. Prosim, da ponovite glasovanje. Hvala.</p>
            </sp>
            <sp xml:id="SDZ1-Redna-27-1994-12-20.sp61">
               <speaker>PODPREDSEDNIK VLADIMIR TOPLER:</speaker>
               <p>Bom ponovil glasovanje. Kateremu členu? K 91. členu. Prosim, sem že prej povedal, da ne bom pri vsakem glasovanju ponovil. Samo tisti, ki se prijavite, imate pravico do glasovanja.</p>
               <p>Ponovno glasujemo o amandmaju k 91. členu, ga ne bom na novo bral. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli in smo pri 105. členu. Amandma sem prebral in ga dajem na glasovanje.</p>
               <p>Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>K 106. členu: V 1. točki 106. člena se besedi "te dolžnosti", nadomesti z besedami "vojaško ali delovno dolžnost". V 9. točki se besedi: "slovenski vojski" nadomesti z besedami, "ki se uporabljajo v slovenski vojski". Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>K 110. členu: V prvem odstavku 110. člena se besede: "s 1.1.1995 ministrstvo" nadomesti z besedami: "v skladu z zakonom ministrstvo". Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 111. členu: V prvem odstavku 111. člena se besede: "v roku iz prejšnjega člena" nadomestijo z besedami: "v skladu z zakonom". Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma k 111. členu sprejeli.</p>
               <p>In še zadnji amandma k 112. členu: V prvem odstavku 112. člena se besede: "po izteku roka iz 110. člena tega zakona" nadomestijo z besedami: "v skladu z zakonom". Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Želi še kdo, preden o zakonu glasujemo, obrazložiti svoj glas? Gospod Matuš.                                </p>
            </sp>
            <sp xml:id="SDZ1-Redna-27-1994-12-20.sp62">
               <speaker>ŠTEFAN MATUŠ:</speaker>
               <p>Hvala za besedo, gospod predsedujoči. Spoštovani! Poslanska skupina Slovenske ljudske stranke zahteva 30 minut odmora zaradi usklajevanja odločitev pri glasovanju. Hvala lepa.</p>
            </sp>
            <sp xml:id="SDZ1-Redna-27-1994-12-20.sp63">
               <speaker>PODPREDSEDNIK VLADIMIR TOPLER:</speaker>
               <p>Odrejam polurni odmor. Sejo nadaljujemo ob 11. uri in vas, kolegice in kolegi prosim za točnost v dvorani.</p>
            </sp>
            <stage type="time">(Seja je bila prekinjena ob 10.26 uri in se je nadaljevala ob 11.00 uri.)</stage>
            <sp xml:id="SDZ1-Redna-27-1994-12-20.sp64">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, pričenjamo nadaljevanje seje. Hkrati pozivam vodje in sekretarje poslanskih skupin, da svoje poslanstvo opravijo in zagotovijo prisotnost v dvorani. Glasovali bomo o zakonu o obrambi in je potrebna dvotretjinska večina navzočih. Ugotovimo prisotnost! Lepo prosim, da vsi potrdite svojo prisotnost v dvorani. <stage>(56 prisotnih.)</stage> Želi predstavnik poslanske skupine besedo po odmoru?</p>
            </sp>
            <sp xml:id="SDZ1-Redna-27-1994-12-20.sp65">
               <speaker>ŠTEFAN MATUŠ:</speaker>
               <p>Hvala za besedo, spoštovani! V drugi obravnavi tega zakona je bilo temeljno vprašanje glede pristojnosti vrhovnega poveljnika oziroma predsednika države. Takrat si je predlagatelj zakona zamislil dikcijo, s katero bi predsedniku države zakonsko omogočil razglasiti izredno stanje v državi na predlog Vlade, čeprav ima to možnost po ustavi samo Državni zbor na predlog Vlade. Samo, kadar se ta ne more sestati, to delo opravi predsednik države. Ko pa se Državni zbor lahko sestane, predsednik države to svojo odločitev mora dati v potrditev Državnemu zboru. Moram reči, da so takrat prevladali argumenti, ki so takrat govorili v prid ustavi, torej ureditvi zakona tako, da ne bo dajal predsedniku države večje pristojnosti kot Ustava. Zato se je sporno besedilo črtalo iz zakona. Sedaj v tretji obravnavi se ponovno pojavljajo politični argumenti in politični pohlep po oblasti s ponovnim sprejemom amandmajev, ki dajejo večje pristojnosti predsedniku države kot mu jih predpisuje ustava.</p>
               <p>Dovolil si bom še enkrat podati argumente, zaradi katerih zakon ni sprejemljiv. To so določbe, ki dajejo predsedniku države večje pristojnosti in s tem neposreden nadzor in celo večji del pri organizaciji slovenske vojske. Če se povrnem nazaj k ustavi, ki si je ne razlagam ne po politični ne po strokovni ali kakršnikoli plati, ampak izhajam iz dejanskega pisanega besedila. V 107. členu vseh 7 alinej, ki opisujejo pristojnosti predsednika republike, ne govorijo o pristojnostih, ki smo jih vnesli v zakon o obrambi. Osma alinea sicer daje razširitve, vendar zadeve, določene z ustavo. Če se v tem delu osredotočimo na obrambo države, na področje obrambnih sil, je tu 92. člen, ki določa vojno in izredno stanje, ker 102. člen, to je drugi del stavka, da je predsednik vrhovni poveljnik obrambnih sil. To je, kar se ustave tiče vse v povezavi z vrhovnim poveljnikom. Ne drži trditev, da se pristojnosti vrhovnega poveljnika do slovenske vojske določijo z zakonom. To je razlaga, ki nima ustavne podlage, kajti na področjih, kjer je to možno, je to v ustavi tudi posebej zapisano. Zato je nesprejemljiva razlaga gospoda Potrča, da se razmejitve pristojnosti uredijo z zakonom. Čudi me.</p>
            </sp>
            <sp xml:id="SDZ1-Redna-27-1994-12-20.sp66">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, obrazložitev glasu je, da ne bi polemizirali z drugimi.</p>
            </sp>
            <sp xml:id="SDZ1-Redna-27-1994-12-20.sp67">
               <speaker>ŠTEFAN MATUŠ:</speaker>
               <p>Moram v kontekstu, ker je prihajalo do določenih nejasnosti. Da kot pravnik, ki je včeraj jasno označil določene argumente z neznanjem, politično opcijo itd, tega ni opazil pri sprejemanju ustave, v kateri je tudi sam sodeloval. Tak predlog zakona, ki je predlagan,...</p>
            </sp>
            <sp xml:id="SDZ1-Redna-27-1994-12-20.sp68">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, če dovolite, jaz prekinjam takšno razpravo zaradi tega, ker gospodu Potrču ne bom dal besede, da vam replicira. Prosim, jaz sem vam dal, da lahko po dogovoru poveste, kakšno je mnenje vaše poslanske skupine. Lahko tudi kot poslanec obrazložite svoj glas. Prosim, da se držimo tega. Sedaj smo pred obrazložitvijo glasu. Tudi Vladi ne morem potem dati besedo in bomo zopet prišli do ponovno razprave. Izvolite naprej.</p>
            </sp>
            <sp xml:id="SDZ1-Redna-27-1994-12-20.sp69">
               <speaker>ŠTEFAN MATUŠ:</speaker>
               <p>Hvala lepa na opozorilu. Tak predlog zakona, ki je predlagan, bi najprej zahteval spremembo ustave in nato šele sprejem tega zakona. Zakon pa je sporen tudi z vidika priviligiranega upokojevanja oseb, zaposlenih v slovenski vojski. Določeno skupino ljudi potiskamo v položaj, ki smo se ga kar nekajkrat odrekli, pa najsi bo pri carinskem zakonu, lahko bi našteval še nekatere. To naj bi urejal krovni zakon, ki bi obravnaval predčasne upokojitve državnih uslužbencev.  V tej državi, če bo tako naprej, bo vsak tretji z nekimi privilegijami. Takega upokojevanja z 20 ali 25 leti delovne dobe in povprečnim izračunom zadnjega leta dohodka ne podpiramo. Počasi in vztrajno s takimi zakonskimi rešitvami dohitevamo ureditve bivše jugoslovanske armade in predsedniškega sistema. Vse bolj se izloča parlamentarna ureditev. Menim, da sem navedel dovolj argumentov v imenu poslanske skupine, da je zakon nesprejemljiv v taki obliki, kot je bil predvsem oblikovan z zadnjimi amandmaji. Hvala lepa.</p>
            </sp>
            <sp xml:id="SDZ1-Redna-27-1994-12-20.sp70">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica, obrazložitev glasu.</p>
            </sp>
            <sp xml:id="SDZ1-Redna-27-1994-12-20.sp71">
               <speaker>IVO HVALICA:</speaker>
               <p>Hvala lepa. Spoštovani! Zakon, ki ga sprejemamo, ni najboljši izdelek. Osebno in tudi moja stranka se tega izjemno zavedamo. Imamo pripombe, tako na segment o poveljevanju, imamo pripombe tudi na tisti segment, ki ga v zakonu ni. To je narodna zaščita, tista, ki nam je navsezadnje omogočila, da jaz danes tu to govorim. Kakorkoli že, menimo pa, da zakon ni zakon sedanjega obrambnega ministra, ampak da je to zakon za slovensko vojsko, za Slovenijo. Predobro se zavedamo situacije, v kakršni smo. Predobro se zavedamo tega, kar se dogaja na tem delu Evrope in po mojem trdnem mnenju bi bilo vsako špekuliranje sedaj pri sprejemu zakona, gledano z aspekta vseslovenskih interesov, nedopustno. Torej zakon kljub temu, da ni popolnoma po naši volji ali pa sploh v nekem delu ni, med ostalim tudi podpiram tisto, kar je rekel gospod Matuš, ne glede na vse skupaj, jaz bom zakon podprl in tako tudi moja stranka. Slovenija v tem trenutku potrebuje zakon o obrambi. Hvala lepa.</p>
            </sp>
            <sp xml:id="SDZ1-Redna-27-1994-12-20.sp72">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-27-1994-12-20.sp73">
               <speaker>TONE ANDERLIČ:</speaker>
               <p>Spoštovani! Zakaj je potreben nov zakon o obrambi? Slovenija je pristopila k partnerstvu za mir, to pa zahteva tudi ustrezno normativno ureditev obrambnega sistema in koncepta varnosti države, kar ta zakon predstavlja kljub temu, da so rešitve v posameznih delih plod kompromisov in ne najboljše strokovne ali pa take, kot bi si jih tudi sami želeli. Tako naša poslanska skupina, kot sam, bomo glasovali za zakon. Prvič, ker se na novo opredeljujejo temelji celotnega obrambnega sistema. Drugič, ker se na novo določa organizacija obrambe v skladu z izhodišči zasnove nacionalne varnosti, in to po vzoru rešitev, ki jih imajo države s parlamentarno ureditvijo tako, kot je naša. Tretjič. Z zakonom dobimo slovensko vojsko in se poslavljamo od Marxovega koncepta oboroženega ljudstva. Na primerljiv način se ureja status vojaških oseb, kar je posebej pomembno. Četrtič. Z zakonom se razmejujejo pristojnosti med Državnim zborom, Vlado in predsednikom države, kljub temu, da so pri tem vprašanju različna mnenja, mislimo, da je primerno urejeno. Petič. Zakon pomeni racionalne rešitve, ki omogočajo dokončanje vzpostavitve obrambnega sistema in to nekako v skladu in v soglasju s tistim, kar je Državni zbor že sprejel in sicer program sedemletnega oboroževanja, kot je poznano. Šestič. Bistveno so omejene in razmejene pristojnosti varnostno-obveščevalnih služb, kar bo preprečilo možne ekscese. Ker si Slovenija vsekakor želi korektno sodelovanje tudi v mednarodnem pomenu in ker si želi čimprejšnjo ukinitev embarga na uvoz orožja, ker korektno sodeluje z NATO in ker je še vedno opredeljeno v zakonu, da je Republiški štab za teritorialno obrambo eden od tistih organov, ki je pravzaprav na tem področju najodgovornejši, mi dobivamo s tem organe slovenske vojske oziroma generalštab. Dobivamo razmejitev nalog, ki jih opravlja ministrstvo in to je za suvereno in neodvisno državo kot enakopravnemu partnerju v mednarodnem dogovarjanju pomembno in to je zadosti razlogov, da bo poslanska skupina Liberalne demokracije glasovala za zakon.</p>
            </sp>
            <sp xml:id="SDZ1-Redna-27-1994-12-20.sp74">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Anderlič. Gospod Sisinger.</p>
            </sp>
            <sp xml:id="SDZ1-Redna-27-1994-12-20.sp75">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Želel bi reči pri tej obrazložitvi svojega glasu vendarle sledeče. Mislim, da smo v Odboru za obrambo prav pri tem zakonu porabili, lahko rečem, zelo tehtne, odgovorne razprave o številnih predlogih, lahko rečem tudi mnogih ali pa večine poslanskih skupin in mislim, da smo želeli v odboru s posebno odgovornostjo in tudi korektnostjo obravnavati sleherni predlog in v zadnji fazi tudi sleherni amandma vsake poslanske skupine na predlog zakona. Ko smo po napornem, bi lahko rekel, težkem delu nekaj sej v zvezi s prav tem predlogom zakona ugotovili, da smo pravzaprav skoraj soglasno, ali pa celo rečem soglasno, razen pri treh amandmajih, dosegli tako imenovani konsenz vseh članov odbora ter smo bili na neki način na koncu te seje zadovoljni vsi po vrsti, tako iz vladajoče ekipe, kot ostalih članov, moram reči, v tem odboru in mislim, da nas ne bi smelo zdaj razdvajati razmišljanje, ali bomo ta zakon v končni fazi iz takšnih ali drugačnih razlogov sprejeli, ali ne bomo. Jaz sem na tem odboru povedal, da seveda nisem zadovoljen, da niso bili sprejeti ponovno vsi trije amandmaji poslanske skupine Združene liste, ampak večina je pač bila mnenja, da je po vrhovnem poveljniku kot komandantu slovenske vojske v 43. členu po predlaganem amandmaju napisano v skladu z ustavo tisto, kar ne bo. Mnogi so v odboru tudi menili, da je novi drugi odstavek tega 43. člena tisti, ki seveda daje vrhovnemu poveljniku tudi tiste pravice, da brez njegovega soglasja ni mogoče tega, onega in tako naprej, tudi ne ministru in tudi ne generalštabu, zato tega ne bi bral, ker imate pred sabo. Glede na te razloge je seveda pred tem parlamentom izredno pomembna, odgovorna naloga nas poslancev. Če tega zakona ne bomo v stanju sprejeti in ne bomo zbrali dovolj razuma, bomo seveda še naprej ostali na tistem starem zakonu in teritorialni obrambi in ne bomo mogli govoriti o slovenski vojski in ne o komandantu slovenske vojske, vrhovnemu komandantu slovenske vojske itn. Mi smo bili v stanju in sposobni, poglejte, sprejeti program razvoja in financiranja sedemletnega v obrambo, zelo težko pa se zdaj odločamo, ali bomo tak zakon sprejeli ali ne bomo. V interesu slovenske države in v interesu tudi teh začrtanih in skupno dogovorjenih dogovorov v samem odboru, sem se odločil, tudi že na odboru in glede na sedanje stanje in ponovno oceno tega zakona, vidim vendarle v njem te prednosti, da smo bili sposobni vsaj zakon do takšne mere sprejeti. Govoriti o tem, da je ta zakon, celo v nekaterih delih protiustaven, da daje preveč pooblastil komandantu, vrhovnemu itn., mislim, da to ne drži. O tem smo se prepričali v samem odboru, zato bom glasoval seveda za tak zakon, kakršen je. Hvala.</p>
            </sp>
            <sp xml:id="SDZ1-Redna-27-1994-12-20.sp76">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl, obrazložitev glasu.</p>
            </sp>
            <sp xml:id="SDZ1-Redna-27-1994-12-20.sp77">
               <speaker>VITODRAG PUKL:</speaker>
               <p>Hvala za besedo. Spoštovani! Kot se je naša stranka odločila, bomo glasovali, tako tudi jaz osebno, za ta zakon. Povedal bi samo par besed. Namreč redkokdaj se dobimo ob tako važni priliki, ob načinu določanja usmeritve obrambe. Menim, da ta zakon ni popoln. Daleč od tega. Ima celo kopico pomanjkljivosti in vsaka stranka ocenjuje te pomanjkljivosti pač iz svojega zornega kota. So pa okoliščine, so pa zgodovinske prilike trenutka, v katerih se sedaj nahajamo. Najmanj potrebno bi bilo, da ne bi parlament mogel sprejeti zakona o obrambi. To bi pomenilo, menim, da v zunanje-političnem oziru precejšni manjko, pomenilo bi tudi drugačno obravnavanje naše male države, ki ni in ne more biti agresivna, ki pa mora pokazati, da ima dejansko možnosti in voljo za obrambo svoje integritete. Zato predlagam, da ta zakon sprejmemo. Hvala lepa.</p>
            </sp>
            <sp xml:id="SDZ1-Redna-27-1994-12-20.sp78">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp xml:id="SDZ1-Redna-27-1994-12-20.sp79">
               <speaker>IVAN OMAN:</speaker>
               <p>Gospod podpredsednik, gospe in gospodje, tudi sam bom glasoval za ta zakon. Ne da bi mislil, da je idealen, da ne more biti boljši, ampak vendarle mislim, da je razmeroma dober. Ureja marsikaj, tri leta smo ga pripravljali in mislim, da je končno čas, da ga sprejmemo. Če ne zaradi drugega, že zaradi tega, da po treh letih in pol samostojnosti slovenske države dobimo Slovensko vojsko namesto Teritorialne obrambe, ki je ostanek iz tistega časa, ko smo bili neka republika v sklopu neke druge države. Glasoval bom za zakon, enako bodo storili tudi moji kolegi iz poslanske skupine Slovenskih krščanskih demokratov. Hvala lepa.</p>
            </sp>
            <sp xml:id="SDZ1-Redna-27-1994-12-20.sp80">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černetič.</p>
            </sp>
            <sp xml:id="SDZ1-Redna-27-1994-12-20.sp81">
               <speaker>MAG. DRAGAN ČERNETIČ:</speaker>
               <p>Spoštovani gospod predsedujoči, spoštovani zbor. Tudi jaz bom glasoval za ta zakon, in to zaradi tega, ker je ta hiša "mrcvarila" ta zakonski predlog tri leta in mislim, da ni potrebe, da "mrcvarimo" še dve ali tri leta naslednji zakonski predlog o obrambi Republike Slovenije. Ali moramo res priti do neke krize, kot smo jo imeli pred desetdnevno vojno, da smo kar po kratkem postopku morali sprejemati zakon o obrambi? Kakršen je bil, je bil. Danes imamo drugo situacijo. Sredstva, in to milijarde tolarjev z naslovom, da se obramba Republike Slovenije ojača, da se kupuje orožje, ko se enkrat umakne embargo, so bila dana na razpolago tega parlamenta, račun seveda bodo plačali davkoplačevalci. Sedaj pa pridemo do absurda, da bomo denar uporabljali brez zakonske usmeritve, to se pravi, mi vemo, kdo bo plačal, ne vemo pa, kdo bo pil. Kar me pa najbolj moti, je pa to, da imamo situacijo, kjer damo na tir vlak, ta parlament je prometnik, pa tudi če ima prometnik rdečo kapo, dvigne loparček in ta vlak gre v neznano, brez potnikov. Kar me pa najbolj moti, je pa to, da z ozirom na vse pogodbe, ki jih podpisujemo z Evropo, z NATO-m ali pa želimo v NATO, tu se pa ne moremo spraviti niti na to, da bi brez strankarskih iger sprejeli kompromisni zakon, in govorim kompromisni zakon, ker je ta zakon še daleč od idealnega zakona. Osebno mi je čisto vseeno, kdo je minister bil, kdo bo minister jutri, meni je važno nekaj drugega. Naša vojska, častniki v tej vojski in davkoplačevalci imajo pravico do zakona, ki ga lahko smatrajo kot nek vozni red pravil, po katerem bo ta vlak obrambe tudi vozil v prihodnje. In zato bom glasoval za ta zakon. Predlagam in prosim vse poslance, ki bodo danes imeli priložnost dati svoj glas, da glasujejo za ta zakon, kajti prevzeli bodo odgovornost za način glasovanja. Hvala lepa.</p>
            </sp>
            <sp xml:id="SDZ1-Redna-27-1994-12-20.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Černetiču. Besedo dajem gospodu Černeliču.</p>
            </sp>
            <sp xml:id="SDZ1-Redna-27-1994-12-20.sp83">
               <speaker>FRANC ČERNELIČ:</speaker>
               <p>Spoštovani, kot se še spomnite, sem pri prvi obravnavi imel množico, množico pripomb. Torej bi lahko tudi danes imel še nekaj stvari za povedati v zvezi s tem zakonom. Vendar, temeljito smo ga obdelovali, dodelali z vsemi tistimi možnimi kompromisi, ki so bili podajani z ene in z druge strani. Zato danes s polno zavestjo podpiram to sprejetje in tudi tako, kot bo gospod Černetič, predlagam, da poslanci, preden bi mislili pritisniti na tipko ob negativnem glasovanju, da to ne storite, ampak da glasujete za. Za slovensko vojsko. Hvala lepa.</p>
            </sp>
            <sp xml:id="SDZ1-Redna-27-1994-12-20.sp84">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen. Obrazložitev glasu.</p>
            </sp>
            <sp xml:id="SDZ1-Redna-27-1994-12-20.sp85">
               <speaker>DR. FRANC ZAGOŽEN:</speaker>
               <p>Spoštovani zbor, jaz ne bom zakona podprl. Tudi ne sprejemam sedaj te dileme, da tisti, ki bo pritisnil za, je za slovensko vojsko, oni, ki pa ne bo, je pa proti njej. Slovensko vojsko imamo vsaj že od spomladi leta 1991, ne glede na to, kako v zakonu piše. Pri tako pomembnem zakonu, kot je obrambni, tudi mislim, da ni v redu, da se obnašamo kompromisarsko in sprejemamo nek kompromisni predlog, če gre ta kompromis mimo ustavnega koncepta in menim, da je nekaj takih stvari v zakonu, ki gredo mimo ustavnega koncepta, ureditve Republike Slovenije in zaradi tega se mi zdi primerneje, da čez nekaj mesecev sprejemamo zakon, ki ne bo odstopal od tega, ne pa nek kompromis, ki bi ga sprejeli zaradi tega, da bi glasovali, kot je bilo rečeno, za slovensko vojsko.</p>
               <p>Slovensko vojsko smo ustanovili pravi čas v zelo težkih časih in jo imamo in jo bomo imeli tudi ne glede na to, kako bo danes to glasovanje izpadlo. Jaz ne bom glasoval za. Hvala.</p>
            </sp>
            <sp xml:id="SDZ1-Redna-27-1994-12-20.sp86">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Gospod Kopše.</p>
            </sp>
            <sp xml:id="SDZ1-Redna-27-1994-12-20.sp87">
               <speaker>JOŽEF KOPŠE:</speaker>
               <p>Predsedujoči, gospe in gospodje! Poslušal sem komentarje pri obrazložitvi glasu.</p>
            </sp>
            <sp xml:id="SDZ1-Redna-27-1994-12-20.sp88">
               <speaker>PODPREDSEDNIK VLADIMIR TOPLER:</speaker>
               <p>Prosim, da ne polemizirate.</p>
            </sp>
            <sp xml:id="SDZ1-Redna-27-1994-12-20.sp89">
               <speaker>JOŽEF KOPŠE:</speaker>
               <p>Nobene polemike ni bilo, gospod predsedujoči. Glasoval bom za. Prosim, gospod predsedujoči, da me ne prekinjate. O kompromisnem zakonu sem govoril na tak način, da je vedno vsak zakon in vsaka stvar, ki se sprejema na tem zboru, poskus nekega kompromisa političnih smeri. Kot predsednik odbora sem imel priliko v tem času sprejemanja vseh faz zakona spremljati tudi željo po posameznih političnih smereh, ki so hoteli na vsak način, ali pa vsaj poskušajo na nek način, nekateri bolj grobo, nekateri na bolj perfiden način dobiti vojsko v svoje roke. Mislim, da s tem zakonom, če je kompromisni je kompromis v tem, da res nobena politična opcija v bodoče ne bo imela slovenske vojske popolnoma v svojih rokah. To je ena od možnih stvari.</p>
               <p>Da pa nisem zadovoljen sam z zakonom - tako in tako marsikdo od nas ni kot posameznik in kot predsednik odbora, predvsem s 6. poglavjem zakona in to z 82. členom, ki govori o pristojnosti Državnega zbora, o nadzoru obrambnih sil in slovenske vojske. V tem členu nismo uspeli do sedaj, druge možnosti pa še obstajajo izven zakona, boljšega nadzora Državnega zbora in njegovih teles nad slovensko vojsko in nad obrambo države vzpostaviti. To je moje največje nezadovoljstvo. Drugače pa menim, da je to dober kompromis v tem trenutku in bom glasoval za.</p>
            </sp>
            <sp xml:id="SDZ1-Redna-27-1994-12-20.sp90">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Gospod Jelinčič.</p>
            </sp>
            <sp xml:id="SDZ1-Redna-27-1994-12-20.sp91">
               <speaker>ZMAGO JELINČIČ:</speaker>
               <p>Dober dan vsem skupaj! Sodim, da je potrebno narediti temelje dobre zakonodaje na področju vojske. Govorim malo širše in zato mislim, da ta zakon, ki ga bomo danes potrdili - jaz bom glasoval za, pomeni tisti temelj, na katerem lahko zagotovo dograjujemo nadaljnjo vojaško zakonodajo.</p>
               <p>Prepričan sem, da bo potrebno kakšne zadeve spremeniti, kakšne zadeve morda tudi posodobiti, približati malo bolj demokratičnim sistemom, ki so v uporabi drugje po svetu, ampak vendar kot osnova - mislim, da je zakon dovolj dober, da ga lahko sprejmemo in da ne bi preveč na dolgo govoril, zakon bom potrdil. Hvala.</p>
            </sp>
            <sp xml:id="SDZ1-Redna-27-1994-12-20.sp92">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Kocijančiču.</p>
            </sp>
            <sp xml:id="SDZ1-Redna-27-1994-12-20.sp93">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Zakon, ki ga sprejemamo na današnji seji, zakon o obrambi, ureja izjemno občutljivo materijo, zato je seveda tudi proceduralno predvideno, da ga lahko sprejme samo dvotretjinska večina prisotnih poslancev v parlamentu. Po mojem osebnem prepričanju pa v celotni proceduri ni bilo dovolj upoštevano dejstvo, da bi bilo treba pri tako občutljivi materiji doseči nek kar se da širok konsenz vseh političnih skupin v tem parlamentu. Združena lista socialnih demokratov oziroma njeni poslanci smo poskušali v vseh fazah zakonodajnega postopka na korekten način uveljavljati svoje predloge in svoj pogled na konceptualna vprašanja. V končnem tekstu po našem mnenju naši pogledi niso prišli do izraza na adekvaten način. Gre predvsem za ureditev funkcije poveljevanja od vrha do tal, se pravi strokovnosti funkcije poveljevanja in za ureditev vprašanj, ki bi v celoti onemogočala, da bi kdajkoli, pod kakršnimikoli pogoji vojska oziroma obrambne sile lahko postale element kakršnegakoli političnega vplivanja ene ali druge politične opcije na Slovenskem.</p>
               <p>Pri tem mi dovolite, da poudarim, da ko smo poskušali opredeliti funkcijo vrhovnega poveljnika, nismo izhajali, kar smo seveda velikokrat poudarjali, iz obstoječih kadrovskih razmerij oziroma iz obstoječih osebnosti, ki so trenutno na funkciji predsednika Republike, kot vrhovnega poveljnika po ustavi, obrambnega ministra, predsednika Vlade, šefa general štaba ali podobnega, ampak smo izhajali iz spoznanja, da je treba ta razmerja urediti na načelen način in da morajo veljati za vse osebnosti, ki bodo v različnih časovnih obdobjih na teh funkcijah. Ker ta razmerja po našem mnenju niso dobro in pravilno urejena, ker gre za disproporc med odgovornostmi, ki so ustavno ali pa zakonsko določene in s stvarnimi kompetencami, naša poslanska skupina, to se pravi poslanci Združene liste socialnih demokratov, zakona ne bomo podprli.</p>
            </sp>
            <sp xml:id="SDZ1-Redna-27-1994-12-20.sp94">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocijančiču. Gospod Verzolak ima besedo.</p>
            </sp>
            <sp xml:id="SDZ1-Redna-27-1994-12-20.sp95">
               <speaker>IVAN VERZOLAK:</speaker>
               <p>Hvala. Spoštovani predsedujoči, spoštovani zbor! V Samostojni poslanski skupini smo se po tehtnem premisleku odločili, da bomo podprli ta zakon o obrambi, čeprav se v marsičem seveda tudi ne strinjamo. Vendar menimo, da država Slovenija v tem trenutku rabi ta zakon, kajti gre za njeno varnost in za njeno prihodnost in da se tudi uveljavi pojem "slovenska vojska". Zato še enkrat poudarjam, da bomo podprli ta zakon. Hvala.</p>
            </sp>
            <sp xml:id="SDZ1-Redna-27-1994-12-20.sp96">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? V kolikor ne, prehajamo na glasovanje. Prej bi pa rad še, ne repliciral, ampak povedal samo dejstvo, ker je bilo izrečenih besed, da je zakon več let v proceduri. Zakon je Vlada v proceduro v ta naš slovenski parlament vložila 4.8.1993.</p>
               <p>Prehajamo na glasovanje. Glasujemo z dvotretjinsko večino in prosim, da glasujejo samo tisti, ki potrdijo svojo prisotnost. Obrazložitev, prosim gospod Rupel. Želi še kdo drugo?</p>
            </sp>
            <sp xml:id="SDZ1-Redna-27-1994-12-20.sp97">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Zaradi tega, ker sem zelo zaskrbljen nad razpravo nekaterih svojih kolegov, moram povedati zelo odločno in zelo razločno, da seveda v tem trenutku ni pravi čas za znotraj koalicijske spore in spopade in za take sorte spor in za take sorte razlike, kot so se pravkar pokazale. Večkrat sem v teh svojih razpravah, se boste spomnili, nobene polemike ni, pojasnjujem svoj glas. Večkrat sem v svojih razpravah kritiziral nekatere koalicijske partnerje, in to ne Združeno listo, ampak koga drugega in dovolite mi, da glede na te zadnje razprave z avtoriteto recimo, da je še nekaj imam, pozovem svoje prijatelje na vseh straneh, v vseh strankah vladne koalicije, da vendarle podpremo skupaj ta zakon. Ta zakon ni pripravil kdor si bodi, ta zakon je pripravila Vlada, v kateri smo vsi skupaj na neki način smo predstavljeni in v resnici mislim, da tule, ob tej zadevi, v tej točki ni časa za nasprotovanja in za razlike, ki utegnejo ta zakon spodnesti. In kaj se bo zgodilo? Že spet se bodo drugi zelo zelo dobro zabavali na naš račun.</p>
            </sp>
            <sp xml:id="SDZ1-Redna-27-1994-12-20.sp98">
               <speaker>PODPREDSEDNIK VLADIMIR TOPLER:</speaker>
               <p>Gospod Dimitrij Rupel, jaz prosim, da se držite obrazložitve glasu.</p>
            </sp>
            <sp xml:id="SDZ1-Redna-27-1994-12-20.sp99">
               <speaker>DR. DIMITRIJ RUPEL:</speaker>
               <p>To je zelo zelo važna stvar, o kateri govorim in obrazlagam svoj glas z vso odgovornostjo in z vsem zavedanjem, z vso zavestjo, koliko ta stvar zdaj pomeni. Prosim prijatelji, posnemajte me v tem, jaz bom namreč glasoval za. Hvala.</p>
            </sp>
            <sp xml:id="SDZ1-Redna-27-1994-12-20.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Prehajamo na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je zakon o obrambi sprejet in zaključujem to točko dnevnega reda.</p>
               <p>Prehajamo na naslednjo, <title>10. TOČKO DNEVNEGA REDA IN NA TRETJO OBRAVNAVO PREDLOGA ZAKONA O ZDRAVSTVENEM VARSTVU RASTLIN</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za kmetijstvo in gozdarstvo kot matično delovno telo. Želi besedo poročevalec odbora? <stage>(Ne.)</stage> Želi besedo predstavnik sekretariata? <stage>(Ne želi.)</stage> Predstavniki poslanskih skupin? Poslanke, poslanci? Kolegice in kolegi, prosim pa za mir v dvorani in prosim, da zasedete svoja mesta. Prehajamo na odločanje o posameznih amandmajih, ki so bili vloženi. Dodatne amandmaje bom bral. Amandmaje, ki jih imate v predlogu, pa prosim, si pripravite na klop, da bomo lahko obravnavali.</p>
               <p>Imamo amandma k 4. členu. Dobili ste pregled amandmajev z dnem 19.12.1994. K 4. členu imamo amandma, predlagatelj je Vlada Republike Slovenije, odbor podpira. Kolegice in kolegi, vem, da je predpraznično vzdušje, ampak prosim za mir v dvorani in lepo prosim, da zasedete svoja mesta.</p>
               <p>Na glasovanje, kolegice in kolegi, dajem amandma k 4. členu. Predlagatelj je Vlada, odbor podpira. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>K 30. členu imamo več amandmajev. Prvega predlaga poslanska skupina Slovenskih krščanskih demokratov. Drugega predlaga odbor. Se opravičujem, to so amandmaji na amandma Vlade Republike Slovenije in prvi amandma na amandma predlaga poslanska skupina Slovenskih krščanskih demokratov, drugega predlaga Odbor za kmetijstvo in gozdarstvo in pod točko 3 imamo amandma Vlade. Odbor ga deloma podpira in predlaga svoj amandma na navedeni amandma Vlade Republike Slovenije. Gospod Oman ima besedo.</p>
            </sp>
            <sp xml:id="SDZ1-Redna-27-1994-12-20.sp101">
               <speaker>IVAN OMAN:</speaker>
               <p>Gospod podpredsednik, gospe in gospodje! K 30. členu smo vložili amandma na amandma Vlade. Gre za naslednje: v drugem branju je bil sprejet amandma, ki je določil, da v nasprotju z osnovnim tekstom oziroma predlogom Vlade, ki je zahteval, da fitofarmacevtska sredstva lahko prodajajo podjetja, ki imajo zaposlenega diplomiranega agronoma, torej edino ta podjetja. Z amandmajem, ki je bil sprejet, je bilo določeno, da obvezna zaposlitev agronoma velja za podjetja, ki se ukvarjajo s prodajo na debelo, z direktno prodajo na drobno naj bi pa zadoščala srednja izobrazba.</p>
               <p>Trdim, da je ta rešitev, ki je bila sprejeta v drugi obravnavi, dobra in bi rekel najboljša. Ker je pa Vlada vložila amandma, ki poskuša vzpostaviti stanje, kakršnega je s svojim amandmajem predlagala za drugo obravnavo, predlagam amandma, ta vladni amandma s tem, da bi zadoščalo, da ima podjetje, ki lahko prodaja fitofarmacevtska sredstva, diplomiranega agronoma lahko samo po pogodbi. S tem bi omogočili, da večina podjetij, ki se danes s tem ukvarjajo, lahko to dejavnost opravlja tudi v naprej. V kolikor bo sprejet nespremenjen vladni amandma, je treba pričakovati, da se bo še v naprej, ali kot do sedaj kršilo zakon, ali bo pa treba zapreti najmanj polovico, če ne več prodajaln ali podjetij, ki se ukvarjajo s to dejavnostjo. Kmetovalci, ki ta sredstva rabijo, bodo pač hodili po ta sredstva desetine kilometrov daleč, kajti diplomiranega agronoma si lahko privoščijo večja podjetja in se bodo s tem ukvarjala predvsem recimo Semenarna, Agrotehnika, Hmezad, Mercator, pa še kakšna večja zadruga. Vsi ostali bodo morali te trgovine zapreti. Zato predlagam, da sprejmete amandma poslanske skupine SKD na vladni amandma. Hvala lepa.</p>
            </sp>
            <sp xml:id="SDZ1-Redna-27-1994-12-20.sp102">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo besedo? Gospod Tone Peršak.</p>
            </sp>
            <sp xml:id="SDZ1-Redna-27-1994-12-20.sp103">
               <speaker>ANTON PERŠAK:</speaker>
               <p>Rad bi samo podprl amandma, ki ga je vložila poslanska skupina že zaradi tega, ker vsaj malo olajšuje zelo težke pogoje, ki so tu dani. Ne razumem, zakaj v fitofarmaciji ne morejo sodelovati farmacevti, ampak samo agronomi. Del fitofarmacije je že čisto farmacevtska zadeva, ne toliko agronomska in ta amandma vsaj do neke mere olajša stvar. Zato bom glasoval za ta amandma na amandma Vlade. Hvala.</p>
            </sp>
            <sp xml:id="SDZ1-Redna-27-1994-12-20.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnica Vlade ima besedo, gospa Marta Ciraj, glavna republiška kmetijska inšpektorica.</p>
            </sp>
            <sp xml:id="SDZ1-Redna-27-1994-12-20.sp105">
               <speaker>MARTA CIRAJ:</speaker>
               <p>Hvala lepa. Spoštovani predsedujoči, spoštovane poslanke in poslanci! Vlada podpira amandma na amandma, ki ga je vložil Odbor za kmetijstvo in sicer da lahko fitofarmacevtska sredstva izdajajo delavci, ki imajo opravljeno srednjo kmetijsko šolo. Ne more pa podpirati amandmaja, ki ga je dala poslanska skupina SKD, kjer naj bi se določilo, da imajo v delovnem razmerju delavca po pogodbi.</p>
               <p>Pogodbeno delo je z zakonom o delovnih razmerjih omejeno na določeno število ur mesečno. Poleg tega pravice, ki izhajajo iz pogodbenega delovnega razmerja niso enake pravicam delavcev, ki izhajajo iz rednega delovnega razmerja in v primeru, da bi prišlo do pogodbenega dela, bi to pomenilo, se pravi v večini primerov bi bili potem zaposleni tisti dodano, ki že imajo redno delovno razmerje in pravice z delovnim razmerjem rešene na ta način. Poleg tega se pogodbeno delovno razmerje zelo lahko prekine in zaradi tega tako delovno razmerje ne zagotavlja kontinuiranega nadzora oziroma odgovornosti visoko izobraženega strokovnjaka za prodajo in distribucijo fitofarmacevtskih sredstev, kakor tudi za ravnanje z ostanki fitofarmacevtskih sredstev, kar bo tudi prišlo v domeno diplomiranega agronoma.</p>
               <p>Poleg tega bi odgovorila še na izjavo gospoda Peršaka in sicer, fitofarmacija je nekaj popolnoma ločenega od farmacije, od humane medicine zaradi tega, ker fitofarmacija se nanaša na pesticide, ki pa nimajo nič skupnega s humano medicino in zaradi tega lahko pri prodaji fitofarmacevtskih sredstev delajo samo tisti, ki so za to usposobljeni, se pravi diplomirani inženirji agronomije, kajti sicer bi lahko tudi diplomirani inženirji agronomije analogno zahtevali, da lahko prodajajo oziroma skrbijo za prodajo zdravil v lekarnah.</p>
               <p>Poleg tega naj povem še to, kar sem že zadnjič povedala, argumentirane podatke v zvezi s sedanjim stanjem pri prodaji fitofarmacevtskih sredstev. Kot vam je znano, jugoslovanski zakon, ki še danes velja, je veliko bolj rigorozen glede tega in zahteva v vsaki prodajalni delavca z visoko izobrazbo. Ta zakon se je od lanskega leta dalje izvajal na način, kakršnega sedaj predlaga Vlada s to dopolnitvijo, da Vlada podpira še predlog, ki ga je, mislim spremembo, amandma na ta člen, ki ga je predlagal Odbor za kmetijstvo. Torej na ta način, da imajo trgovine delavce z visoko izobrazbo agronomije, je danes rešeno že v 324-tih prodajalnah. To pomeni, od skupno 413 prodajaln po stanju na dan 11.11., ima 324 prodajaln rešeno tisto, kar pravzaprav s tem zakonom Vlada predlaga. Zaradi tega menim, če ne sprejmemo vladnega amandmaja z dopolnitvijo Odbora za kmetijstvo, potem bomo šli korak nazaj. Hvala.</p>
            </sp>
            <sp xml:id="SDZ1-Redna-27-1994-12-20.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič najprej, potem gospod Oman.</p>
            </sp>
            <sp xml:id="SDZ1-Redna-27-1994-12-20.sp107">
               <speaker>MIROSLAV MOZETIČ:</speaker>
               <p>Hvala za besedo. Ja, jaz sem pozorno poslušal zdaj, drage kolegice, kolegi. Samo dobil sem iz obrazložitve dejansko ta vtis, da se te zadeve predlagajo zato, da se zagotovi nekaterim bodisi stalnost delovnega razmerja, ali pa, da se zagotovi nekaterim službe. Dejansko iz tega ven izhaja to, da bi nekateri imeli pač neko monopolno pozicijo na tem področju. Ker če se zahteva pogoje, da ima nekdo zagotovljeno, da ima strokovnjaka v trgovini oziroma pri tem delovanju, je povsem možno urediti to s pogodbo o delu in res je, da se pogodba o delu sklepa za določen čas, za ne vem kaj, ampak dovolj natančno se lahko in ni noben problem kontinuiranega nadzora, tudi če se pogodba prekine, se potem sklepa nova. Če hoče prodajati, mora imeti pa stalno pogodbo z nekom. Tako da te zadeve, mislim, da so argumenti, ki jih je podala Vlada oziroma predstavnik ministrstva, da ne držijo in mislim, da so argumenti, ki so bili dani z vloženim amandmajem, povsem pravilni. Če pa želimo mi ponovno uvajati neke monopolne trgovine tako kot smo imeli včasih zunanje-trgovinsko dejavnost, ki je zahtevala nekakšne zadeve, potem lahko tudi na tem področju to naredimo. Vendar to je daleč od tega, kar v ustavi piše glede gospodarske pobude in teh zadev. Različni so načini, kako se zagotovi strokovnost. Ni nujno, da je stalno delovno razmerje in če pogledate po svetu, boste videli, kako je to urejeno. Hvala lepa.</p>
            </sp>
            <sp xml:id="SDZ1-Redna-27-1994-12-20.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman.</p>
            </sp>
            <sp xml:id="SDZ1-Redna-27-1994-12-20.sp109">
               <speaker>IVAN OMAN:</speaker>
               <p>Seveda vemo, kakšni so sedanji predpisi in kako se izvajajo. Preprosto na ta način, da se jih ne izvaja, ker sicer bi že najmanj tričetrt trgovin zaprli, ker preprosto večina podjetij, ki se s tem ukvarja, si ne more privoščiti diplomiranega agronoma in če bomo sprejeli vladni amandma, potem se bo seveda, kot sem prej rekel, še naprej kršilo zakon, ali se bo zaprlo večji del teh obratovalnic. Kot sem rekel, če bo sprejet vladni amandma, potem bodo fitofarmacevtska sredstva prodajali Agrotehnika, Semenarna, kakšen Hmezad, kakšen Mercator in nekaj večjih zadrug in tista privatna podjetja, katerih lastniki so sami agronomi. Teh je nekaj. Vsi ostali odpadejo. Vemo, kako se sedaj to dela. Preprosto se zakon krši. Mislim pa, da zakon sprejemamo zato, da se ga bo izvajalo, da se na tem področju napravi red in zaradi tega zahtevamo srednjo strokovno izobrazbo pri prodajalcih, kar je pomembnejše, kot pa da ima podjetje agronoma, pa da ima vpisano, da ima take in take dolžnosti, da skrbi za to in ono in tretje, ker bo pač operativna skrb na tistem, ki je za pultom v trgovini.</p>
            </sp>
            <sp xml:id="SDZ1-Redna-27-1994-12-20.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-27-1994-12-20.sp111">
               <speaker>ANTON PERŠAK:</speaker>
               <p>To bi rad povedal. Tudi če razumemo pojem fitofarmacija izključno kot pojem, se pravi pripravkov za rastline, ne tako, kot na mnogih trgovinah piše tudi, da imajo fitofarmacijo, pa imajo čaje itn. recimo, da je tako, ne razumem tega. Gre za isti problem, kot gre pri zakonu o zdravilih, pri prometu z zdravili, ki smo ga tudi pred časom dobili iz Vlade. Človek dobi občutek, da se ščitijo, tako kot pravi gospod Oman, ščiti velika podjetja, ki pa seveda v mnoge kraje ne sežejo in tudi ne razumem, zakaj. Če nekdo v bistvu na drobno prodaja, ali samo kupuje že gotove te proizvode, bom zdaj rekel, s področja fitofarmacije, tako kot uporabljate in samo naprej prodaja, zakaj on potrebuje diplomiranega agronoma imeti zaposlenega? Ali za prodajalca? Če, kot pravim, samo preprodaja praktično in na ta način se mi zdi, bo prišlo do tega, da v mnogih krajih, kjer bi to lahko en človek, en podjetnik počel, seveda pa neko veliko podjetje nima interesa, nima računice priti tja s svojo poslovalnico itn. in bo prišlo do tega, da bo dejansko rezultat tak, da se ta iniciativa na teh področjih lahko zelo ovira. Isti problem vidim pri zakonu o prometu z zdravili na drugi strani.              </p>
            </sp>
            <sp xml:id="SDZ1-Redna-27-1994-12-20.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner ima besedo.</p>
            </sp>
            <sp xml:id="SDZ1-Redna-27-1994-12-20.sp113">
               <speaker>MAG. JOŽE PROTNER:</speaker>
               <p>Hvala lepa, gospod predsedujoči! Zaradi pravilnosti stvari bi rad spomnil najprej na amandma Vlade, ki je napisan na drugi strani zgoraj. Če ga temeljito preberemo, potem vemo, zakaj je ta visokošolska izobrazba. Da ne bi mislili zaradi zaposlovanja, da ne bi mislili zaradi formalnosti. Tam je zelo jasno napisana razmejitev, kaj je in kakšne naj bodo naloge delavca z visokošolsko izobrazbo in kaj tistih, ki izdajajo sredstva. Gre za strupe - tega ni treba ponavljati. To je gospa magister Cirajeva dovolj natančno povedala in tudi v humani medicini vemo, kaj pomeni izdajanje in kaj pomeni ta lekarniška dejavnost, da to ni samo trgovska.</p>
               <p>Govorim v svojem imenu, ne morem pa mimo tega, da ne ugotovim, da amandmaja na amandma pod zaporedno številko 1 odbor ni podprl. Dolga razprava je bila in med temi stvarmi, ki jih je tehtal odbor, je bil tudi ta, da pomeni pogodbeno delo, da bi lahko po pogodbi delali tudi kmetijski svetovalci. Ugotovili smo, da to ne gre. Kakor hitro je nekdo po pogodbi vezan na neko podjetje, potem ne more biti nevtralen svetovalec. Nekaj razlogov je bilo, da smo rekli "v delovnem razmerju", pri tem pa nismo omejevali "s polnim delovnim časom" itd. Podprl bi amandma odbora pod številko 2 amandma na amandma in sam amandma. Zdi se mi pa, da bi delo po pogodbi na tem občutljivem področju morali urejati na način, kot je na drugih, ne direktno primerljivih področjih.</p>
               <p>Če sem pravilno razumel magister Cirajevo, ki je rekla, da v bistvu s tem vladnim amandmajem uzakonjajo nek način dela, ki so ga že uporabljali od lanskega leta. Če je to to, potem ni nevarnosti, da bomo posledično toliko in toliko trgovin ali podjetij, ki se ukvarjajo s trgovino z zaščitnimi fitofarmacevtskimi sredstvi, da bi jih morali zapirati. Bi pa bilo mogoče pred glasovanjem vseeno koristno, da na to vprašanje, kaj posledično pomeni izvajanje tega zakona, ali res pomeni bistveno zmanjšanje trgovine s fitofarmacevtskimi sredstvi, to oceno vendarle povedati, ali gre res za to s strani predlagatelja. Hvala.</p>
            </sp>
            <sp xml:id="SDZ1-Redna-27-1994-12-20.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Šešerko.</p>
            </sp>
            <sp xml:id="SDZ1-Redna-27-1994-12-20.sp115">
               <speaker>DR. LEO ŠEŠERKO:</speaker>
               <p>Gospod podpredsednik, spoštovani zbor! Podpiram ta amandma na drugi strani zgoraj, ki zaskrbljuje gospoda Peršaka in želim njega in tiste, ki razmišljajo v isti smeri kot on, opozoriti na to, da gre tako, kot je gospa Cirajeva tudi opozorila, za strupe, za fitofarmacevtska sredstva, ki gredo v vodo, ki gredo v sadje in ki gredo v pitno vodo, v podtalnico in kot veste, je kmetijstvo in ravno to področje tretji ali četrti največji del onesnaževanja okolja v Sloveniji in tudi v drugih deželah, kjer te stvari niso ustrezno regulirane. Gre za področje, ki v bistvu ustreza lekarniškemu, ker je zdravje ljudi in okolja odvisno od tega in če gospod Peršak argumentira, da lahko vsak prodaja in trguje s temi stvarmi, bi ga opozoril, da naj stopi kdaj v kakšno prodajalno s temi sredstvi, pa bo videl, kako teče razgovor. Nekdo stopi noter, pa pravi: "Dober dan, na mojem drevesu so neke spremembe. Pojavljajo se rjave lise. Kaj naj naredim?" "Tu imamo 10 različnih sredstev, tole je najmočnejše, tole je manj močno, tole pa še malo manj. Ampak lahko vzamete najmočnejšo reč in poškropite, pa bo gotovo pomagalo". Posledica je seveda zastrupitev samih sadežev, zastrupitev tal, tudi trave, ki jo potem živina je, tako da pride stvar takoj v mleko in zato mislim, da je Vlada tu zelo razumno ravnala tako s tem, da je že uvedla to regulativo kot s tem, da je predlagala zakonsko rešitev in ne vidim možnosti, da bi tu iskali neko svobodno iniciativo in možnost hitrega razvoja kapitalizma na tem področju, ker to področje zadeva še sprejemanje odpadkov oziroma posod v katerih sol ti strupi vsebovani. Če bi šli po nekem režimu, ki bi popolnoma sproščal to področje, potem tudi reciklaže na tem ne bo. Potem bo nadaljnji rezultat take popolne libelarizacije tega področja imel za rezultat, da bo vsa embalaža končala potem na nekem prvem smetišču. Običajno ravno tako na področju pitne vode in ker je krog sklenjen, mislim, da je edino smiselno, da podpremo ta vladni amandma. Hvala.</p>
            </sp>
            <sp xml:id="SDZ1-Redna-27-1994-12-20.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Mozetič in potem gospod Oman.</p>
            </sp>
            <sp xml:id="SDZ1-Redna-27-1994-12-20.sp117">
               <speaker>MIROSLAV MOZETIČ:</speaker>
               <p>Mislim, da je gospod Šešerko malo zamešal vso stvar. Tisti, ki pride pa reče, da ima na češnji ali pa na breskvi rumen list, tisti je vrtičkar in porabi kvečjemu eno zelo majhno dozico za tiste zadeve. Če hočemo iti po tej logiki naprej, potem moramo v zakon predpisati, da smejo samo diplomirani agronomi škropiti trte, sadje itd., ker potem noben kmet tega ne sme delati, ker dela škodo okolju in ne vem čemu vsemu. Tako, da tukaj gre za prodajo in jaz se sprašujem ali bo tisti diplomirani agronom tam sedel v trgovini in prodajal in razlagal. Saj vse gor piše. In tudi predlog, ki smo ga mi dali, amandma ne govori o tem, da ne sme imeti ali pa da nima. Ampak, da je odvisno kako in na kakšen način. Tudi delovno razmerje, pogodbeno razmerje, je pogodba o delu s tem, da vsebuje sicer stalnejše zadeve in da vsebuje še druge zahteve, ki jih mora izpolnjevati delodajalec. Pri pogodbi o delu, o civilnem razmerju je pa nekoliko drugače in bistveno lažje za vse te, ki prodajajo po teh trgovinicah po podeželju.</p>
               <p>Če pa hočemo imeti velike monopoliste, tako kot smo jih</p>
               <p>imeli včasih, kot sem prej rekel, v zunanji trgovini, potem dajmo to narediti, plus tega še dajmo napisati, da smejo kmetje škropiti trte in te zadeve, samo če so diplomirani agronomi ali pa naj jih najamejo.</p>
            </sp>
            <sp xml:id="SDZ1-Redna-27-1994-12-20.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Oman. Dobili boste repliko gospod Zupanec, to je tudi replika.</p>
            </sp>
            <sp xml:id="SDZ1-Redna-27-1994-12-20.sp119">
               <speaker>IVAN OMAN:</speaker>
               <p>Gospod Šešerko, seveda prav zaradi tega, kar vi omenjate, zahtevamo srednjo šolo za tistega, ki prodaja, ki neposredno prodaja, ki stoji za pultom. Ker diplomirani agronom ne bo stal za pultom.</p>
               <p>Sedaj pa še nekaj glede teh nesrečnih strupov, s katerimi zastrupljamo podtalnico itd. Vse to drži. Zavedati se je pa treba, da ob vseh teh nesrečnih tonah strupov, ki jih porabimo, če jih ne bi, bi bila danes Evropa lačna.</p>
            </sp>
            <sp xml:id="SDZ1-Redna-27-1994-12-20.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika najprej gospod Zupanec.</p>
            </sp>
            <sp xml:id="SDZ1-Redna-27-1994-12-20.sp121">
               <speaker>DR. JANEZ ZUPANEC:</speaker>
               <p>Hvala za besedo gospod predsedujoči, kolegice in kolegi poslanci! Najprej replika kolegu Mozetiču. Praksa me je naučila, da ravno vrtičkarji lahko naredijo največjo škodo. Saj tu ni merodajna velikost površine, ampak koncentracija uporabljenega sredstva na enoto površine. Lahko na majhni površini z majhnimi količinami naredite ogromno škodo. Zato je potrebna ta visoka strokovnost na vseh nivojih prodaje.</p>
               <p>Pač pa sem zgrožen nad načinom razmišljanja, da ta zakon uvaja monopole in da uničuje privatno iniciativo. Ravno obratno. Mislim, da tiste firme, ki v Sloveniji dosedaj prodajajo ta sredstva, že imajo vse kadrovsko urejeno. Pač pa je možno, da diplomirani agronomi dobijo možnost po različnih delih Slovenije, kjer teh velikih firm ni prisotnih, da odprejo svoje prodajalne in da to strokovno počno in strokovno uvajajo uporabo teh sredstev na različnih površinah. Hvala lepa.</p>
            </sp>
            <sp xml:id="SDZ1-Redna-27-1994-12-20.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Gospod Potočnik, obrazložitev glasu. Gospod Potočnik.</p>
            </sp>
            <sp xml:id="SDZ1-Redna-27-1994-12-20.sp123">
               <speaker>FRANC POTOČNIK:</speaker>
               <p>Spoštovani, če dobro preberete ta člen in pa seveda amandma Vlade, vidite, da je to zelo resno področje in da se tukaj ne moremo igrati. Jaz bom proti temu amandmaju, ki so ga dali Krščanski demokrati, namreč tudi iz lastnih izkušenj, ne iz lastnih, iz izkušenj vem, kako se te pogodbe izvajajo. To so bile velikokrat fiktivne pogodbe zato, da je bilo nekomu pač s predpisom na nek način zadolženo, nam pa ni za fiktivne pogodbe, ampak za nadzor nad temi stvarmi in zato bom jaz tukaj glasoval proti amandmaju Krščanskih demokratov. Seveda pa podjetja sedaj po zakonu o delovnih razmerjih lahko zaposlijo tudi za krajši čas, kot za 8 ur in se te zadeve tudi tako lahko rešujejo. Prodajajo pa tako lahko kmetijski tehniki, tako da tukaj ni ovir. Bom proti temu prvemu amandmaju, podprl pa bom amandma Odbora in pa seveda amandma Vlade.</p>
            </sp>
            <sp xml:id="SDZ1-Redna-27-1994-12-20.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost. Glasujemo o amandmaju na amandma, ki ga predlagajo Slovenski krščanski demokrati. Ugotavljamo prisotnost. Prosim pa tudi, da pokličete kolege in kolegice, ki so v avli, da pridejo v dvorano, ker mislim, da nas je premalo v dvorani. Seja še vedno poteka. Ugotovimo sklepčnost! <stage>(38 prisotnih.)</stage> Mi bomo ta izpis posredovali gospodu Anderliču, upam da bo tudi ukrepal, zato ker smo ves čas na robu sklepčnosti, prej pa smo videli, da nas je v dvorani bilo 70. Prosim, da še enkrat ugotovimo prisotnost in pozivam sekretarje poslanskih skupin, da zagotovijo večjo prisotnost v dvorani. Prosim vodje poslanskih skupin in sekretarje poslanskih skupin, da zagotovite večjo prisotnost v dvorani. Mislim, da je to tudi vaša dolžnost, kot je dolžnost vseh poslancev, da smo med zasedanjem Državnega zbora v dvorani Državnega zbora.</p>
               <p>Prosim, da ponovno ugotovimo prisotnost. Ugotovimo sklepčnost! <stage>(43 prisotnih.)</stage></p>
               <p>Kolegice in kolegi, odrejam odmor do 13.30 ure. V imenu vseh tistih poslancev, ki manjkajo, se vam opravičujem in prosim vodje poslanskih skupin, da zagotovijo prisotnost zato, ker imamo še kar precej točk dnevnega reda. Nadaljujemo ob 13 uri 30 minut. Želim vam dober tek.</p>
            </sp>
            <stage type="time">(Seja je bila prekinjena ob ... uri in se je nadaljevala ob 13.35 uri.)</stage>
            <sp xml:id="SDZ1-Redna-27-1994-12-20.sp125">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Pričenjam nadaljevanje seje. Prosim, da najprej ugotovimo prisotnost v dvorani. Prosim pa, da zagotovite večjo prisotnost, ker bomo v popoldanskem delu seje predvsem glasovali o amandmajih v tretji obravnavi. Ugotovimo sklepčnost! Ugotavljam, da je navzočih 41 poslank in poslancev. Ugotovimo prisotnost! Ugotavljam, da v dvorani manjkajo štiri celotne poslanske skupine in jih prosim, da zagotovijo prisotnost v dvorani tudi ostale. Tudi opozicijo vabim k sodelovanju v parlamentu. Kolegice in kolegi! Prosim, da ugotovimo prisotnost! Ugotavljamo prisotnost! Ugotavljam, da je navzočih 51 poslank in poslancev. Na glasovanje pa dajem amandma k 30. členu, to je amandma na amandma, ki ga predlaga poslanska skupina Slovenskih krščanskih demokratov. Vlada ga ne podpira, kot je bilo... Gospod Geržina, obrazložitev glasu. Mi smo že glasovali, ampak vam ponovno dajem... Smo, ampak smo bili nesklepčni in zato sem prekinil sejo, ampak vam kljub temu dajem glas. Izvolite.</p>
            </sp>
            <sp xml:id="SDZ1-Redna-27-1994-12-20.sp126">
               <speaker>MIROSLAV GERŽINA:</speaker>
               <p>Hvala lepa gospod predsedujoči za besedo, da ste mi omogočili, da lahko povem svoj glas. Glasoval bom za ta amandma. Zakaj? Iz vsega povedanega pred kosilom, sledi, da, če bomo imeli visoko usposobljenega trgovca, ki bo prodajal strupe, se ne bo nič zgodilo. Nihče ne bo umrl, nič ne bomo zastrupili, nobenega polja, nobenega vrtička in vrta, če pa se to ne zgodi, ampak če bo stalno zaposlen, se to ne bo zgodilo. Medtem ko, če bo po pogodbi zaposlen, je pa velika nevarnost, da se to lahko zgodi. To ni več za hec, ampak je kruta resnica. Namreč, lahko nekoga za tiste, ki jih skrbijo delovna mesta tako, kot mene tudi skrbi. Nekdo, diplomiran agronom lahko po pogodbi za tri, štiri ali več trgovcev in trgovin opravlja delo po pogodbi poleg tega, ker bo pa izključno to delal kot obrtnik, bo lahko sledil izvajanju teh ukrepov - škropljenje in zaščita pred škodljivci, plevelom itd. tudi na licu mesta, na poljih, na tistih površinah, kjer se to uporablja in bo lahko znal svetovati. Omeniti moram, da imamo svetovalno službo, ki mora po svoji službeni dolžnosti opravljati te zadeve, tako da ne bo tistega strahu, da bo kdo koga zastrupil, ali komu vrt zastrupil, ali sam sebe.</p>
               <p>Mislim, da je prišel ta čas in da s tem amandmajem odpiramo tudi delovna mesta in zato predlagam, da smo vsi za ta amandma. Hvala.</p>
            </sp>
            <sp xml:id="SDZ1-Redna-27-1994-12-20.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandma na amandma ni sprejet in imamo drugi amandma na amandma, ki ga predlaga odbor. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma na amandma sprejet. Sedaj dajem na glasovanje amandma Vlade. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma Vlade sprejet in smo pri 44. členu. Imamo amandma poslanske skupine Narodnih skupnosti. Odbor amandma podpira in dajem ga na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma sprejet. K 52. členu imamo amandma. Predlagatelj je Odbor za kmetijstvo in gozdarstvo. Vlada ga podpira. Amandma dajem na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet. K 57. členu imamo amandma. Predlagatelj je Vlada Republike Slovenije. Odbor ga podpira. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet. K 73. členu imamo amandma. Ga nimate v pregledu. Predlagatelj je poslanska skupina LDS. Doda se nov tretji odstavek, ki se glasi: "Navodila o uporabi fitofarmacevtskih sredstev morajo biti napisana tudi v madžarskem in italijanskem jeziku v 6 mesecih po uveljavitvi tega zakona". Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je amandma sprejet. K 76. členu imamo dva amandmaja. Prvega predlaga Odbor za kmetijstvo in gozdarstvo. Vlada ga podpira, drugega predlaga Vlada in ga odbor podpira. Najprej dajem na glasovanje amandma odbora. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Drugi amandma k 76. členu. Predlagatelj je Vlada. Ugotovimo sklepčnost! <stage>(42 prisotnih.)</stage> Prosim vas za sodelovanje, ker zgubljamo čas, ker moramo zaradi nesklepčnosti ponavljati glasovanje. Prosim lepo, da ugotovimo prisotnost. <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Sprašujem sekretariat ali je potrebno počakati na uskladitvene amandmaje. Ni potrebno in dajem predlog zakona o zdravstvenem varstvu rastlin v celoti na glasovanje. Želi kdo prej obrazložiti glas? Gospod Zupanec, prosim.</p>
            </sp>
            <sp xml:id="SDZ1-Redna-27-1994-12-20.sp128">
               <speaker>DR. JANEZ ZUPANEC:</speaker>
               <p>Hvala za besedo gospod predsedujoči. Kolegice in kolegi poslanci! Ko bom glasoval za ta zakon, bom glasoval z grenkim priokusom, da ni bil strokovno zahteven na tem področju gospod Peršak, ki je tako in tako zelo univerzalen poslanec tega Državnega zbora. Ampak, da so se predstavniki tistih področij, ki jih imenujemo kmečki lobiji, med njimi tudi univerziteten profesor, tako branili stroke na tem področju, me je pa prav sram, verjemite mi. Glasoval bom za ta zakon.</p>
            </sp>
            <sp xml:id="SDZ1-Redna-27-1994-12-20.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je zakon o zdravstvenem varstvu rastlin sprejet.</p>
               <p>S tem zaključujem to točko dnevnega reda.</p>
               <p>Prehajam na naslednjo, <title>11. TOČKO</title>: to je na <title>TRETJO OBRAVNAVO PREDLOGA CARINSKEGA ZAKONA</title>.</p>
               <p>Predlog zakona je za tretjo obravnavo zboru predložila Vlada Republike Slovenije. Želi besedo predstavnik Vlade? <stage>(Ne želi.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec besedo? Prosim, gospod Kopač.</p>
            </sp>
            <sp xml:id="SDZ1-Redna-27-1994-12-20.sp130">
               <speaker>JANEZ KOPAČ:</speaker>
               <p>Hvala za besedo. Poročilo bo čisto kratko, kajti tudi amandmajev je zelo malo. Odbor je obravnaval samo tri amandmaje Vlade, sicer pa je naknadno bilo vloženih še nekaj amandmajev, ki mislim, da ne bodo problematični in se opredelil takole. Amandma k 187. členu pomeni uskladitev z amandmajem k 47. členu, ki smo ga sprejeli v drugi obravnavi in ga seveda tudi podpiramo kot odbor. Nismo pa podprli, kar mislim, da je pomembno povedati, obeh amandmajev k 162. členu, ki sta ponovno poskušala uveljaviti to, kar je Državni zbor na podlagi sugestije odbora v prvi in drugi obravnavi že črtal iz zakona. Gre za celo vrsto oprostitev carin na sploh za uvoz za različne namene, med katerimi seveda najbolj izstopa namen tako imenovanih osebnih državnih interesov.</p>
               <p>Ta razprava se je v drugi obravnavi pred tem govorniškim odrom že odvila. Menim, da je ni treba ponavljati. Pomembno je, da je odbor soglasno sprejel sklep, da obeh amandmajev Vlade k 162. členu ne podpira. Predlagam torej, da sprejmete zakon, vendar ne teh dveh amandmajev Vlade. Hvala.</p>
            </sp>
            <sp xml:id="SDZ1-Redna-27-1994-12-20.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Želi besedo predstavnik našega sekretariata? <stage>(Ne želi.)</stage> Želi besedo predstavnik poslanskih skupin? Poslanke in poslanci? <stage>(Ne.)</stage> Prehajamo na glasovanje o amandmajih. Sprejeli ste jih s pregledom 20.12.1994. Najprej imamo amandma k 130. členu. Predlagatelj je poslanska skupina Združene liste socialnih demokratov. Prvopodpisana je gospa Breda Pečan. Želi kdo besedo? Predstavnik Vlade, prosim, gospa Kolar, državna sekretarka v Ministrstvu za finance.</p>
            </sp>
            <sp xml:id="SDZ1-Redna-27-1994-12-20.sp132">
               <speaker>MILOJKA KOLAR:</speaker>
               <p>Spoštovani! Glede na to, da niste prejeli pisnih stališč Vlade do amandmajev gospe Pečanove oziroma skupine poslancev, bi želela ta stališča ustno predstaviti. Četrti odstavek 130. člena je bil amandmiran že v drugi obravnavi, kjer smo se pogovarjali o tem, ali ima carinski organ pravico, da vloži oziroma da zahteva pridobitev predhodnega dovoljenja za vse posege v prostor v prosti carinski coni in kasneje dosegli soglasje, da mora carinski organ predhodno soglašati s takimi posegi. To predhodno soglasje je potrebno zaradi izvajanja carinskega nadzora na območju celotne proste carinske cone in ne posega v izvajanje predpisov, ki sicer urejajo posege v prostor in pa graditev objektov.</p>
               <p>Zaradi tega v skladu s stališči Vlade, ki so bili predstavljeni že ob drugi obravnavi zakona, predlagamo, da se amandmaja ne podpre. Hvala lepa.</p>
            </sp>
            <sp xml:id="SDZ1-Redna-27-1994-12-20.sp133">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Na glasovanje dajem amandma Združene liste k 130. členu. Ugotovimo sklepčnost! Prosim vse skupaj za sodelovanje, da bomo lahko čimprej opravili te točke. Ugotovimo sklepčnost! <stage>(40 prisotnih.)</stage> Prosim, da ponovno ugotovimo prisotnost v dvorani. Ugotovimo sklepčnost! <stage>(42 prisotnih.)</stage> Kolegice in kolegi, več nas je v dvorani. Ne bom vas klical po imenu. Prosim, da sodelujete zaradi vseh ostalih, da ne bomo po nepotrebnem ponavljali glasovanja. Lepo prosim vse poslanke in poslance, da potrdite svojo prisotnost v dvorani. Prosim pa tudi tiste, ki so v avli in v poslanskih pisarnah, da pridejo v dvorano. Ugotovimo sklepčnost! <stage>(31 prisotnih.)</stage> Lepo prosim, da ugotovimo prisotnost v dvorani. Ugotovimo sklepčnost! <stage>(45 prisotnih.)</stage> Ne bom več prosil, ampak bom zahteval od vodij poslanskih skupin, da zagotovite večjo prisotnost v dvorani. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet. K 162. členu imamo amandmaje. Prvega predlaga Vlada in ga odbor ne podpira, drugega predlaga Združena lista in tretjega predlaga Vlada. Odbor ga ne podpira. Ali želi kdo besedo? Gospod Zupanec, prosim.</p>
            </sp>
            <sp xml:id="SDZ1-Redna-27-1994-12-20.sp134">
               <speaker>DR. JANEZ ZUPANEC:</speaker>
               <p>Hvala za besedo. Gospod predsedujoči, kolegice in kolegi poslanci! Kljub vsemu bom podprl amandma pod številko 1, kjer je v besedilu natančno določeno, da vse stvari s tega področja pri uvozu vendarle določa Vlada. Naš kolega poslanec Janez Kopač se dostikrat sklicuje na Vlado in to je točno natančno definirano, da je Vlada tista, ki bo določila, kaj je lahko uvoženo pod temi pogoji. Zato podpiram ta amandma pod številko 1. Hvala.</p>
            </sp>
            <sp xml:id="SDZ1-Redna-27-1994-12-20.sp135">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! Vlada želi besedo. Prosim.</p>
            </sp>
            <sp xml:id="SDZ1-Redna-27-1994-12-20.sp136">
               <speaker>MILOJKA KOLAR:</speaker>
               <p>V zvezi z drugim amandmajem k 162. členu, ki ga je vložila poslanska skupina, bi prav tako kot prej, želela pojasniti stališče Vlade. Gre za dodatno oprostitev plačila carine za uporabnike proste carinske cone in že ob drugi obravnavi je bilo poudarjeno, da v skladu s 127. členom predloga zakona blago ne glede na to, ali gre za opremo, ali za nadomestne dele, ali surovine, ali reprodukcijski material, dokler se nahaja na območju proste carinske cone, ni zavezano k plačilu carine in zaradi tega tudi ne more biti oproščeno te obveznosti. Hvala lepa.</p>
            </sp>
            <sp xml:id="SDZ1-Redna-27-1994-12-20.sp137">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To se je nanašalo na drugi amandma. Mi imamo zdaj prvi amandma. Prosim, gospod Kopač.</p>
            </sp>
            <sp xml:id="SDZ1-Redna-27-1994-12-20.sp138">
               <speaker>JANEZ KOPAČ:</speaker>
               <p>Hvala lepa. Glasoval bom v nasprotju s poslanskim kolegom Zupancem proti prvemu amandmaju, ki ga je predlagala Vlada. To pa zaradi tega, kar sem že razlagal v drugi obravnavi. Zgodil se je na podlagi "licitacije" <stage>(v narekovaju)</stage> v sami Vladi. Uvaja možnost oprostitve carine za uvoz za celo vrsto dejavnosti. Kolega Zupanca je verjetno pri tem najbolj zaščemelo v očeh, ko je videl opremo in instrumente za področje znanosti. Povem naj, da smo v drugi obravnavi sprejeli na predlog odbora točno dikcijo, ki o tem govori, tako da to je vključeno, ampak samo to in nič drugega, kar predvideva ta prvi amandma, je v skladu z evropsko carinsko zakonodajo. Zato predlagam, da se držimo nekih splošnih pravil, ki veljajo v Evropi in si ne izmišljujemo razno raznih področij, ki predvidevajo neke posebne interese, ki jih bo Vlada sproti kreirala, oziroma opredeljevala za to, kje pa je uvoz lahko brez plačila carine.</p>
               <p>Naj povem to, kar sem povedal že v drugi obravnavi. Če nimate jasnih pravil igre, v katerih primerih lahko pride do oprostitve plačila carine, potem je neka institucionalna možnost, ki bi jo taka dikcija, kot jo ta prvi amandma predvideva, ali pa drugi od Vlade, o katerem še bomo glasovali, taka odprta možnost, potem seveda vedno nudi obilo priložnosti za različne pritiske, ki se jim Vlada glede na dnevno politično situacijo, ali pa letno politično situacijo tudi uklanja. To vem iz lastnih izkušenj in zato predlagam, da izglasujemo tak tekst 162. člena, ki je sicer mimo teh amandmajev zelo obširen in natančen v primeru teh carinskih oprostitev, da bo ta člen predstavljal jasna pravila igre, ne pa možnosti za take naknadne intervencije, kot jih predvidevata ta dva amandmaja Vlade. Hvala lepa.</p>
            </sp>
            <sp xml:id="SDZ1-Redna-27-1994-12-20.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem amandma Vlade pod točko 1 k 162. členu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(22 poslancev.)</stage> Ugotavljam, da amandma ni sprejet.</p>
               <p>Na glasovanje dajem drugi amandma, ki ga predlaga Združena lista socialnih demokratov. Ugotovimo sklepčnost! <stage>(39 prisotnih.)</stage> Ugotovimo sklepčnost! <stage>(42 prisotnih.)</stage> Kolegice in kolegi! Če bo šlo tako naprej, bom prekinil sejo zato, ker je nemogoče delati v takšnih razmerah zaradi vas. Sam lahko tukaj, ponovno vas prosim in pozivam... Seveda, pa ne bom zagrozil, da razpustijo parlament. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni sprejet.</p>
               <p>In amandma pod točko 3. Predlagatelj Vlada, odbor ne podpira. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da amandma ni sprejet.</p>
               <p>K 178. členu imamo amandma. Predlaga ga skupina poslancev. Prvopodpisani gospod Janez Kopač. Gospod Kopač, prosim.</p>
            </sp>
            <sp xml:id="SDZ1-Redna-27-1994-12-20.sp140">
               <speaker>JANEZ KOPAČ:</speaker>
               <p>Hvala lepa. Dovolite mi, da na kratko pojasnim za kaj gre v naslednjih treh amandmajih, ki so vloženi s strani iste skupine poslancev. Prvi od teh je k 178. členu. Ta predvideva, da se določen člen zakona uveljavijo z objavo tega zakona v uradnem listu, ne pa šele s 1. julijem v prihodnjem letu, kot to sicer velja za večino členov tega zakona. Na katere člene se to nanaša, naj pojasnim. Gre za člene obstoječe carinske zakonodaje omogoča oprostitev plačila carine za stroje, opremo in druge premičnine, ki se uvozijo kot oblika kapitalskega vlaganja. Ta instrument je sicer zagotovo spodbudil posamezna tuja vlaganja, po drugi strani pa mogoče tudi precej zlorab. Recimo eno od zlorab naj samo ilustriram, vendar naj to ne bo ilustracija za vse tovrstne primere od katerih so mnogi tudi korektni in pošteni. Eno od možnih zlorab, ki se dogaja sem in tja pa je ta, da podjetje iz Slovenije fektivno ustanovi podjetje na primer v Avstriji, to fiktivno podjetje iz Avstrije pa potem vloži na primer osebne avtomobile v matično podjetje v Sloveniji kot obliko skupne investicije in se na ta način izogne plačilu carine. Amandma oziroma trije amandmaji, vloženi s strani iste skupine poslancev predvidevajo ureditev, po kateri tiste vloge, ki so bile do objave tega zakona v uradnem listu vložene, veljajo, kajti za nazaj ne moremo spreminjati zakona kljub temu, da se je sem in tja zlorabljal, da se morajo te vloge realizirati do 1. julija prihodnje leto, da pa od objave tega zakona v uradnem listu do nadaljnjega, to je do 1. julija, ko ta možnost tako ali tako preneha, pa takšnih vlog državna uprava ne bi več reševala oziroma jim ne bi več ugodila, ker za to seveda ne bi imela zakonske osnove. Skratka, sklop teh treh amandmajev predvideva konec te možnosti z objavo tega zakona v uradnem listu in nek normalen polletni čas za urejevanje starih zadev vloženih ali pa sproženih do objave tega zakona v uradnem listu. Gre za tipično prehodno določbo, ki morda ne sodi v ta zakon, naj to posebej poudarim, vendar pa menim, da bi na ta način tudi preprečili nekaj zlorab, čeprav seveda lahko tudi kje naredimo pa kakšno škodo, ampak to je zmeraj dilema ob tovrstnih prehodnih določbah. Predlagam, da ta amandma podprete, kajti osnovni tekst zakona tako ali tako predvideva konec tega režima, ki na nek način ni bil ravno normalen, s 1. julijem prihodnje leto, ti amandmaji pa predvidevajo delajo konec tega režima že prej. Hvala lepa.</p>
            </sp>
            <sp xml:id="SDZ1-Redna-27-1994-12-20.sp141">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo... Gospod Jelinčič ima besedo. Prosim.  </p>
            </sp>
            <sp xml:id="SDZ1-Redna-27-1994-12-20.sp142">
               <speaker>ZMAGO JELINČIČ:</speaker>
               <p>Hvala lepa. Tudi jaz podpiram amandma skupine poslancev, kjer je prvopodpisani gospod Kopač z enakimi razlogi. Mislim, da bosta ta amandma in pa tudi amandma k 182. in 189. členu pripeljala do velike razjasnitve tako na gospodarskem kot na tem področju.</p>
            </sp>
            <sp xml:id="SDZ1-Redna-27-1994-12-20.sp143">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo prisotnost! Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma k 178. členu sprejeli. K 182. členu imamo iste predlagatelje in dajem amandma k 182. členu na glasovanje. Ugotovimo sklepčnost! <stage>(45 prisotnih.)</stage> Prosim, da ponovno ugotovimo prisotnost v dvorani! Kolegice in kolegi, nas je več kot 45 v dvorani. Prosim, da sodelujete. <stage>(45 prisotnih.)</stage> Prosil bi vse tiste, ki ste se zatopili v branje, da odložite malo to čtivo in da sodelujete pri glasovanju. Lahko berete zakone, ampak prosim, da tudi glasujete. Prosim, da ugotovite prisotnost! <stage>(50 prisotnih.)</stage> Kdo je za? <stage>(37 poslancev.)</stage> Kdo je proti? <stage>(Nihče.)</stage></p>
               <p>Ugotavljam, da je amandma sprejet. Imamo amandma k 185. členu. Predlagatelj je Vlada. Odbor ga podpira. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>K 189. členu imamo amandma skupine poslancev prvopodpisani gospod Kopač. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli. Je potrebno, da počakamo na uskladitvene amandmaje, sprašujem sekretariat? <stage>(Ni potrebno.)</stage></p>
               <p>Dajem naslov zakona v celoti na glasovanje. Se opravičujem celoten zakon, ne naslov. Glasujemo o zakonu v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo carinski zakon sprejeli. S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA - PREDLOG ZAKONA O MEROSLOVJU V TRETJI OBRAVNAVI.</title>
               </p>
               <p>Predložila ga je Vlada Republike Slovenije. Želi besedo predstavnik Vlade? <stage>(Ne želi.)</stage> Želi besedo predstavnik Odbora za znanost, tehnologijo in razvoj kot matično delovno telo? <stage>(Ne želi.)</stage> Želi besedo predstavnik Vlade? <stage>(Ne želi.)</stage> Želi besedo predstavnik Odbora za znanost, tehnologijo in razvoj kot matično delovno telo? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Nihče.)</stage> Prehajamo na odločanje o amandmajih. Ker amandmajev nimamo, prehajamo na odločanje o zakonu.</p>
               <p>Na glasovanje dajem predlog zakona o meroslovju. Prosim, da ugotovimo prisotnost. Ugotovimo sklepčnost! <stage>(45 prisotnih.)</stage> Proceduralno ima gospod Thaler. Prosil bi, da ne bi preveč zapletali še proceduralno, ker imamo že z sklepčnostjo dovolj problemov. Izvolite.</p>
            </sp>
            <sp xml:id="SDZ1-Redna-27-1994-12-20.sp144">
               <speaker>ZORAN THALER:</speaker>
               <p>Hvala. Gospod predsedujoči. Predlagam, da si enkrat pomagate s 83. členom poslovnika, ki v zadnjem stavku pravi, da je za sklepčnost odločilna dejanska navzočnost poslancev v dvorani. Namen tega stavka je bil, če se prav spominjam, preprečevati to, da ljudje sedijo v dvorani, pa se ne prijavljajo. Če želi nekdo, v narekovaju rečeno "sabotirati to delo", se mora odstraniti iz dvorane in s tem povzročiti nesklepčnost. Če pa sedi notri, pa ni potrebno, da se pritisne, pa je lahko seja sklepčna. Hvala.</p>
            </sp>
            <sp xml:id="SDZ1-Redna-27-1994-12-20.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Thaler, moram vam povedati, da sklepčnost ugotavljamo z glasovalno napravo in v kolikor so številke takšne, da so manjše od 46, po poslovniku mora biti 46, mislim, da mi lahko tudi predsednik komisije za poslovnik prikima. Prosim vas za sodelovanje, kolegice in kolegi in prosim, da ugotovimo prisotnost v dvorani. Prosim vse, da zasedete svoja mesta in, da ugotovimo prisotnost v dvorani. Gospod Kopač, tudi vaš glas je dragocen, lepo prosim. Kar sami glasujte, da ne bo prišlo do proceduralnih izpadov. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče)</stage>.</p>
               <p>Ugotavljam, da smo zakon o meroslovju sprejeli.  </p>
               <p>Prehajamo na <title>13. TOČKO DNEVNEGA REDA, PREDLOG ZAKONA O STANDARDIZACIJI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi poročevalec Vlade besedo? <stage>(Ne želi.)</stage> Predlog zakona je obravnaval Odbor za znanost, tehnologijo in razvoj kot matično delovno telo, želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Nihče.)</stage></p>
               <p>Prehajamo na glasovanje o amandmajih. Amandmaje bom bral.</p>
               <p>K 25. členu amandma predlaga Odbor za znanost, tehnologijo in razvoj, k zadnji vrstici drugega odstavka tega člena se besedo "kmetijstvo in gozdarstvo" nadomestijo z besedo "prehrano". Ugotovimo prisotnost v dvorani. Prosim vse, da zasedete svoja mesta in potrdite svojo prisotnost v dvorani.</p>
               <p>Ugotovimo sklepčnost! <stage>(45 prisotnih.)</stage> Gospa Omanova, prosim še za vaš glas. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 30. členu: Amandma se črta, predlagatelj je matični odbor. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>K 33. členu imamo amandma: Prvi odstavek 33. člena se spremeni, tako da se glasi: "Z dnem, ko začne veljati ta zakon, se preneha uporabljati zakon o standardizaciji <stage>(Uradni list SFRJ št. 37/88 in 23/91)</stage> razen določb 36. in 37. člena ter 62. do 64. člena, ki se uporabljajo do ureditve z zakonom. Predlagatelj je poslanska skupina zelenih, ekološko socialne stranke. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>K 33. členu imamo še en amandma. Predlagatelj je odbor. V tretjem odstavku tega člena se v predzadnji vrstici besede "kmetijstvo in gozdarstvo" nadomestijo z besedo "prehrano". Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Je potrebno uskladitvene amandmaje? <stage>(Ni potrebno.)</stage> Zato dajem na glasovanje predlog zakona o standardizaciji. Prosim lepo, da ugotovimo prisotnost. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo zakon o standarlizaciji sprejeli.</p>
               <p>Prehajamo na naslednjo točko dnevnega reda. Zakon o gostinstvu še ne moremo obravnavati.</p>
               <p>Prehajamo na <title>15. TOČKO DNEVNEGA REDA - PREDLOG SPREMEMB IN DOPOLNITEV POSLOVNIKA DRŽAVNEGA ZBORA REPUBLIKE SLOVENIJE</title>.</p>
               <p>Predlog zakona je za tretjo obravnavo pripravila Komisija za poslovnik. Želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želi besedo predstavnik Vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem kolegicam in kolegom poslankam in poslancem. Želi kdo besedo? <stage>(Ne.)</stage> Zato prihajamo na odločanje o amandmajih.</p>
               <p>Ker nimamo nobenega amandmaja, dajem predlog sprememb in dopolnitev Poslovnika Državnega zbora Republike Slovenije na glasovanje. Lepo prosim, da ugotovimo prisotnost. Še obvestilo, potrebno je glasovati z dvotretjinsko večino prisotnih. Zato prosim, da se prijavite k prisotnosti vsi in glasujete. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo predlog sprememb in dopolnitev poslovnika sprejeli. Na glasovanje dajem še sklep. Sklep bomo sprejeli z navadno večino. Predlagatelj je matično delovno telo.</p>
               <p>Državni zbor priporoča predlagateljem predloga zakona ali predloga drugega akta, da predlog akta za tretjo obravnavo pred njegovo predložitvijo lektorirajo. V primeru da Vlada, kadar ni sama predlagateljica predloga akta, Sekretariat za zakonodajo in pravne zadeve, matično delovno telo ali poslanec na seji Državnega zbora meni, da je sprememba vsebinske narave, se brez predhodne odločitve Državnega zbora na seji v tretji fazi zakonodajnega postopka obravnava besedilo tako izpodbijanega člena v obliki, kot ga je sprejel Državni zbor v drugi obravnavi <stage>(nelektorirani)</stage>. Dajem takšen predlog sklepa na glasovanje. Ugotovimo sklepčnost! <stage>(43 prisotnih.)</stage> Lepo prosim, še za dve, tri ure sodelovanja. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli.</p>
               <p>Prehajamo na <title>16. TOČKO DNEVNEGA REDA - NA DRUGO OBRAVNAVO PREDLOGA ZAKONA O POSLOVNEM REGISTRU</title>.</p>
               <p>Predlog zakona je v obravnavo zboru predložila... Proceduralno gospod Ivo Hvalica. Prosim.</p>
            </sp>
            <sp xml:id="SDZ1-Redna-27-1994-12-20.sp146">
               <speaker>IVO HVALICA:</speaker>
               <p>Hvala lepa. Spoštovani! Torej sprejeli smo spremembe poslovnikov, velja pa še vedno nespremenjen 7. člen poslovnika, ki pravi: "Državni zbor dela na rednih in izrednih sejah. Redne seje se sklicujejo v času rednih letnih zasedanj Državnega zbora v času pomladanskega zasedanja med 10. januarjem in 30. julijem. In v času jesenskega zasedanja med 10. septembrom in 20. decembrom." Torej po 20. decembru ni več sej Državnega zbora. Zato predlagam, da sprejmemo sedaj ustrezen sklep in z današnjim dnem letošnje zasedanje zaključimo. Hvala lepa za podporo.</p>
            </sp>
            <sp xml:id="SDZ1-Redna-27-1994-12-20.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Takšen sklep ne morem dati na glasovanje zato, ker smo že sprejeli dnevni red in ker smo se tako dogovorili na kolegiju in tudi o tem, gospod Ivo Hvalica, mislim, da so tudi drugi, poslanke in poslanci pogledali, s tem je seznanjeno tudi vodstvo, vendar je Državni zbor odločal drugače. S svojim sklepom je Državni zbor odločil drugače. Izvolite.</p>
            </sp>
            <sp xml:id="SDZ1-Redna-27-1994-12-20.sp148">
               <speaker>IVO HVALICA:</speaker>
               <p>Predsedujoči, opozarjam vas na kršitev poslovnika z vso odgovornostjo. Pokažite mi, kdaj smo sprejeli 7. člen poslovnika. Pravkar smo ugotovili, da je ta člen še vedno v uveljavi.</p>
            </sp>
            <sp xml:id="SDZ1-Redna-27-1994-12-20.sp149">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica, zavedam se, to je bilo tudi dogovorjeno, o tem smo razpravljali tudi na kolegiju in odločitev je bila takšna, kot je. Državni zbor je marsikdaj sprejel odločitve tudi, kot so drugačne, tudi kar se tiče zasedanj, ki bi morale biti vsak zadnji teden in tega ne morem dati glede na dogovor v vodstvu in v kolegiju in tudi s tajmingom, ki smo ga sprejeli za delovanje Državnega zbora na glasovanje. Bi pa tudi sam želel, da bi imeli več dni odmora. Prosim, gospod Ivo Hvalica.</p>
            </sp>
            <sp xml:id="SDZ1-Redna-27-1994-12-20.sp150">
               <speaker>IVO HVALICA:</speaker>
               <p>Hvala lepa. Torej ne glede na to, da imam formalno popolnoma prav in me ne morete prepričati drugače. Poglejte, zadevo gledam tudi vsebinsko. Dobili smo statistični pregled našega dela letos in mislim, da je malokakšen parlament ali pa noben parlament v Evropi, ki bi opravil eno takšno obsežno delo, ki bi imelo toliko dni zasedanj samega Državnega zbora in komisij. Očitno smo tudi utrujeni. Ni samo zato, da nekdo bere ali ne bere. Predvsem pa gospod predsedujoči, poslanci smo poslanci vsega ljudstva in nismo vezani na nikakršna navodila. Tudi to piše v ustavi. Kakorkoli že, vzemimo stvar vsebinsko. Ne formalno. Torej utrujenost je velika, prazniki se bližajo. Tu nas pa hočete mrcvariti še do petka. Mislim, da zaslužimo predčasni počitek in da za letos zaključimo. Prosim, da se da moj predlog o spoštovanju ali nespoštovanju 7. člena veljavnega poslovnika na glasovanje. Hvala.</p>
            </sp>
            <sp xml:id="SDZ1-Redna-27-1994-12-20.sp151">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ivo Hvalica. Ne bom dajal več besede. Tudi sam sem poslanec, tudi sam sem enako utrujen, vendar smo to sprejeli pri dnevnem redu, tudi praznovanje smo prenesli na petek, v petek imamo tudi poslanske pobude. Tega ne morem sprejeti in se z vami, gospod Ivo Hvalica, kar piše v poslovniku, absolutno strinjam in vas ne mrcvarim, ampak takšen dnevni red smo sprejeli mi. S tem prekinjam to proceduralno razpravo.</p>
               <p>Smo pri <title>16. TOČKI DNEVNEGA REDA, PREDLOG ZAKONA O POSLOVNEM REGISTRU.</title>
               </p>
               <p>Želi predstavnik Vlade besedo? Ali imate proceduralno, gospod Partljič? Lepo prosim, da bi nehali s proceduralnim. Tudi sam poznam poslovnik, ampak Državni zbor se je tako odločil in temu smo priredili tudi zadnje zasedanje. Izvolite, gospod Partljič! Sedaj bi končali glede na to, kako dobro nam gre, 3 točke dnevnega reda.</p>
            </sp>
            <sp xml:id="SDZ1-Redna-27-1994-12-20.sp152">
               <speaker>TONE PARTLJIČ:</speaker>
               <p>Opravičujem se, ker sem nekako vztrajal. Sicer mislim, da bi naj delali naprej in da smo pravzaprav sami odgovorni, ker prve dneve zasedanja delamo s časom kot "svinja z mehom", potem pa nam postane težko. Vendar prav zaradi poslovnika, gospod Ivo, ne vem oziroma Hvalica, da ne bo zgledalo kot da sva ata in sin. Tukaj piše, opozorila me je gospa Pečanova. Redne seje se sklicujejo med 10. in 30. julijem. Ali je to isto, da se sklicujejo in potekajo ali pa sklicujejo nekaj drugega, potekajo pa nekaj drugega. Tako, da bi predlagal, da danes nadaljujemo, medtem pa prosimo za obvezno razlago. Mislim, da se lahko sklicujejo, da pa lahko tečejo normalno tudi mimo tega časa.</p>
            </sp>
            <sp xml:id="SDZ1-Redna-27-1994-12-20.sp153">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica,  tudi sam bi rad, da danes zaključimo in da imamo vsi krasne in čudovite praznike, vendar Državni zbor se je odločil, da bo delal, zato smo si dali tudi takšen dnevni red. Predlog zakona je obravnaval Odbor za tehnologijo in razvoj kot matično delovno telo. Želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Ne bom dal na glasovanje zato, ker se je tako odločil kolegij in vodstvo Državnega zbora, gospod Ivo Hvalica. Sprejeli smo dnevni red in prosim, da nehamo s to proceduralno razpravo iti naprej. Mislim, da si vsi želimo, da bi preživeli praznike, vendar imamo še precej dela. Prehajamo na odločanje o posameznih členih predloga zakona. Imamo samo amandmaje odbora. Predlagam, da skladno z zadnjo alineo 189. člena sprejmemo sklep, da o vseh tistih členih, h katerim niso bili vloženi amandmaji, odločamo na koncu skupaj. Prosim, da ugotovimo prisotnost v dvorani! Lepo prosim, da vsi potrdite svojo prisotnost, kljub temu, da smo vsi utrujeni. Ugotovimo sklepčnost! <stage>(48 prisotnih.)</stage></p>
               <p>Kdo je za takšen proceduralni sklep? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli. Imamo amandma k 4. členu. Predlagatelj je odbor. Začetek besedila tretjega odstavka 4. člena se dopolni, tako da se glasi: "podružnice in drugi deli poslovnih subjektov poslovne enote, predstavništva, zadružne enote, režijski obrati, upravne enote itd. so po tem zakonu del poslovnih subjektov, v oklepaju, v nadaljevanju podružnice, ki se."</p>
               <p>Amandma odbora dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli in dajem na glasovanje 4. člen. Ugotovimo sklepčnost! <stage>(43 prisotnih.)</stage> Prosim, da ugotovimo prisotnost! Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je člen sprejet.</p>
               <p>K 17. členu imamo amandma odbora. Besedilo drugega odstavka 17. člena se dopolni, tako da se glasi: "Če enota poslovnega registra ugotovi, da so v njej podatki nepopolni, netočni, ali neažurni, jih mora upravljavec registra dopolniti, ali popraviti ter obvestiti registrski organ in enote registra". Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli. Na glasovanje dajem 17. člen. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 17. člen sprejeli. V razpravo dajem amandma k 22. členu. 22. člen se v celoti črta. Predlagatelj je odbor. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 22. člen črtali, pri številčenju členov pa se bo opravilo redakcijsko, ker ni potrebno, da glasujemo. V razpravo dajem vse preostale člene. Vse preostale člene dajem skupaj na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so vsi preostali členi sprejeti.</p>
               <p>V razpravo dajem naslov zakona in naslov zakona dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo naslov zakona sprejeli in še sklep - predlog zakona za tretjo obravnavo pripravi Vlada Republike Slovenije. Takšen sklep dajem na glasovanje. Ugotovimo sklepčnost! <stage>(44 prisotnih.)</stage> Ugotavljamo prisotnost! Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli.</p>
               <p>S tem zaključujem tudi to točko dnevnega reda.</p>
               <p>Prehajam na <title>17. TOČKO DNEVNEGA REDA - PREDLOG ZAKONA O POMILOSTITVI</title> in ta zakon bomo obravnavali v prvi obravnavi. Predlog zakona je v obravnavo Državnemu zboru predložila Vlada Republike Slovenije. Želi besedo predstavnik Vlade? <stage>(Ne želi.)</stage></p>
               <p>Predlog zakona je obravnaval Odbor za notranjo politiko in pravosodje kot matično delovno telo. Gospod Pukl pa bo predstavil njegovo mnenje. Izvolite.</p>
            </sp>
            <sp xml:id="SDZ1-Redna-27-1994-12-20.sp154">
               <speaker>VITODRAG PUKL:</speaker>
               <p>Hvala lepa, predsedujoči. Spoštovani! Gre za zakon, ki je pravzaprav ne glede na to, kako boste poslušali in kako boste glasovali, izredno važen za vsako državo. Gre za to, da pravosodje po zakonu, po postopku in po zakonu,  katerega je pravzaprav država sprejela, odloča o krivdi in določa kazen posameznim kršitvam... Prosim, dajte biti vsaj tiho, če že ne poslušate.</p>
            </sp>
            <sp xml:id="SDZ1-Redna-27-1994-12-20.sp155">
               <speaker>PODPREDSEDNIK VLADIMIR TOPLER:</speaker>
               <p>Prosim za mir v dvorani. Kolegice in kolegi, vendar je predpraznično vzdušje, ampak lepo prosim.</p>
            </sp>
            <sp xml:id="SDZ1-Redna-27-1994-12-20.sp156">
               <speaker>VITODRAG PUKL:</speaker>
               <p>Dobro, lahko nadaljujem. <stage>(Izvolite.)</stage> Ponovim, da gre za izredno važen zakon, gre namreč za zakon o pomilostitvi, kar pomeni, sodišča obsodijo storilca kaznivega dejanja na podlagi zakona, na podlagi postopka, to se pravi po vseh pravilih demokratične države. Tukaj je možnost pomilostitve, ki jo ima predsednik Republike. Vsaka država ima to možnost. Vsaka pomilostitev pravzaprav posega v samostojno dejavnost pravosodja, v tisto oblast, ki je upravičena presojati upravičenost represije nad storilcem v zvezi s formalnimi in materialnimi zakoni. Kot že rečeno, ima sicer vsaka država ustanovo, ki daje pomilostitev. Prejšnja država je imela pač predsedstvo, prezidij in podobno, naša država pač poverja to funkcijo predsedniku države, kot imajo primerno urejeno tudi številne evropske države. To se pravi, gre za to, da mi v tem zakonu sprejmemo pooblastilo, da predsednik države lahko mimo sodnih organov, ko že ti ugotovijo krivdo in določijo kazen, pač spremeni to kazen, kazen zniža, odpusti ali pa odpusti celo kazenski pregon.</p>
               <p>Mi smo na našem odboru vse te elemente upoštevali, upoštevali smo, da je takšna varovalka v vseh državah potrebna, včasih gre za sodne zmote, včasih gre za nepravilne ugotovitve v pravosodju, včasih gre za dnevne politične interese, včasih gre pa tudi za interese, ko se spreminja pogled na moralo družbe in sicer skokovito, ne pa v daljšem obdobju.</p>
               <p>Zato menimo, da je tak zakon potreben in smo predlagali, da se ta zakon o pomilostitvi, da je primerna obravnava za pripravo zakona v drugi obravnavi, da naj predlagatelj uskladi določbe 2. točke s členom, z določili kazenskega zakona. Naj upošteva mnenja sekretariata, to so splošne pripombe. Konkretno bi pa prepustil v presojo temu zboru našo odločitev, da naj iz predloga zakona izloči predlagatelj vsebino 16. člena oziroma možnost, da da pooblastilo predsednik Republike brez predhodnih faz postopka. Tu bi tistim, ki poslušate, povedal, da je možnost pooblastitve vezana na predhodni postopek. To se pravi, tisti, ki je bil obsojen pred sodiščem za kaznivo dejanje, če prosi za pomilostitev on ali pa tisti, ki je za to upravičen, mora priti v fazo mnenja prvega sodišča in pa postopka kot ga predvideva ta zakon. To je v redu, ker s tem se izloči morda nepoznavanja ali pa samovolja tistega, ki lahko odloča o pomilostitvi. V 16. členu tega predloga pa je predvideno, da bi naj predsednik države v izjemnih primerih imel možnost odločati o pomilostitvi samo na podlagi mnenja ministra za pravosodje. Tu gre za dvoje, verjetno je predlagatelja zakona k temu vodilo to, da se pojavljajo v celem svetu teroristične dejavnosti in da verjetno teroristi lahko izsiljujejo, recimo s talci, izpustitev enega ali več zapornikov v zelo kratkem času. To je verjetno imel v mislih ta predlog zakona, ko meni, da bi bila lahko pomilostitev podana samo brez predhodnega postopka samo s posvetovanjem ministra in pa predsednika Vlade. To je ena plat te medalje.</p>
               <p>Druga plat te medalje je pa to, da se lahko taka pomilostitev tudi zlorabi in je na Državnem zboru, da odloči o teh dilemah. Naš odbor je pač predlagal, da naj se ta člen, ki pooblašča predsednika Republike, da samo na podlagi posvetovanja z ministrom odloča o pomilostitvi, črta. Toliko v premislek.</p>
               <p>Še enkrat bi opozoril, kolegice in kolegi, gre za res izredno važen zakon, ki pravzaprav prejudicira pravico pravosodja do dokončne odločitve. Pravosodje nekoga obsodi po vseh zakonih in v skladu s pravili postopka, so pa organi države, to se pravi tu pri nas predsednik republike, ki ga lahko pomilosti. To se pravi, ki negira odločitev pravosodja. Iz tega zornega kota prosim, da ta zakon obravnavate. Hvala.</p>
            </sp>
            <sp xml:id="SDZ1-Redna-27-1994-12-20.sp157">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Besedo dajem predstavniku Sekretariata za zakonodajo in pravne zadeve. <stage>(Ne želi.)</stage> Besedo dajem predstavnikom poslanskih skupin. Gospa Nada Skuk, kot predstavnica Slovenskih krščanskih demokratov.</p>
            </sp>
            <sp xml:id="SDZ1-Redna-27-1994-12-20.sp158">
               <speaker>NADA SKUK:</speaker>
               <p>Hvala za besedo. Spoštovani vsi prisotni! V naši skupini podpiramo sprejem takega zakona, saj je nujno, da ga uskladimo z določbami naše ustave. Kot vemo, stari zakon je iz leta 1977 in gotovo ne ustreza sedanjim razmeram. Spremeniti je treba pristojnosti in tudi uskladiti z Evropo. Vemo pač, da so tudi tam te pristojnosti, to se pravi pomilostitve pridržane za šefa države, samo kljub temu menimo, da je potrebno le v zakonu določiti predhodni postopek in da je nesprejemljivo, kot je določeno s 16. členom, da bi brez tega predhodnega postopka bila razglašena pomilostitev, zato se strinjamo s tem stališčem odbora.</p>
               <p>Seveda je treba tudi delno uskladiti z že sprejetim kazenskim zakonikom, tako da ne bo prihajalo v nasprotje v teh dveh zakonih.</p>
               <p>Kot sem že rekla, bi čisto na kratko še enkrat poudarila, da je prav, da se ta zakon čimprej sprejme, da ne bi prihajalo do takih nesprejemljivih situacij, kot je na primer ta gladovna stavka v zaporu, ker je potrebno to urediti z zakonom, da ne bi prihajalo do trenutnih odločitev in je prav, da velja za vse enako, zato je nujno, da tudi upoštevamo vse te pripombe sekretariata in odbora in s temi pripombami in s takimi popravki je potem zakon sprejemljiv. Hvala lepa.</p>
            </sp>
            <sp xml:id="SDZ1-Redna-27-1994-12-20.sp159">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo kot predstavnik poslanske skupine? Besedo dajem poslankam in poslancem. Razpravo zaključujem in prehajamo na glasovanje o stališčih. Predlagam, da najprej glasujemo o stališču Predlog zakona o pomilostitvi. Prva obravnava je primerna podlaga za pripravo zakona za drugo obravnavo, potem pa o stališčih in sklepih v celoti. Ugotovimo sklepčnost! Še vedno ugotavljamo prisotnost. Prosim, da jo tisti, ki je niste potrdili, potrdite. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo to stališče sprejeli in sedaj dajem vsa ostala stališča in sklepe v celoti na glasovanje. Ugotovimo sklepčnost! Lepo prosim vse, da potrdite svojo prisotnost. Ugotovimo sklepčnost! <stage>(44 prisotnih.)</stage> Ugotavljamo prisotnost. Ugotovimo sklepčnost! <stage>(44 prisotnih.)</stage> Verjamem, da je delo poslancev zelo utrujajoče, vendar to je naša pravica in dolžnost, da to delo opravimo. Zato ponovno prosim vodje poslanskih skupin, da zagotovijo večjo prisotnost v dvorani. Lepo prosim, tudi gospod Anderlič, gospod Kocijančič, vabljena sta h glasovanju. Ugotovimo sklepčnost! <stage>(44 prisotnih.)</stage> Ne bom dajal več proceduralnih, ampak kolegice in kolegi, še vedno je zasedanje Državnega zbora. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo stališča in sklep sprejeli.</p>
               <p>S tem zaključujem 17. točko dnevnega reda.</p>
               <p>Prehajam na naslednjo <stage>(18. še nimamo pregleda, ga boste dobili na klop)</stage> <title>19. TOČKO DNEVNEGA REDA - PREDLOG ZAKONA O URADNEM LISTU REPUBLIKE SLOVENIJE</title>.</p>
               <p>Predloga zakona je v obravnavo Državnemu zboru predložila Vlada Republike Slovenije. Predlog zakona bomo obravnavali v prvi obravnavi. Želi besedo predstavnik Vlade? <stage>(Ne želi.)</stage> Predlog zakona je obravnaval Odbor za notranjo politiko in pravosodje kot matično delovno telo. Prosim gospoda Pukla, da kot poročevalec poda mnenje.</p>
            </sp>
            <sp xml:id="SDZ1-Redna-27-1994-12-20.sp160">
               <speaker>VITODRAG PUKL:</speaker>
               <p>Hvala za besedo. Naš odbor je obravnaval ta predlog v prvi obravnavi in predlagal sklepe, ki so vidni iz poročila od 2.12.1994. Ne bi jih ponavljal, razen tega, da gre za primerno podlago za popravo predloga zakona za drugo obravnavo, da se naj upoštevajo mnenja sekretariata in pa, da naj se v Uradnem listu enkrat letno objavlja register izdanih predpisov in pa pripomba, da ne bi prihajalo do motenj v izdaji Uradnega lista zaradi morebitnih stavk ali drugih odnosov v gospodarski organizaciji. To je izredno važno napotilo predlagatelju, namreč Uradni list mora izhajati redno, po potrebi predčasno in tu bi morali določiti v enakem obsegu omejitev pravic delavcev glede stavke, ki bi lahko... <stage>(Dajta gospoda, malo prenehajta.)</stage></p>
            </sp>
            <sp xml:id="SDZ1-Redna-27-1994-12-20.sp161">
               <speaker>PODPREDSEDNIK VLADIMIR TOPLER:</speaker>
               <p>Prosim za mir v dvorani, da bo gospod Pukl lahko podal mnenje.</p>
            </sp>
            <sp xml:id="SDZ1-Redna-27-1994-12-20.sp162">
               <speaker>VITODRAG PUKL:</speaker>
               <p>Gre samo za to, da ne bi med delavci v Uradnem listu zaradi dela oziroma pravic do dela prišlo do tega, da bi Uradni list ne izšel, ali pa izšel z zamudo. Tu bi morali pač zagotoviti tudi določbe, da gre za izredno dejavnost in da delavci v svojih stavkovnih upravičenih zahtevah ne bi mogli preprečiti izdaje Uradnega lista. To je tudi eno od stališč našega odbora.</p>
               <p>Sprejeli smo potem še dodatna stališča in sicer poslanske skupine SND, da naj predlagatelj pri pripravi predloga zakona za drugo obravnavo vključi določbo, s katero bo zavezal vodstvene strukture v organih državne uprave, da državnim uslužbencem oziroma referentom zagotovijo Uradne liste, da bi lahko delali v skladu z zakonom. Menim, da ta predlog kot sklep ni sprejemljiv, ker to rešuje vsaka institucija v okviru svojega statuta oziroma pravilnika oziroma svojega delovanja. Isti predlagatelj meni, da bi vključili tu obvezo, da bi v okviru Uradnega lista objavljali tudi odločbe in sklepe Ustavnega sodišča Republike Slovenije. Menim, da je to že nekako urejeno in se te odločbe objavljajo. To se pravi, predlog našega odbora je, gre sicer za na videz nepomembno zadevo, da se sprejme ta zakon kot primarna osnova za drugo branje, da se sprejmejo sklepi, zlasti tisti sklep, ko se nalaga predlagatelju, da prouči možnost preprečevanja morebitne zamude ali neizhajanja Uradnega lista zaradi odnosov med gospodarstvom in subjekti, ki tu sodelujejo oziroma delavcev, ki tu delajo in niso zadovoljni z delovnimi pogoji. Hvala lepa.</p>
            </sp>
            <sp xml:id="SDZ1-Redna-27-1994-12-20.sp163">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu, poročevalcu odbora. Želi besedo predstavnik sekretariata? Prosim, gospod Baškovič.    </p>
            </sp>
            <sp xml:id="SDZ1-Redna-27-1994-12-20.sp164">
               <speaker>MILAN BAŠKOVIČ:</speaker>
               <p>Javil sem se zato, kar verjetno ne bo več veliko časa za posebno razpravo o stališčih in sklepih. Običajno se ne javljam k besedi v tej fazi, vendar bi samo opozoril na ta dva dodatna sklepa, kot je že gospod Pukl opozoril, samo še z druge strani. Namreč, kar zadeva predlog, da bi tukaj določili decidno, da se morajo objavljati odločbe in pa sklepi Ustavnega sodišča v Uradnem listu, bi moral pojasniti, da je to urejeno z zakonom, ki smo ga sprejeli tukaj o Ustavnem sodišču, to je člen 42., ki to ureja za to področje. Tudi ta zakon o Uradnem listu, piše, če zakon ali drug predpis določa, potem je to vse pokrito. In je taka formula enostavna in čista in velja tudi za vse druge primere, ne samo za Ustavno sodišče. Je pa to vsebinsko narobe, zato opozarjam, ker je tam drugačna rešitev, ki je logična in ustrezna vlogi Ustavnega sodišča. Namreč, po tisti rešitvi, ki smo jo tu sprejeli, je Ustavno sodišče dolžno objavljati odločbe, ne pa sklepov. Sklepe objavlja samo, kadar samo želi posebej na kakšen opozoriti, ki je mogoče načelnega pomena, drugače pa sklepov ne objavlja, ker so vsi mogoči sklepi, od tega, da zavrže, ker ni bilo pogojev, da ustavi, da ne sprejme ustavne pritožbe, procesualno rešuje stvari, da odloži nekaj, ali pa zadrži, ali rešuje notranje zadeve s sklepom. To vse ne sodi kot obveza za objavo v Uradni list. Tista rešitev, ki je v zakonu, popolnoma čista, logična in funkcionalna in bi ta napravila samo vsebinsko zmedo, potrebna pa ni, ker je tam to vse rešeno. Glede onega prvega, da pa bi v državnih strukturah zagotavljali uradne liste, to je lepo, to je treba v praksi doseči, v zakon pa ne sodi. Če bi kvečjemu kakšna pravila pravnega poslovanja in to samo po sebi mislim, da je treba drugače reševati. Hvala lepa.</p>
            </sp>
            <sp xml:id="SDZ1-Redna-27-1994-12-20.sp165">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Baškovič. Želijo besedo predstavniki poslanskih skupin? <stage>(Ne želijo.)</stage> Besedo dajem kolegicam poslankam in kolegom poslancem. Gospod Izidor Rejc, izvolite.</p>
            </sp>
            <sp xml:id="SDZ1-Redna-27-1994-12-20.sp166">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Jaz bi še ispred verificiranega delovnega telesa, Komisije za spremljanje lastninskega preoblikovanja, ker ta zakon obsega tudi področje, nekaj členov, ki govorijo o tem, kako se bo lastninsko preoblikoval Uradni list. Mi smo dali stališče in mnenje, v katerem smo povedali, da mora predlagatelj za drugo obravnavo pripraviti in opredeliti potek lastninskega preoblikovanja, način postopka in roke, potem velikost družbenega kapitala z revizijo in pa tudi pogled, kako je s tujim vlaganjem. Gre se za posebno dejavnost, ki je, v bistvu lahko rečemo, da je monopolna, vendar ker je že predvideno lastninsko preoblikovanje, menimo, da mora iti tudi skozi to rešeto.</p>
            </sp>
            <sp xml:id="SDZ1-Redna-27-1994-12-20.sp167">
               <speaker>PODPREDSEDNIK VLADIMIR TOPLER:</speaker>
               <p>Lahko jih vložite kot posameznik. Odbor je obravnaval to na seji 12. 12., vi ste pa to materijo obravnavali na seji 16. decembra, tako da je bil rok zamujen in lahko vložite kot posameznik in bomo o njih glasovali v stališčih in sklepih. Želi še kdo besedo? <stage>(Ne.)</stage> Zato razpravo zaključujem in prehajamo na odločanje.</p>
               <p>Najprej dajem na glasovanje stališče, predlog zakona o Uradnem listu Republike Slovenije. Prva obravnava je primerna podlaga za pripravo predloga zakona za drugo obravnavo. Ugotovimo prisotnost! Najprej bomo glasovali o tem stališču, nato pa o spreminjevalnih, dopolnjevalnih stališčih in o stališčih in sklepih v celoti. Sedaj pa ugotavljamo prisotnost v dvorani! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo stališče sprejeli.</p>
               <p>Sedaj bomo glasovali o spreminjevalnih in dopolnjevalnih stališčih, nato pa o stališčih in sklepih v celoti. Imamo stališče gospoda Saša Lapa. Predlagatelj naj pri pripravi predloga zakona za drugo obravnavo vanj vključi določbo, s katero bo zavezal vodstvene strukture v organih državne uprave, da državnim uslužbencem oziroma referentom zagotovijo Uradne liste, da bi lahko delali v skladu z zakonom. Ugotovimo prisotnost! Ugotavljamo še vedno prisotnost! <stage>(51 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da stališča nismo sprejeli.</p>
               <p>Zahtevate ponovitev glasovanja o vašem stališču? Na glasovanje, prosim, proceduralni predlog, če ga podate.</p>
            </sp>
            <sp xml:id="SDZ1-Redna-27-1994-12-20.sp168">
               <speaker>SAŠO LAP:</speaker>
               <p>Hvala za besedo. Sicer sem s klopi povedal. Prosim, če ponovimo to glasovanje, ker ste izredno hitro prekinili, ko so še pritiskali "za".</p>
            </sp>
            <sp xml:id="SDZ1-Redna-27-1994-12-20.sp169">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zbor bo o tem odločil. Na glasovanje dajem predlog, da glasovanje o stališču gospoda Lapa ponovimo. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage> Ugotavljam, da bomo glasovanje ponovili. Ponovno dajem na glasovanje predlog gospoda Saša Lapa. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da stališče ni sprejeto.</p>
               <p>Imamo drugo stališče gospoda Saša Lapa. Predlagatelj naj pri pripravi zakona za drugo obravnavo v 6. točki vključi tudi obvezo, da bo v okviru Uradnega lista objavljal tudi odločbe in sklepe Ustavnega sodišča Republike Slovenije. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da stališče ni sprejeto.</p>
               <p>Imamo še stališče gospoda Rejca. Predlagatelj naj pri pripravi predloga zakona za drugo obravnavo precizno opredeli potek lastninskega preoblikovanja Uradnega lista Republike Slovenije glede na specifično naravo dejavnosti, precizno opredeli način, postopek in roke lastninskega preoblikovanja, subjekte lastninskega preoblikovanja, velikost družbenega kapitala, ugotovljenega na podlagi revizije ter se opredeli do eventualnih tujih vlaganj. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališče sprejeli.</p>
               <p>Na glasovanje dajem stališča in sklepe v celoti. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališče in sklepe sprejeli.</p>
               <p>S tem zaključujem to točko dnevnega reda.</p>
               <p>Prehajam na naslednjo, <title>20. TOČKO DNEVNEGA REDA</title>- to je na prvo obravnavo <title>PREDLOGA ZAKONA O BLAGOVNIH REZERVAH</title>.</p>
               <p>Predlog zakona je v obravnavo predložila Vlada Republike Slovenije. Želi besedo predstavnik Vlade? <stage>(Ne.)</stage> Želi besedo poročevalec? To je obravnavalo matično delovno telo za gospodarstvo. Gospod Feri Horvat, prosim.</p>
            </sp>
            <sp xml:id="SDZ1-Redna-27-1994-12-20.sp170">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Odbor za gospodarstvo je 7. septembra obravnaval predlog zakona. Pri tem se je seznanil z mnenjem Sekretariata za zakonodajo in mnenjem Komisije Državnega sveta za gospodarstvo. Podprl je predlog zakona. Predlaga, da Državni zbor sprejme stališče oziroma sklep, da zadolži predlagatelja, da upošteva pripombe sekretariata. Pod točko 3. so v petih alineah navedene konkretne pripombe odbora. Upam, da ne boste zamerili, da jih ne bom bral niti komentiral. Končno predlagam še četrti sklep, da Državni zbor nalaga Vladi Republike Slovenije, da pripravi predlog zakona za drugo obravnavo. Hvala lepa.</p>
            </sp>
            <sp xml:id="SDZ1-Redna-27-1994-12-20.sp171">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Feriju Horvatu kot poročevalcu Odbora za gospodarstvo. Želi besedo predstavnik sekretariata? <stage>(Ne želi.)</stage> Besedo dajem predstavnikom poslanskih skupin. Besedo dajem poslankam in poslancem. Razpravo zaključujem.</p>
               <p>Prehajamo na stališča in sklepa in odločanje o njih. Najprej dajem na glasovanje, predlog zakona o blagovnih rezervah je primerna osnova za pripravo predloga zakona za drugo obravnavo. Ugotovimo sklepčnost! <stage>( prisotnih.)</stage></p>
               <p>Prosim, da pokličete kolege iz avle v dvorano. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je stališče sprejeto.</p>
               <p>Ker nimamo spreminjevalnih stališč, prav tako ne dopolnjevalnih, dajem stališča in sklepe v celoti na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so stališča in sklepi sprejeti.</p>
               <p>S tem zaključujem 20. točko dnevnega dela.</p>
               <p>Prehajamo na <title>21. TOČKO DNEVNEGA REDA - PREDLOG ZAKONA O ODPISU TERJATEV IZ NASLOVA ZAMUDNIH OBRESTI</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi besedo predstavnik Vlade? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Prosim poročevalca, gospoda Kopača, da predstavi mnenje odbora.</p>
            </sp>
            <sp xml:id="SDZ1-Redna-27-1994-12-20.sp172">
               <speaker>JANEZ KOPAČ:</speaker>
               <p>Odbor je predlog zakona podprl v celoti in nanj nima nobenega predloga amandmajev. Do sestanka odbora sicer še ni bil vložen noben drug amandma, kasneje pa so bili vloženi trije. Dva iz teh sta izpod peresa gospe Nade Skuk in sta povzeta po predlogih Obrtne zbornice. Odbor se je pri opredelitvi do samega teksta zakona opredeljeval tudi do predlogov Obrtne zbornice in ju ne podpira. Torej lahko rečem, da ne bi podprl v skladu s to svojo odločitvijo niti amandmajev gospe Nade Skuk, čeprav, kot formalno rečeno, takrat še niso bili vloženi.</p>
               <p>Gre za to, da bi ta dva amandmaja povzeta po predlogih Obrtne zbornice bistveno spremenila koncept zakona in se nanašala še na vrsto drugih situacij, ki niso bile vzrok za zahteve po uveljavitvi tega zakona, pač pa širijo neke možnosti, ki so pogojene z drugimi zahtevami ali pa z drugimi okoliščinami kot okoliščine, ki jih ta zakon razrešuje.</p>
               <p>Odbor podpira predlog zakona, do amandmajev pa naj si stališče oblikuje Državni zbor sam, kajti odbor ga v tistem trenutku formalno še ni mogel oblikovati. Hvala lepa.</p>
            </sp>
            <sp xml:id="SDZ1-Redna-27-1994-12-20.sp173">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Želi besedo predstavnik Sekretariata za zakonodajo in pravne zadeve? Gospod Baškovič, prosim.</p>
            </sp>
            <sp xml:id="SDZ1-Redna-27-1994-12-20.sp174">
               <speaker>MILAN BAŠKOVIČ:</speaker>
               <p>Hvala lepa. Rad bi opozoril na nekaj problemov. Pristojni odbor je obravnaval ta zakon, preden je dobil naše mnenje o njem. Je pač prišlo v tej naglici do teh preskokov z zaostankom dela itd. Mi smo pa v našem mnenju opozorili na dva problema, ki sta mogoče nekoliko tehtnejša.</p>
               <p>In sicer najprej na krog subjektov, ki zadeva ta zakon v 1. členu, kjer gre za bistveno razliko od besedila v prejšnji obravnavi in ni pojasnila zakaj, niti ni nihče potem v tej smeri obravnaval tega zakona niti potrdil niti ovrgel ta naša opozorila in potem k 6. členu; posebej smo opozorili, da gre tam za nekatere rešitve, ki so tudi nove, pa predlagajo drugačne roke za štetje poteka postopka za rešitev teh pritožb, oziroma vlog za odpise, potem tudi, kdaj se lahko vlagajo, določa rok, potem reševanje daljših, kot je po pravilih zakona o upravnem postopku, kar ne more biti, kvečjemu je lahko enak ali krajši. Na te naše pripombe ni ne predlagatelj, to je Vlada, niti nihče od odbora uspel reagirati. Kako bomo to situacijo rešili, ne vem, če pa ostane brez amandmajev, potem ne bo mogoče v tretji obravnavi v to več posegati in stvar lahko postane sistemsko sporna. Obžalujem, da je do tega prišlo. Opozoriti moram, ker sem pričakoval, da bo ali Vlada ali odbor vendarle kaj rekel o tem.</p>
               <p>Sicer smo pa navedli, da gre za tekst zakona, ki je predelan tako temeljito, da je pravzaprav nov zakon v primerjavi s prvim branjem v prvi obravnavi. Če nihče tega ni jemal kot oviro, je stvar poslancev. Ta dva problema sta pa taka, da smo posebej rekli, da bi pričakovali neko dodatno rešitev, oziroma vsaj pojasnitev. Če ostane tako, potem stvar ne bo logično. Hvala.</p>
            </sp>
            <sp xml:id="SDZ1-Redna-27-1994-12-20.sp175">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Prehajamo na obravnavo in odločanje o posameznih členih predloga zakona. Zakon obravnavamo v drugi obravnavi. Najprej predlagam proceduralni sklep, da v skladu s poslovnikom s 189. členom poslovnika razpravljamo in glasujemo o vseh členih, h katerim niso bili vloženi amandmaji skupaj. Ugotovimo sklepčnost! <stage>(38 prisotnih.)</stage> Ugotavljamo prisotnost. Morda bi bila prisotnost v dvorani večja, če bi postavili drevešček sem, ker vidim, da ga hodite gledat ven v avlo. To je predlagal tudi podpredsednik Mozetič. Proceduralno ima gospod Jože Jagodnik. Izvolite.</p>
            </sp>
            <sp xml:id="SDZ1-Redna-27-1994-12-20.sp176">
               <speaker>JOŽE JAGODNIK:</speaker>
               <p>Hvala lepa, gospod predsedujoči! Vztrajno me ignorira. Očitno je vstal z levo nogo in takrat mi na levi strani ne dobimo možnosti za proceduralno. Predlagal bi tole - vedno eni in isti pripovedujemo. Prisotnost ugotavljate itd. Na začetku seje sem slišal, kdo se je opravičil. Predlagam predsedujočemu, da še enkrat prebere, kdo je opravičen z današnje seje in potem po izpisu vidimo, koga ni, ki se niti opravičil ni. Mislim, da je med njimi precej takih, ki konstantno manjkajo in se tudi ne opravičijo. Hvala lepa.</p>
            </sp>
            <sp xml:id="SDZ1-Redna-27-1994-12-20.sp177">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. S tem se globoko strinjam. Lahko vam še enkrat povem, da so se opravičili za sejo gospod Peterle, gospod Miloš Pavlica, gospod Igor Omerza popoldne, gospod Černelič za popoldne in še en poslanec, pa se ne spomnim imena. Še gospod Lenarčič. Že prej sem opozoril gospoda Anderliča, da naj skladno s poslovnikom ukrepa. Prosim, da prehajamo naprej. Na glasovanje dajem proceduralni sklep. Ugotavljamo prisotnost in skladno s 149. členom Poslovnika, da bomo razpravo in glasovanje o vseh členih, h katerim niso bili vloženi amandmaji, opravili na koncu skupaj. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Prehajamo na odločanje o posameznih amandmajih. K 4. členu imamo amandma skupine poslancev, prva podpisana gospa Nada Skuk. Dopolni se 4. člen z dodatno alineo: "Na dan 31. december 1992 neporavnane terjatve do pravnih oseb v primerih, ko je od roka zapadlosti teh terjatev poteklo več kot 90 dni". Amandma dajem na glasovanje. Besedo ima gospod Mozetič.</p>
            </sp>
            <sp xml:id="SDZ1-Redna-27-1994-12-20.sp178">
               <speaker>MIROSLAV MOZETIČ:</speaker>
               <p>Ja, v imenu kolegice Nada Skuk prosim za pet minut, da jo poiščem.</p>
            </sp>
            <sp xml:id="SDZ1-Redna-27-1994-12-20.sp179">
               <speaker>PODPREDSEDNIK VLADIMIR TOPLER:</speaker>
               <p>Poglejte jo, ne bo je treba, gospa Nada Skuk je tu. Ne bo je treba iskati. Izvolite, gospa Skukova.</p>
            </sp>
            <sp xml:id="SDZ1-Redna-27-1994-12-20.sp180">
               <speaker>MIROSLAV MOZETIČ:</speaker>
               <p>Torej se zahvaljujem. Že v svetem pismu piše, da je največje veselje, ko se najde izgubljena ovca.</p>
            </sp>
            <sp xml:id="SDZ1-Redna-27-1994-12-20.sp181">
               <speaker>PODPREDSEDNIK VLADIMIR TOPLER:</speaker>
               <p>Izvolite.</p>
            </sp>
            <sp xml:id="SDZ1-Redna-27-1994-12-20.sp182">
               <speaker>NADA SKUK:</speaker>
               <p>Hvala. Opravičujem se, samo dejansko ta dnevni red danes tako hitro teče, da mi niti na kraj pameti ni padlo, da bo ta zakon že danes obravnavan, ker je potrebno še nekaj uskladitev, zato sem zdaj, ta moment tekla v pisarno popraviti. Torej rada bi popravila ta amandma in sicer iz razloga, da bo bolj jasno oziroma, da ne bi prišlo v primeru, da bi bili sprejeti amandmaji, do nekonsistentnosti zakona, v bistvu je to redakcijski popravek, če pogledate ta moj predlog amandmajev, bi prosila, da bo lažje, bi samo prestavili drugi amandma in sicer v predlogu piše, da se doda nov odstavek k 4. členu, v resnici pa gre za nov odstavek k 1. členu in sicer bi se pravilno glasil ta amandma: "Ne glede na določbe prvega odstavka, se odpišejo zamudne obresti vsem zasebnikom, obračunane za čas moratorija od 18.8.1992 do 30.9.1992, ki ga je objavilo Ministrstvo za finance". Kot prvi navedeni amandma bi pa ostal pod 4. člen kot dodatna alinea in sicer spet z redakcijskim popravkom, da se črta na dan 31. decembra 1992, ker je to že v napovednem stavku in bi se glasil: "Neporavnane terjatve do pravnih oseb v primerih, ko je od roka zapadlosti teh terjatev poteklo več kot 90 dni".</p>
               <p>Jaz sem vam že v prvem predlogu oziroma skupina poslancev vam je že ob predlogu teh amandmajev postregla, da se tako izrazim, tudi z izčrpno obrazložitvijo, vendar bi želela kljub temu nekaj poudarkov še ponoviti. Ker vem, da gotovo niste imeli časa vse prebrati v vsej tej množici materiala, sem dala v prilogi tudi pregled kronologije dogajanj v vsem tem dolgem času, odkar se je ta zakon pripravljal, da se tako izrazim, in sicer je v prilogi razvidno, da je ta sporni odlok začel veljati 7.12.1991 in od takrat, pa do danes traja ta trnova pot obrtnikov oziroma njihovih predstavnikov in Obrtne zbornice, da bi le sanirali to nepravilnost, ki je bila sprejeta v tistem času. Kot veste, je bilo v tem odloku določeno, da so 2,2%-ne obresti na dan in sicer zamudne obresti, potem je pa s 1.1.1992 Ministrstvo za finance to popravilo in so bile znižane na 1,2% na dan. Poleg tega je nastala tudi velika vrsta napak pri obračunavanju teh zamudnih obresti. Gotovo, kdor se spozna na finance, ve, kaj pomeni obračunavanje po linearni metodi, namesto po konfordni in zaradi tega je prišlo do prevelikih in ogromnih zneskov, da se tako izrazim, da za nekatere to pomeni, da še sedaj niso pričeli odplačevati glavnice, ampak se še vedno otepajo teh velikih zamudnih obresti.</p>
               <p>Kot sem rekla, je iz te priloge razvidno, kolikokrat so se obrtniki obračali na Ministrstvo za finance in kako so potekali ti dogovori. 28.3.1992 je uspelo nekako vsaj delno popraviti znesek obresti na neko normalno mero, potem so bili dogovori. da se tudi nekako skuša sprejeti neka zakonodaja, da bi se tudi odpise urejalo, ne samo odložitev, vendar kot veste, je bila potem Obrtna zbornica prisiljena oziroma so obrtniki zbrali preko 6000 podpisov, da so lahko vložili zakon, ker Vlada tega ni pripravila in potem se je zopet zataknilo v proceduri Državnega zbora, ko kar nekaj mesecev oziroma menda celo leto ni bilo možno ugotoviti, kako bi preverjali te podpise. Zato sem potem kot sovlagateljica pristopila k temu zakonu, da smo se izognili vsem tem zapletenim proceduram in da je zakon kot tak prišel na dnevni red letos junija v Državni zbor in takrat smo sprejeli stališča in sklepe, na podlagi katerih naj Vlada pripravi nov osnutek in sicer v sodelovanju z Obrtno zbornico. Kot sem pa že v nekaj predlogih, ko sem predlagala, da se končno uvrsti ta zakon na dnevni red, omenila, tudi danes ponavljam, da tega sodelovanja nekako ni bilo oziroma je bil pač na mnoge intervence tudi ta zakon poslan sicer Obrtni zbornici, da naj da pripombe na to, samo jaz si tako ne predstavljam nekega sodelovanja. Verjetno bi bilo potrebno bolj resnično z roko v roki tak zakon pripravljati, glede na to, da so te stvari že tako stare in zapletene, da se že težko razjasni, kakšni dokumenti, kakšna osnove so potrebne za to dokazovanje.</p>
               <p>Kot vidite iz mnenja sekretariata, tudi sam predlagatelj oziroma Vlada v 1. členu nekaj spreminja. Zdaj meni tudi ta 1. člen ni čisto jasen, samo kljub temu sem dala dodatno ta amandma h 1. členu, ker tako paše po teh določbah. Kot dopolnitev 4. člena je pa to jasno kot dodaten pogoj, ker zaradi nelikvidnosti, zaradi nesolventnosti mnogih pravnih oseb, ki niso plačevale in niso poravnavale obveznosti do zasebnikov, potem tudi ti niso mogli svojih obveznosti naprej poravnavati in so zaradi tega pač padli pod te velike zamudne obresti, tako da bi bilo potrebno tudi po 4. členu še to določbo dopolniti. Še enkrat ponavljam in sicer ta amandma, ki sem ga vložila pod številko 2., bi spadal pod 1. člen, nov odstavek in sicer ne glede na določbe prvega odstavka, kjer piše - zamudne obresti vsem zasebnikom, potem se nadaljuje isto besedilo. Prvi amandma pa ostane pod 4. členom, kot nova alinea, samo s to spremembo, da se črta na dan 31. decembra 1992, ker je že v napovednem stavku.</p>
            </sp>
            <sp xml:id="SDZ1-Redna-27-1994-12-20.sp183">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, prosil bi, da amandmaje pisno vložite. Hvala lepa. V razpravo dajem torej sedaj najprej 1. člen in amandma; ga bom prebral. Doda se nov prvi odstavek k 1. členu: "Ne glede na določbe prvega odstavka se odpišejo zamudne obresti vsem zasebnikom, obračunane za čas moratorija od 18.8.1992 do 30.9.1992, ki ga je objavilo Ministrstvo za finance. Predstavnica Ministrstva za finance ima besedo. Gospa Kolarjeva, državna sekretarka, izvolite!</p>
            </sp>
            <sp xml:id="SDZ1-Redna-27-1994-12-20.sp184">
               <speaker>MILOJKA KOLAR:</speaker>
               <p>Hvala za besedo. Spoštovani zbor, želela bi pojasniti določene zadeve. Gre za predlog zakona <stage>(Prosim za mir v dvorani!)</stage> terjatev za odpis z naslova zamudnih obresti, ki ga je predlagala gospa poslanka Nada Skuk. Res je, mogoče se ta zakon, bom rekla, nekaj dolgo časa pripravlja, vendar moram povedati, da je v Ministrstvo za finance imelo nekajkrat usklajevanje z Obrtno zbornico Slovenije in se je na koncu uskladilo v vseh elementih omenjenega predloga zakona, razen v teh dveh točkah, katere je že omenila omenjena poslanka.</p>
               <p>Če govorim za te dve dopolnitvi, gre v prvem primeru za predlog, da se dodatno odpiše zamudne obresti, obračunane za čas moratorija od 18.8. do 30.9.1992. Ministrstvo za finance je za omenjeno obdobje podalo poseben dopis, v katerem je razglasilo moratorij za obračun obresti za omenjeno obdobje. Povem naj, da gre tukaj za zamudne obresti in sicer za zakonske zamudne obresti R + 30 in R + 25 in ne za tiste velike zamudne obresti, ki so se obračunavale en kratek čas, kot je omenila gospa Skukova. Torej zakon govori o odpisu rednih zamudnih obresti. Mnenje Vlade, s katerim se je strinjal tudi vaš Odbor za kreditno-monetarno politiko, je, da ne more sprejeti tega predloga amandmaja za odpis teh zamudnih obresti, ker govori tukaj za odpis vseh zamudnih obresti, in ne samo tistih, ki jih opredeljuje predlog zakona v svojem 2. členu, kjer točno navaja, za kateri odpis zamudnih obresti gre. Ta drugi predlog, kjer se naj bi dopolnil 4. člen z dodatno alineo, da se na dan 31. decembra 1992 neporavnane terjatve do pravnih oseb v primerih, ko je od roka zapadlosti teh terjatev zapadlo več kot 90 dni, se skuša reševati, bom rekla ta plačilni rok, kjer naj bi se odpisovalo vse zamudne obresti, če ima ta samostojni podjetnik - posameznik oziroma zasebnik izkazane te terjatve z zapadlostjo nad 90 dni. Mi menimo, da v tem primeru gre za poskus problema reševanja upnikov, kar pa ni v skladu s splošnim konceptom, ker dejansko bi potem lahko nekdo rekel, da moramo na ta način z odpisom zamudnih obresti reševati vse tiste, tudi pravne osebe, ki nimajo poravnane terjatve v roku 90 dni. In s temi, bom rekla, stališči Vlade, se je strinjal tudi Odbor za kreditno-monetarno politiko.</p>
               <p>Želela bi povedati pa še v zvezi s 3. točko stališč in sklepov, ki jih je sprejel Državni zbor pri obravnavi predloga zakona, kjer je naložil Vladi, da naj tudi podrobneje opiše oziroma določi pogoje in premoženjsko stanje zavezancev s podzakonskim aktom, v katerih primerih bi bili upravičeni do odpisa zamudnih obresti. Pri pogajanju z Obrtno zbornico je, bom rekla, Vlada pač sprejela kompromis in teh dodatnih premoženjskih elementov stanj v ta predlog kot eden izmed kriterijev za odpis zamudnih obresti ni vnesla. Hvala lepa.</p>
            </sp>
            <sp xml:id="SDZ1-Redna-27-1994-12-20.sp185">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prihajamo na odločanje. Najprej pri 1. členu, imamo amandma, ki sem ga prebral. Predlagatelj gospa Nada Skuk. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je 1. člen sprejet.</p>
               <p>V razpravo dajem 4. člen in amandma. Dopolni se 4. člen z dodatno alineo. Neporavnane terjatve do pravnih oseb v primerih, ko je od roka zapadlosti teh terjatev poteklo več kot 90 dni. Prosim, gospod Janez Kopač ima besedo.</p>
            </sp>
            <sp xml:id="SDZ1-Redna-27-1994-12-20.sp186">
               <speaker>JANEZ KOPAČ:</speaker>
               <p>Hvala lepa. Glasoval bom proti temu amandmaju. Oglasil pa sem se zato, ker moram reči, da me čudi, kako lahko nek tak amandma, kot ga je predlagala Nada Skuk, nabere toliko glasov. Mislim, govorim o vsebini, ne govorim o avtorici amandmaja. Govorim o vsebini tistega amandmaja. Ta dva amandmaja, ki jih je predlagala, pomenita zelo lobističen pristop. Pomenita, da se odpiše zamudne obresti vsem, ki iz kateregakoli razloga niso hoteli plačati davkov in prispevkov. Recimo, predpostavljajmo, gre za zelo neselektiven pristop. Osnovni koncept zakona je predvideval pomoč obrtnikom, ki so iz objektivnih razlogov zapadli v likvidnostne težave zaradi razpada jugoslovanskega trga, zaradi stečaja različnih podjetij, zaradi tega, ker jim podjetja v Skladu za razvoj niso hotela plačevati in podobno, zaradi svojih znanih težav. To so bili objektivni razlogi. To, kar predlaga ona oziroma kar je predlagala, o čemer sedaj glasujemo in smo že glasovali, pa predvideva, da če nekdo na primer hipotetično enostavno ni hotel plačati davka in je zaradi tega dobil zamudne obresti, se mu sedaj te zamudne obresti odpišejo. Skratka ta dva amandmaja govorita o linearnem odpisu, ne glede na vzrok. To pa ni bil osnovni namen tega zakona. Potem se sprašujem, zakaj ne bi pravne osebe, podjetja v družbeni lasti, ki imajo ravno tako težave in morajo ravno tako plačevati zamudne obresti, zakaj ne bi one, torej ta podjetja predlagala odpis vseh zamudnih obresti za nazaj za njihovo obdobje. To je po mojem mnenju povsem nesprejemljivo. Če želimo imeti neko nevtralno politiko in pomagati nekim gospodarskim subjektom, samo v primeru njihovih objektivnih težav, sicer pa jih prepustiti trgu, ne pa ujčkati skozi državno podporo, ki pride in za nazaj poravna vse njihove težave, potem o takih amandmajih ali pa za take amandmaje nikakor ne moremo glasovati. Glasoval bom proti.</p>
            </sp>
            <sp xml:id="SDZ1-Redna-27-1994-12-20.sp187">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu Černeliču dajem besedo. Rad bi vas pa prosil, da glasujemo o 4. členu amandmaja. O 4. členu k 1. členu smo že opravili razpravo in tudi glasovanje. Izvolite.</p>
            </sp>
            <sp xml:id="SDZ1-Redna-27-1994-12-20.sp188">
               <speaker>FRANC ČERNELIČ:</speaker>
               <p>Replika. Treba je poznati dejansko delovanje na terenu, davčnih. Treba je poznati tisto, kako so se obveščali posamezni davčni zavezanci o tem, koliko so dolžni in kakšne so bile evidence. Ljudje so dobivali potrdila, da niso ničesar dolžni, vendar so hkrati tekle obresti, obresti za kateri svet bodo prekrižanja na različne načine oziroma preknjiženja. Imam dokaz, ki ga danes lahko dostavim, da je človek plačal zadevo, so mu odtegnili dodatno in ko je izterjal nazaj dvakrat plačane stvari, jih ne more dobiti nazaj vrnjene. Ne gre za velik znesek, ampak gre za to, da je on plačal. Ker pa ni bila evidenca, ker ni bilo dobro knjiženo, so mu potem odtegnili še dodatno preko sodišča in zadeva je nerešljiva. Trdim, da je bilo v tem letu na davčni v sistemu zelo veliko zmede. Torej, zmede netočnih informacij in zaradi tega je do tega prišlo. Ker pa je Vlada takrat odredila tako rigorozne obresti, pa hkrati ni bilo obvestil, da bi se ljudje tudi, tisti, ki so eventualno špekulirali, ne zanikam, da ni možno tudi tega. Prišlo je do absolutnega problema na koncu leta. Spor na koncu leta se ni razreševal, ampak so se obresti tudi v naslednjem letu po računalniškem sistemu avtomatskega povečevanja avtomatskega dela povečevale. Marsikaterega zelo dobrega in poštenega so spravile na zelo tanek led. Ni korektno, če se govori samo z ene strani. Verjamem, da je z obeh strani tudi bil problem, vendar večji problem je bil v neinformiranosti, netočnih podatkih in zaradi tega mislim, da je prav, da se tokrat preseka, da se to odpiše. Ne bo država propadla, da se to odpiše in da se potem korektno in normalno nadaljuje. Hvala lepa.</p>
            </sp>
            <sp xml:id="SDZ1-Redna-27-1994-12-20.sp189">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima repliko gospa Skukova, potem pa gospod Kopač.</p>
            </sp>
            <sp xml:id="SDZ1-Redna-27-1994-12-20.sp190">
               <speaker>NADA SKUK:</speaker>
               <p>Ne bi imela replike, ampak razpravo. Kot sem že pri uvodu razlagala, je treba določene stvari ponavljati, da se bomo spomnili, za kaj gre. Tu ne gre za odpis obveznosti, ampak za odpis zamudnih obresti in to se mi zdi, da je velika razlika. Meni se zdi tako poceni lovljenje proračunskega denarja vedno na grbah enih in istih. Ne morem poslušati a priori nekih podtikanj, kot da obrtniki želijo nekoga stalno nekaj ogoljufati in postrani nekaj prislužiti itd.</p>
               <p>Mi smo vendar resna ustanova. Državni zbor sprejema zakone za državljane; za lopove, da se tako izrazim, so pa pravosodni organi, so zapori itd. Ne morem poslušati takih razprav. To je replika. Potem bi pa še enkrat ponovila - gre za zamudne obresti, ne pa za odpis obveznosti. Jaz gledam ta zakon kot del sanacije gospodarstva, ne kot lobiranje za nekoga ali nekaj.</p>
               <p>Zakaj govorim o sanaciji gospodarstva? Za družbena podjetja za gospodarstvo smo velike milijone v tem parlamentu že napisali in podarili, ali reševali, da ne propadejo delovna mesta. Za obrtnike pa se nam vedno nekako kolca zato, ker je to še malo prisluh prejšnjega režima. To so bile fizične osebe, ki imajo dovoljenje, da opravljajo dejavnost s sredstvi v lasti občanov. To je bila dobesedna definicija v zakonu. Vendar obrt pomeni samo način dela v gospodarstvu, ne pa, da je to neka manjša, druga kategorija obrti. Zato smo dolžni v tem parlamentu tudi ta del gospodarstva sanirati. Tudi ta del gospodarstva je bil prizadet ob osamosvajanju, ob ustanavljanju svoje države in nove države in ta zakon in ti amandmaji so v tem kontekstu in v uvodu so navedeni pogoji, oziroma razmere, zaradi katerih je prišlo do teh nepravilnosti in zato ne morem govoriti, da ne morem pristati na to, da naslednje določbe pa govorijo o nekem splošnem odpisovanju. Verjetno je na predlagatelju, da napiše tako določbe, da se bo jasno vedelo, za koga gre, če pa se nikakor ne uspemo dogovoriti, oziroma nočemo priznati, da je bila to napaka države, napaka ministrstva, napaka davčnega sistema, ki ni znal izračunati.</p>
               <p>Namenoma sem vam zato dala prilogo, iz katere je lepo razvidno, da je morala Obrtna zbornica preračune dajati, Obrtna zbornica davkarije opozarjati. Na 19 davčnih upravah so bile ugotovljene nepravilnosti in ker minister ni verjel Obrtni zbornici, ki je institucija, ki je 25 let že praznovala in mislim, da je to resna institucija, ne da se sumi v njeno poslovanje, so kljub temu, če pogledate v obrazložitev, 2.7.1992 celo pridobili mnenje Ljubljanske banke, ki gotovo zna obračunavati obresti in so bile te trditve in ti obračuni Obrtne zbornice potrjeni nasproti drugačnemu mnenju ministrstva.</p>
               <p>Zato ne morem pristati na to, da tukaj lobiram, sploh pa ne za to, med drugim, ker tudi sama izhajam iz obrtniške družine in me boli, ko govorimo o nekem goljufanju. Moja starša sta s poštenim delom zgradila hišo, šivala noč in dan in ne bom tu poslušala, da hočeta in da sta hotela goljufati državo. Ne govorim sedaj v imenu nobenega lobija, ampak še enkrat poudarjam, gre za sanacijo dela gospodarstva in trdim, da je obrt tudi del gospodarstva.</p>
            </sp>
            <sp xml:id="SDZ1-Redna-27-1994-12-20.sp191">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-27-1994-12-20.sp192">
               <speaker>JANEZ KOPAČ:</speaker>
               <p>Hvala lepa za besedo. Prepričal sem se, da gospa Nada Skuk ne ve, o čem govori. Namreč, ona govori, ali pa mene je poskušala prepričati, da gre za odpis zamudnih obresti in ne drugih obresti. To dobro vem, vendar sem govoril o odpisu ali pa o pristopu tega zakona do odpisa zamudnih obresti iz tega razloga ali iz drugega razloga. Osnovni koncept zakona pravi: "Odpišejo se zamudne obresti za dajatve, ki niso bile plačane, ker niso bile plačane zaradi objektivnih razlogov." Ona pa s svojim amandmajem pravi: "Odpišejo se vse zamudne obresti za vse dajatve, ki niso bile plačane iz kateregakoli razloga." Samo v tem je razlika. Sam na nič nisem namigoval ali pa nič rekel. Navsezadnje tudi sam izhajam iz obrtniške družine. Ali na drugi strani? Gospod Černelič je dejal tukaj za ilustracijo nek primer, kako je nekdo plačal zamudne obresti, pa mu jih davčna uprava po pomoti še knjižila. On mora razumeti, kaj piše naprej v tem zakonu. V 5. členu na primer piše: "Tisti, ki je plačal zamudne obresti, se mu odpišejo po tem zakonu." Kar pomeni, da bo sedaj ta, ki mu je davčna uprava po pomoti zaračunala zamudne obresti, dobil te zamudne obresti nazaj vrnjene, ker davčna uprava mora popraviti svojo napako, po drugi strani pa bo dobil še enkrat ta isti znesek na podlagi tega zakona nazaj. To se pravi, da se mu bo dvojno poplačalo zato, ker se je davčna uprava zmotila. To prinese amandma gospe Nade Skuk.</p>
               <p>Treba je reči, kajti osnovna obrazložitev gospe Skuk za sprejetje teh dveh amandmajev, je bila, da se davčna uprava zmotila. Verjamem, da se je motila. Morda se je motila v petih, desetih morda celo v dvajsetih odstotkih, vendar s takim zakonom ne moremo potem linearno vsem, ki so imeli zamudne obresti, zaradi katerega koli razloga, te zamudne obresti odpisati, ampak jih je treba preganjati z davčno upravo, da svoje morebitne naprave popravi in jih je tudi dolžna popraviti. Nihče ne more biti obremenjen za nekaj, kar izvira iz napake upravnega organa oziroma davčne uprave v tem primeru.</p>
               <p>Govorim samo o razliki med enim pristopom in drugim. Na nikogar ne namigujem in tudi ne natolcujem. Eno je selektivno reševanje in vedeti morate, da smo v tem paketu, ko smo reševali tudi tako imenovani mariborski problem itd. imeli selektivni pristop. Mi nismo reševali ali pa odpisovali nekih obveznosti kar na počez, zato ker imajo težave iz katerega koli razloga. Ampak samo tistim, ki imajo težave z objektivnih razlogov, ki jih je ta Državni zbor ocenil kot objektivne. Taka politika, ki pa vsako selektivnost opušča in odpušča grehe na sploh, ne glede na njihov vzrok, pa ni produktivna in ne pomeni nobene sanacije. Pomeni potuho. Zato sem proti takim amandmajem, kajti naslednji mesec potem lahko pričakujem predlog, ki bo povsem utemeljen od Gospodarske zbornice Slovenije kot pandana Obrtni zbornici, da se vsem podjetjem, ki so v nekem določenem času imele zamudne obresti iz kateregakoli razloga, te zamudne obresti odpišejo. Če bi glasovali enako kot pri tem amandmaju, bi morali glasovati tudi za tisti zakon. Ne vidim razloga, da bi glasovali proti. Zato sem proti temu. Če se ta država želi vpletati v gospodarstvo in ga na nek način sanirati, in obrt je del gospodarstva, naj to počne na podlagi teh kriterijev, ne pa na počez. V tem je bistvo teh amandmajev. Obrtna zbornica je jasno reprezentant obrtnikov, ki so vsi zainteresirani za kaj takega. Tisti, ki so plačali zamudne obresti, bi jih sedaj dobili nazaj poplačane dvakrat, tisti, ki jih še niso, se jim pa odpišejo. Navsezadnje se bodo tudi oni znašli v neenakopravnem položaju. To preprosto presega logiko nekega normalnega funkcioniranja države pri poseganju v katerekoli gospodarske težave. Zato tem amandmajem nasprotujem.</p>
            </sp>
            <sp xml:id="SDZ1-Redna-27-1994-12-20.sp193">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-27-1994-12-20.sp194">
               <speaker>MIROSLAV GERŽINA:</speaker>
               <p>Hvala lepa za besedo. Nekateri pač bolj poznajo makroekonomijo in velike številke in velika podjetja. Tu se gre pa za majhne obrtnike. Zadnjič smo sprejemali zadeve. Obrtnik dela s svojimi rokami itd. z nekimi pripomočki dela in si z veliko težavo, večkrat večjo kot pa v velikem sistemu svoj kruh pridobiva.</p>
               <p>Gospod Kopač je govoril o objektivni situaciji. Mislim, da je to objektivna situacija, zato sem rekel, da nekateri bolj poznajo makroekonomijo. Namreč v tej mikroekonomiji dobro poznam zadeve, ko so kooperanti, ko so posamezni podjetniki ali pa ti, ko sedaj govorimo o obrtnikih, nosijo del stroškov večjih sistemov, s tem, da se jim ne samo 90 dni, za katere se tu gre in ki naj bi bili neki cenzus, neko merilo, ne plača, ampak se jim zavlačuje odplačilo s tem, da svoja bremena na ta način prenaša na te, ki nekako lažje to prenesejo v točno določenem obdobju in kjer je bil tudi moratorij na vse te zahtevke tudi do obrtnikov in do ostalih, to da prav temu amandmaju, ker je Vlada postavila moratorij na to. To se pravi, nekaj je bilo narobe. Nekaj je bilo objektivno narobe. Do danes pa Vlada ni prišla z neko rešitvijo, da bi te ljudi, ki nimajo nobene možnosti, ker če bodo šli, res je prej državna sekretarka rekla, imajo pravno možnost. Vprašam vas, kakšno pravno možnost ima en majhen obrtnik, ki dela pri velikem podjetju, da bo šel njih tožit za nekaj milijonov ali pa nekaj stotisoč, ali bo še dobil delo pri tistih? Se pravi, da mora biti tam tiho, skloniti glavo, nositi breme dneva, da bo dobil delo še naprej in svojo eksistenco. To je čista objektivna situacija in mislim, da je prav, da se ta predlog sprejme in da se te zadeve odpiše. Hvala lepa.</p>
            </sp>
            <sp xml:id="SDZ1-Redna-27-1994-12-20.sp195">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft.</p>
            </sp>
            <sp xml:id="SDZ1-Redna-27-1994-12-20.sp196">
               <speaker>DR. LEV KREFT:</speaker>
               <p>Hvala za besedo, gospod predsedujoči. Drage gospe, spoštovani gospodje! V obrazložitvi zakona je zanimiva formulacija, ki pravi: predloženo besedilo predloga zakona je usklajeno z Obrtno zbornico Slovenije, le-ta pa je k predlogu zakona, ki ga je pripravilo Ministrstvo za finance, dodatno predlagala natančno ta dva amandmaja, ki jih je vložila gospa Nada Skuk. Mislim, da je nastop gospoda Janeza Kopača tudi usklajen z nastopom gospe Nada Skuk, le da ona dodano predlaga dva amandmaja. Zato bom pri glasovanju uporabil selektiven pristop in bom podprl Obrtno zbornico, Vlade pa ne.</p>
            </sp>
            <sp xml:id="SDZ1-Redna-27-1994-12-20.sp197">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kreft. Dal bom amandma na glasovanje. Še enkrat ga bom prebral zato, ker je to novi amandma. Kot sem videl, ste se nekateri sklicevali na amandma, ki smo ga imeli v poročilu, pa ga ni. To je amandma: dopolni se 4. člen z dodatno alineo: "neporavnane terjatve do pravnih oseb v primerih, ko je od roka zapadlosti teh terjatev poteklo več kot 90 dni". Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 4. člen. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo člen sprejeli.</p>
               <p>Imamo amandma Vlade k 6. členu. Gospa državna sekretarka ima besedo.</p>
            </sp>
            <sp xml:id="SDZ1-Redna-27-1994-12-20.sp198">
               <speaker>MILOJKA KOLAR:</speaker>
               <p>Na predlog Sekretariata za zakonodajo in pravne zadeve bo Vlada podala pisni amandma k 6. členu, tretji odstavek. Gre bolj za redakcijsko naravo, za uskladitev z določ-</p>
               <p>bami zakona o upravnem postopku, ker se rok z 90 dni skrajšuje na 60 dni. Hvala.</p>
            </sp>
            <sp xml:id="SDZ1-Redna-27-1994-12-20.sp199">
               <speaker>PODPREDSEDNIK VLADIMIR TOPLER:</speaker>
               <p>Prosim, če amandma vložite sem. Hvala. Želi kdo o tem amandmaju besedo? Črta se tretji odstavek 6. člena. <stage>(Ne.)</stage> Zato dajem amandma k 6. členu na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma Vlade sprejet.</p>
               <p>Na glasovanje dajem 6. člen. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo 6. člen sprejeli.</p>
               <p>K 9. členu imamo amandma skupine poslancev, prvi podpisani gospod Miran Potrč. Za 9. členom se doda nov 9a.) člen, ki se glasi: "Ugotovljeno višino odpisanih zamudnih obresti za nepravočasno plačane prispevke za pokojninsko in invalidsko zavarovanje in za zdravstveno zavarovanje iz četrte in pete alinee 2. člena tega zakona poravna proračun Republike Slovenije Zavodu za pokojninsko in invalidsko zavarovanje Slovenije oziroma Zavodu za zdravstveno zavarovanje Slovenije v roku 30 dni po odločitvi davčnega organa o odpisu zamudnih obresti". Amandma dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 9. člen. Ugotovimo sklepčnost! <stage>(46 prisotnih.)</stage></p>
               <p>Kdo je za sprejem 9. člena? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen sprejeli.</p>
               <p>V razpravo dajem vse preostale člene. Vse preostale člene dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo preostale člene sprejeli.</p>
               <p>V razpravo dajem naslov zakona in naslov zakona dajem na glasovanje. Ugotovimo sklepčnost! <stage>(45 prisotnih.)</stage> Bomo ponovili, nas je več v dvorani! Ugotavljamo prisotnost v dvorani! Prosim, da potrdite prisotnost v dvorani! <stage>(52 poslancev.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo naslov zakona sprejeli.</p>
               <p>Še sklep, da predlog zakona za tretjo obravnavo pripravi predlagatelj in dajem takšen sklep na glasovanje. Ugotovimo sklepčnost! Ugotavljamo prisotnost v  dvorani, prosim! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo sklep sprejeli.</p>
               <p>S tem zaključujem 21. točko dnevnega reda.</p>
               <p>Prehajamo nazaj na <title>6.a TOČKO DNEVNEGA REDA</title>, to je na <title>PREDLOG ZAKONA O GOSPODARSKIH DRUŽBAH</title>, ki ga obravnavamo po hitrem postopku. Predlog zakona so v obravnavo Državnemu zboru predložili poslanci Izidor Rejc, Miran Potrč in Benjamin Henigman. Želi kdo od predlagatelja besedo? Gospod Rejc. Izvolite, gospod Rejc.</p>
            </sp>
            <sp xml:id="SDZ1-Redna-27-1994-12-20.sp200">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje. Pred nami je predlog dopolnitev zakona o gospodarskih družbah in njegov 593. člen, ki se nanaša na omejevanje razpolaganja z dobičkom v letu 1994. Namreč ta zakon o gospodarskih družbah določa v svojem 593. členu, da se za leto 1993, dokler ni lastninsko preoblikovanje opravljeno, omeji  razpolaganje z dobičkom in udeležba v dobičku in ker lastninsko preoblikovanje še teče, smo predlagali trije poslanci, da se to tudi določi za leto 1994. Moram pa reči, da je tudi Odbor za gospodarstvo, kar bo tudi gospod predsednik povedal, obravnaval kot matično delovno telo in se tudi strinjam s tem predlogom.</p>
            </sp>
            <sp xml:id="SDZ1-Redna-27-1994-12-20.sp201">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Izidorju Rejcu. Želi besedo poročevalec odbora? Prosim, gospod Feri Horvat. Odbor za gospodarstvo je bilo matično delovno telo.</p>
            </sp>
            <sp xml:id="SDZ1-Redna-27-1994-12-20.sp202">
               <speaker>FRANC (FERI) HORVAT:</speaker>
               <p>Hvala za besedo. Kolegice in kolegi! Odbor podpira predlog zakona s tem, da predlaga dva amandmaja in sicer prvi amandma, da se predlagano besedilo dopolnitve zakona spremeni, tako da se namesto, da se doda leto 1994, da se v osnovnem tekstu črta letnica 1993 in tako se omejitev nanaša brez da se reče za katero leto, ampak dokler ne bo sprovedeno lastninsko preoblikovanje, tako da če bo slučajno nekdo zavlekel preoblikovanje v leto 1995, ne bo treba ponovno spreminjati tega zakona in če sprejmemo to, potem se tudi spremeni naslov zakona, namesto dopolnitev, je potem sprememba zakona.</p>
            </sp>
            <sp xml:id="SDZ1-Redna-27-1994-12-20.sp203">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želi besedo predstavnik Vlade? Gospod Svete, izvolite!</p>
            </sp>
            <sp xml:id="SDZ1-Redna-27-1994-12-20.sp204">
               <speaker>PAVLE SVETE:</speaker>
               <p>Soglašamo s predlogom zakona, vendar s tem amandmajem, torej da gre za zakon o spremembi zakona o gospodarskih družbah in da se samo črta leto 1993. Hvala lepa.</p>
            </sp>
            <sp xml:id="SDZ1-Redna-27-1994-12-20.sp205">
               <speaker>PODPREDSEDNIK VLADIMIR TOPLER:</speaker>
               <p>Želijo besedo predstavniki poslanskih skupin? Besedo dajem poslankam in poslancem. Splošno razpravo zaključujem in smo pri drugi obravnavi. Najprej dajem v razpravo 1. člen in amandma odbora k 1. členu. Besedilo 1. člena se črta in nadomesti z novim besedilom, ki se glasi: "v 593. členu zakona o gospodarskih družbah, Uradni list Republike Slovenije št. 30/93 in 29/94, se črta beseda v letu 1993". Ugotovimo prisotnost. Glasujemo o amandmaju k 1. členu. Prosim, da zasedete svoja mesta in ponovno prosim, da pokličete kolege in kolegice iz avle v dvorano. Ugotavljamo prisotnost v dvorani.</p>
               <p>Ugotovimo sklepčnost! <stage>(47 prisotnih.)</stage> Kdo je za amandma? Prosim, da pridete v dvorano.</p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage>.</p>
               <p>Ugotavljam, da smo amandma sprejeli in s tem nadomestili 1. člen.                </p>
               <p>V razpravo dajem 2. člen in amandma k 2. členu. Se opravičujem, k 2. členu nimamo amandmaja in dajem 2. člen na glasovanje. Ugotovimo sklepčnost! <stage>(41 prisotnih.)</stage> Ugotavljamo prisotnost. Še vedno ugotavljamo prisotnost. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 2. člen sprejeli.</p>
               <p>K naslovu zakona imamo amandma. Naslov zakona se spremeni, tako da se glasi, predlog zakona o spremembi zakona o gospodarskih družbah. Želi kdo besedo? Dajem takšen amandma k naslovu zakona na glasovanje. Ugotovimo prisotnost. Amandma predlaga Odbor za gospodarstvo. Še vedno ugotavljamo prisotnost. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>( poslancev.)</stage></p>
               <p>Ugotavljam, da je naslov zakona sprejet in spremenjen.</p>
               <p>Smo pri tretji obravnavi. Ali želi kdo vložiti amandma k 1. členu? <stage>(Ne.)</stage> Zakon v celoti dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo zakon o dopolnitvi zakona o gospodarskih družbah sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>18. TOČKO DNEVNEGA REDA, PREDLOG ZAKONA O ZEMLJIŠKI KNJIGI</title>.</p>
               <p>Predlog je v obravnavo Državnemu zboru predložila Vlada Republike Slovenije. Predlog zakona bomo obravnavali v drugi obravnavi. Poročilo ste prejeli na klop. Ali želi besedo predstavnik Vlade? <stage>(Ne želi.)</stage> Ali želi besedo poročevalec Odbora za notranjo politiko in pravosodje kot matično delovno telo? <stage>(Ne želi.)</stage> Ali želi besedo predstavnik sekretariata? <stage>(Ne želi.)</stage> Prehajamo na obravnavo o posameznih členih, o posameznih amandmajih. Najprej predlagam, da sprejmemo proceduralni sklep. Prosim tudi, da ne odhajate iz dvorane, da sprejmemo proceduralni sklep, da glasujemo o vseh členih, h katerim niso bili vloženi amandmaji, skupaj. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>V razpravo dajem 13. člen. Predlagatelj je Sašo Lap. Odbor ga ne podpira in dajem amandma na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 13. člen. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo sprejeli 13. člen.</p>
               <p>V razpravo dajem 15. člen. Imamo amandma Odbora za notranjo politiko in pravosodje in dajem amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 15. člen. Ugotovimo sklepčnost! <stage>(39 prisotnih.)</stage> Prosim, da ugotovimo prisotnost! Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 15. člen sprejet.</p>
               <p>K 58. členu imamo amandma. Predlagatelj je Vlada Republike Slovenije. Odbor amandma podpira. Ali želi kdo besedo? Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli in s tem smo nadomestili člen z drugimi členi in ni potrebno, da o njem še glasujemo.</p>
               <p>K 87. členu imamo amandma, ki ga predlaga Odbor za notranjo politiko in pravosodje in dajem amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 87. člen. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen sprejeli.</p>
               <p>Imamo amandma k 103. členu, ki ga nimate v vašem pregledu. Predlagatelj je skupina poslancev, s prvim podpisanim gospodom Gezo Džubanom. K 103. členu, drugi odstavek se spremeni, tako da se besede "v treh mesecih" nadomestijo z besedami "v 45 dneh". Gospod Geza Džuban ima besedo.</p>
            </sp>
            <sp xml:id="SDZ1-Redna-27-1994-12-20.sp206">
               <speaker>GEZA DŽUBAN:</speaker>
               <p>Hvala lepa. V 102. členu imate navedene razloge, v kakšnih primerih se hipoteka izbriše. Vsi vemo, da je slovenska zemljiška knjiga prenatrpana z raznimi hipotekami, ki so v napoto v urejanju zemljiške knjige, posebej v današnjih postopkih, ki izvirajo tudi iz denacionalizacije in podobnega. Če spomnim tiste, ki nimate pri sebi Poročevalca, da je preteklo 20 let, da je upnik neznan ali nedosegljiv sodišču in da v tem času ni uveljavljena terjatev. Potem ni razlogov, da ta oglas visi na razglasni deski sodišča tri mesece, pač pa menim, da je dovolj 45 dni, ko se lahko pač vsi, ki na ta način niso dosegljivi ali jih praktično ni več, pojavljajo. Če se v 45 dneh ne pojavijo, se verjetno tudi v treh mesecih ne bodo. Postopek pa se lahko toliko prej zaključi. Hvala lepa.</p>
            </sp>
            <sp xml:id="SDZ1-Redna-27-1994-12-20.sp207">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma poslancev s prvim podpisanim gospodom Gezom Džubanom na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 103. člen. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 103. člen sprejet.</p>
               <p>V razpravo dajem 107. člen, ki je vsebinsko povezan z amandmajem k 108. in 119. členu. Želi kdo besedo? Amandma predlaga Vlada in odbor ga podpira. Dajem amandma k 107. členu na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 107. člen. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 107. člen sprejet.</p>
               <p>K 108. členu imamo amandma Vlade. Odbor amandma podpira. Vsebinsko je povezan s 107. členom. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 108. člen. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 108. člen sprejet.</p>
               <p>K 113. členu imamo amandma Vlade. Odbor amandma podpira. Amandma dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 113. člen. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 113. člen sprejet.</p>
               <p>K 119. členu, ki je vsebinsko povezan s 107. in 108. členom imamo amandma Vlade. Odbor ga podpira. Dajem amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 119. člen. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 119. člen sprejet.</p>
               <p>V razpravo dajem zadnji člen, ki je amandmiran. Predlaga ga Vlada, odbor ga podpira. To je amandma k 129. členu in dajem amandma k 129. členu na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 129. člen. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je člen sprejet.</p>
               <p>V razpravo dajem vse preostale člene, h katerim niso bili vloženi amandmaji in jih dajem tudi na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člene sprejeli.</p>
               <p>V razpravo dajem naslov zakona in naslov zakona dajem tudi na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov zakona sprejet.</p>
               <p>Na glasovanje dajem predlog sklepa, da zakon za tretjo obravnavo pripravi predlagatelj. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajam na <title>22. TOČKO DNEVNEGA REDA</title>, to je na <title>PREDLOG ZAKONA O TELEKOMUNIKACIJAH V PRVI OBRAVNAVI</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi besedo predstavnik Vlade? Prosim, gospod državni sekretar ima besedo.</p>
            </sp>
            <sp xml:id="SDZ1-Redna-27-1994-12-20.sp208">
               <speaker>STANKO PERPAR:</speaker>
               <p>Hvala lepa, gospod predsedujoči. Spoštovane dame in gospodje poslanci! Zelo na kratko bi vam predstavil zakon. To je pač eden od obeh sistemskih zakonov, ki bodo urejali področje sedanjega PTT-ja, to je sistemski zakon o telekomunikacijah in naslednja točka bo zakon o poštni dejavnosti. Zakon ukinja, vsaj s tem predlogom, kakor je tukaj podan, monopol PTT-ja in način, kakor je pač veljal v SFRJ, kjer je bilo to centralno urejeno z Zajednico jugoslovanskih PTT-jev. Omogoča sistem bodočega vključevanja v Evropsko skupnost, vsaj v kolikor smo mogli, smo največ upoštevali priporočila, ki veljajo tam. Ureja, katere službe so gospodarske javne službe, to je v 7. členu in določa način upravljanja teh, bodisi z organizacijo javnih služb oziroma s podelitvijo koncesij. Določa pogoje, pod katerimi se te storitve opravljajo, govori tudi o cenah. Dejstvo je, da so sedaj cene pri nas v telekomunikacijah urejene z zakonom, zakonsko omejene. Mi predvidevamo, da bi potem to v bodoče to urejala koncesijska pogodba, o kateri bi se posamezna usluga dodeljevala koncidentu. Potem definira tudi posebna telekomunikacijska omrežja. Precej smo se tudi posvetili in bomo celo dopolnjevali del, ki govori o elektromagnetni kompatibilnosti. Ravno tako s tem ciljem, da bi ga uskladili z zahtevami Evropske skupnosti, radio komunikacije, način dodeljevanja dovoljenj za radijske postaje. To so načini, ki so več ali manj znani po svetu, tako da predstavlja ta zakon glede na hiter razvoj telekomunikacij, ki jih poznamo po svetu, okvirni zakon. Celo vrsto stvari bomo skušali urejati v podzakonskih aktih, ker tehnološki razvoj v telekomunikacijah tako hitro napreduje in razvija, da je nemogoče take stvari enkrat z zakonom postaviti, pač pa moramo imeti nek fleksibilen način urejanja pač glede na stanje tehnologije in pa razvoj tehnologije in potem na koncu pa še ureja bodoči status PTT oziroma delitev na Pošto in Telekom, potem govorimo pač o bodočem preoblikovanju PTT podjetja in o ustanovitvi podjetja, ki se bo verjetno imenovalo Telekom Slovenije. Tako, to je bila kratka predstavitev. Najlepša hvala gospe in gospodje.</p>
            </sp>
            <sp xml:id="SDZ1-Redna-27-1994-12-20.sp209">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu državnemu sekretarju. Predlog zakona je obravnaval Odbor za infrastrukturo in okolje kot matično delovno telo. Želi poročevalec besedo? <stage>(Ne.)</stage> Želi besedo predstavnik Sekretariata? <stage>(Ne.)</stage> Besedo dajem predstavnikom poslanskih skupin. Gospod Zmago Jelinčič, predstavnik SNS.</p>
            </sp>
            <sp xml:id="SDZ1-Redna-27-1994-12-20.sp210">
               <speaker>ZMAGO JELINČIČ:</speaker>
               <p>Hvala lepa. No, imam nekaj pripomb v imenu poslanske skupine, ki se nanašajo na nekaj zadev, ki niso v skladu z evropsko zakonodajo, ampak še nekako izvirajo iz bivše jugoslovanske zakonodaje. Zato tudi terminologija nekako ni ustrezna. Gremo, če gremo kar k 6. členu, ki opredeljuje pojme in jih tudi razlaga. Namreč vsa telekomunikacijska omrežja, ki niso javna, so zasebna. Se pravi so privatna in nefunkcionalna. To, ta termin funkcionalna telekomunikacijska omrežja je bil v uporabi v bivši Jugoslaviji in v takšni obliki kot funkcionalna TKO omrežja ne obstojajo nikjer drugje v Evropi. Tako imamo za to torej javna telekomunikacijska omrežja in zasebna telekomunikacijska omrežja. In sicer javna omrežja so tista TKO, ki jih navadno zagotavlja javni ponudnik storitev in so pod enakimi pogoji dostopna vsem morebitnim uporabnikom. Zasebna TKO pa se delijo po namenu in sicer za podjetniški oziroma interni namen, ki imajo dostop do javnih telekomunikacijskih omrežij in tukaj se uporablja še po jugoslovanski terminologiji in še v tem zakonu se uporablja termin funkcionalno, čeprav imajo Angleži termin ekskluziv in naprej.</p>
               <p>Drugi del te delitve je, da se zasebna TKO delijo po namenu tudi za popolno samostojno delovanje, brez dostopa do javnih TKO in sicer angleško imajo to special oziroma "clouse TKO networks" in pa potem še ena samostojna oziroma neodvisna, po angleško pravijo "indipendent" ta omrežja kot konkurenca javnim telekomunikacijskim omrežjem. V 7. členu, kjer govorimo o gospodarski javni službi. Gre za to, da preveč storitev je predvidenih za javno gospodarsko službo, kar pomeni praktično javni monopol. Evropa takih omejitev ne dovoljuje in Evropa ima omejitve samo za tri storitve in sicer je to govorna telefonija kot infrastruktura, prenos podatkov in pa dajanje telekomunikacijskih vodov v zakup, morda oziroma ponekod pa še osnovno radiofuzivno omrežje kot infrastruktura.</p>
               <p>V peti alinei, kjer piše: dajanje telekomunikacijskih vodov v zakup, pa se mi poraja vprašanje, da je morda v koliziji s 25. členom in sicer s 3. točko 25. člena, ki pravi, da lastniki TKO iz prvega odstavka tega člena lahko dajejo v zakup svoje TK zmogljivosti posameznemu uporabniki le po predhodni pridobitvi soglasja ministra, pristojnega za zveze. Se pravi, tukaj mislim, da bo treba malo dodelati vse oziroma razbistriti stvari.</p>
               <p>Še ena stvar je. V 7. členu so predvidene samo koncesije, kar pa ni najbolje. Namreč vsake nove storitve se ne da dati na koncesije, poleg že naštetih v tem členu. Določene stvari, ki se izvajajo krajši čas, ne na tistih šest mesecev, in ki za državo niso življenjskega pomena, bi morali narediti tako, da bi se lahko omogočilo, da se v tem primeru izdajajo dovoljenja po hitrejšem postopku in ne zgolj preko koncesij, to se pravi, da ni potrebno izvajati teh razpisov.</p>
               <p>In potem še k 11. in 12. členu. Po moje bi morala oba člena soditi nekako bolj skupaj in biti bolj povezana. Pa še nekaj na splošno, v zakonu je uporabljen oziroma uporabljan samo termin izvajalci TK storitev, čeprav so v tem primeru, v primeru zakona včasih mišljeni ponudniki, to se pravi tisti, ki nudijo in zagotavljajo storitev. Angleži jim pravijo "servis proajders". V drugem primeru pa so to izvajalci oziroma "operators", ki v tuji teoriji niso nujno iste pravne oziroma fizične osebe. Namreč lahko pa ti izvajalci, operaterji po pogodbi delajo za te ponudnike. To mislim, da bi bilo potrebno tudi tukaj urediti in to terminologijo ostro ločiti in pa popraviti. Hvala lepa.</p>
            </sp>
            <sp xml:id="SDZ1-Redna-27-1994-12-20.sp211">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jelinčič. Želi še kdo kot predstavnik poslanske skupine? Gospod Geržina, predstavnik Slovenskih krščanskih demokratov.</p>
            </sp>
            <sp xml:id="SDZ1-Redna-27-1994-12-20.sp212">
               <speaker>MIROSLAV GERŽINA:</speaker>
               <p>Hvala lepa za besedo, gospod podpredsednik. Spoštovani! Slovenski krščanski demokrati smo zadovoljni, da je prišlo do predloga tega zakona in naslednjega o PTT storitvah. Ker se s tema dvema zakonoma razdeli pristojnost in razjasni dejavnost, za katero preko telefona, preko telefonskih pogovorov plačujemo pošto. Namreč v tem zakonu se predlaga, da se samo tiste zadeve, ki so nujno potrebne, da se ohrani zakonitost in javni interesi, da te ostanejo kot družbe, medtem, ko se vse ostalo predvideva, da se da v koncesijo, mislim kar je prav, da se uvede tržno gospodarstvo in tržne zakonitosti, da se s tem omogoči enakopravnejšo in bolj enako ceno priključkov telefonov in da se jasno razdeli pristojnosti med telefonom in pošto. Nekatere nejasnosti, ki so bile tudi na Odboru za infrastrukturo in okolje povedane, da je premalo določeno glede koncesij, da je mogoče samo ena koncesija in da ta zakon, kot je bilo že rečeno, ne gre dovolj hitro proti evropskim normam, bom za šalo rekel, da v Evropo že gremo, ker so se zmanjšale cene impulzov za Evropo, medtem ko so se za nas nekoliko povečali, ampak mislim, da bomo tudi s tem dejanjem, pa tudi s tem zakonom omogočili dejansko enakopravnejši in enakomernejši razvoj našega podeželja proti centrom, ki imajo po svoji naravi prednost. Zato pravim, da smo zadovoljni in menimo, da je ta predlog primeren za drugo obravnavo. Hvala lepa.</p>
            </sp>
            <sp xml:id="SDZ1-Redna-27-1994-12-20.sp213">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak, predstavnik Demokratske stranke.</p>
            </sp>
            <sp xml:id="SDZ1-Redna-27-1994-12-20.sp214">
               <speaker>ANTON PERŠAK:</speaker>
               <p>Spoštovane poslanke in poslanci. Tudi mi soglašamo s tem, da je prav, da je ta zakon prišel v obravnavo in da bo čimprej sprejet, soglašamo tudi s sklepi, ki jih predlaga in s stališči, ki jih predlaga matično delovno telo, čeprav mislim, da bo do druge obravnave ali pa v drugi obravnavi gotovo treba odgovoriti še na eno vprašanje, ki ga točka 26. sklepov deloma sicer že načenja, ne pa v celoti. Gre za to, da je pri telekomunikacijskem omrežju vendarle situacija nekoliko drugačna kot pri železnicah ali pa pri cestah. Pa tudi pri cestah bi se lahko postavilo to vprašanje, kot pri tem omrežju.</p>
               <p>Mi imamo v Sloveniji celo vrsto krajev, kjer so omrežje tako rekoč zgradili ljudje sami. Od tega, da so financirali sami, do tega, da so tudi delali sami. Šele, ko je bila mreža pravzaprav zgrajena, se je dosedanja pošta vključila v to. Imamo celo primere, ko so ljudje, sam poznam tak primer, ko so ljudje zaradi tega, da se je pošta sploh bila pripravljena pogovarjati o tem, da bo, bom rekel, telefonizirala določeno krajevno skupnost, bili prisiljeni, čeprav je bilo 300 interesentov, bili prisiljeni zgraditi omrežje za 800 številk. S potencialom za 800 številk, ker je pošta rekla, če tega ne boste zgradili v taki kapaciteti, potem se sploh ne bomo pogovarjali in ne bomo vam pač dali teh številk, centrale in tako naprej. Skratka mislim, da bo ta točka 2.6. mogoče razumeti tudi na ta način, da bi udeleženec pri tem postala lokalna skupnost, ampak najbrž to ni zadosti. Na nek način bo ta problem po mojem treba razrešiti. Ali bo Vlada iskala neko rešitev v okviru tega napotila iz točke 2.6. oziroma ali bo v drugi obravnavi treba iskati neko varianto, ki bo omogočila, da vendarle pride do ene kompenzacije ali do nečesa tem vlagateljem, ki so in to največkrat v zelo razvojno zanemarjenih oziroma krajih, ali pa okoljih, po tisoče DEM vlagali v to, da so si to na ta način omogočili. Mislim, da mimo tega zakon ne bo mogel iti. Hvala.                        </p>
            </sp>
            <sp xml:id="SDZ1-Redna-27-1994-12-20.sp215">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tonetu Peršaku. Želi še kdo kot predstavnik poslanske skupine besedo? Besedo dajem poslankam in poslancem. Gospod Izidor Rejc, izvolite.</p>
            </sp>
            <sp xml:id="SDZ1-Redna-27-1994-12-20.sp216">
               <speaker>IZIDOR REJC:</speaker>
               <p>Spoštovane gospe in gospodje! Ker je matično delovno telo prej obravnavalo predlog zakona o telekomunikacijah in je naša komisija to kasneje obravnavala, predlagam dvoje sklepov in sicer, da predlagatelj v 66. členu dopolni način lastninskega preoblikovanja za bivše zaposlene in upokojene in kot druga stvar, da za drugo obravnavo upošteva predvsem zakon o lastninjenju gospodarskih javnih služb in zakon o lastninskem preoblikovanju podjetij.</p>
            </sp>
            <sp xml:id="SDZ1-Redna-27-1994-12-20.sp217">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Rejc. Gospod Jože Jagodnik, izvolite.</p>
            </sp>
            <sp xml:id="SDZ1-Redna-27-1994-12-20.sp218">
               <speaker>JOŽE JAGODNIK:</speaker>
               <p>Hvala za besedo. Najprej opravičilo za slovnično napako, ki ste jo dobili v tem amandmaju, ki je bila zagrešena zaradi stroja, ne zaradi osebe. Sicer pa pravkar delijo nov amandma, oziroma nov predlog stališč in sklepov. Predlagam, da racionalno uporabim čas, da predlagatelj zakona pri pripravi predloga zakona za drugo obravnavo upošteva tudi pripombe Združenja kabelskih operaterjev Slovenije. Kratka obrazložitev - v Sloveniji deluje, kot verjetno mnogi veste, posebno Združenje kabelskih operaterjev, ki je bilo ustanovljeno nekako pred dvema letoma. Torej bom razpravljal iz njihovega kota gledanja. To združenje vključuje 140 tisoč članov in članic, ki so nekako zaobjete v 48 različnih asociacijah.</p>
               <p>To združenje je tudi član Mednarodnega združenja kabelsko komunikacijskih sistemov. Združenje navaja, da so kabelske sisteme v večini primerov gradili v okviru akcij, ki so jih vodili v krajevnih skupnostih. Sredstva za izgradnjo so skoraj v celoti zagotavljali zainteresirani občani, le v manjšem delu znane pravne osebe. Del sistemov je organiziranih v delniške družbe, delno v zadruge, del jih deluje v okviru krajevnih skupnosti oziroma društev, del sistemov so izgradila privatna podjetja oziroma posamezniki. Iz vsega tega je jasno, da je v organiziranih sistemih lastništvo sistemov znano - delniške družbe, zadruge, društva, samostojni podjetniki. Vsi ti sistemi delujejo od vsega začetka po tržnih principih in sicer plačujejo uporabniki tako imenovane stroške vzdrževanja, stroške za upravljanje in uporabnino sistemov. Del sredstev za obratovanje pa si zagotavljajo tudi iz lastnih prihodkov.</p>
               <p>Delovanje teh kabelsko komunikacijskih sistemov so urejali zakoni, to ni bilo na divje urejeno in sicer veljavna zakonodaja o telekomunikacijah in standardizaciji in pa nov zakon o javnih glasilih, ki določa pogoje, pod katerimi sme operater distribuirati posamezne programe. Združenje je pripravilo vrsto konkretnih amandmajev na 6. člen, na 7. člen, na 8. člen, na 17. člen, na 22. člen in na 58. člen. Predlagam predlagateljem, da to materijo prav tako pazljivo proučijo in da po možnosti te rešitve vključijo v zakonsko materijo. Zato prosim, da podprete tudi to dodatno stališče, ki ga predlagam. Hvala lepa.</p>
            </sp>
            <sp xml:id="SDZ1-Redna-27-1994-12-20.sp219">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jožetu Jagodniku. Ali želi še kdo besedo? Razpravo zaključujem in prehajamo na odločanje o sklepih in stališčih. Ponovno prosim, da zasedete svoja mesta. Ponovno vabim v avlo tudi poslanke in poslance iz avle. Se opravičujem - ne v avlo, ampak iz avle v dvorano. Prosim, da ugotovimo prisotnost! Najprej bomo glasovali o stališču. Predlog zakona o telekomunikacijah je primerna podlaga za pripravo predloga zakona za drugo obravnavo. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo stališče sprejeli.</p>
               <p>Sedaj bomo najprej o spreminjevalnih, dopolnjevalnih stališčih, potem pa o stališčih in sklepih v celoti.</p>
               <p>Gospod Sašo Lap predlaga: predlagatelj naj prouči možnost, s katero bi zavezal Vlado, da pri določanju odstotka, ki ga določi Vlada izvajalcem telekomunikacijskih storitev, ki so tudi fizične ali pravne osebe, ne sme presegati 49% kapitala javnega podjetja ali javnega zavoda. Stališče dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da stališče ni sprejeto.</p>
               <p>Gospod Sašo Lap predlaga, da se prouči in zavzame stališče do mnenja Sekretariata Državnega zbora za zakonodajo. Se opravičujem. Gospod Sašo Lap predlaga, črta naj se sedma alinea prvega odstavka 17. člena predloga zakona. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da stališče ni sprejeto.</p>
               <p>Gospod Jože Jagodnik je že prej obrazložil, predlaga, naj predlagatelj zakona pri pripravi predloga zakona za drugo obravnavo prouči obravnavo tudi pripombe. Se opravičujem. Predlagatelj zakona naj pri pripravi predloga zakona za drugo obravnavo prouči tudi pripombe in predloge združenja kabelskih operaterjev Slovenije. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo stališče sprejeli.</p>
               <p>Imamo še dodatno stališče gospe Danice Simšič in Vladimirja Toplerja. Doda se nova druga 7. točka, ki se glasi: "Prouči in opredeli naj enakopravno vključitev gluhih in naglušnih ter slepih in slabovidnih oseb pri uporabi telekomunikacijskega omrežja". Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo stališče sprejeli.</p>
               <p>Dajem stališče in sklepe v celoti na glasovanje, razen zadnje 4. točke, zato ker v skladu s poslovnikom to ni možno, da bi bila omogočena razprava na seji Državnega zbora v januarju 1995. Torej dajem stališča in sklepe v celoti, razen 4. točke, na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališča in sklepe sprejeli.</p>
               <p>Imamo še dva dodatna sklepa gospoda Izidorja Rejca, o njih bom glasovali zdaj. Prvi sklep: v 66. členu predloga zakona se ustrezno popravi način lastninskega preoblikovanja za zaposlene upokojence in bivše zaposlene. Takšen sklep dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je sklep sprejet.</p>
               <p>Drugi sklep. Pri pripravi predloga zakona za drugo obravnavo naj predlagatelj sledi določilom zakona o gospodarskih javnih službah oziroma zakona o lastninskega preoblikovanja v podjetjih. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko.</p>
               <p>Prehajam na <title>23. TOČKO DNEVNEGA REDA - PRVA OBRAVNAVA ZAKONA O POŠTNI DEJAVNOSTI</title>. Še to točko, potem pa bomo zaključili.</p>
               <p>Dobro. Kolegice in kolegi, ker vidim, da nimate več posluha za delo, pa upam, da boste imeli več posluha za petje. Gospod Franc Černelič predlaga, da se po seji Državnega zbora danes vsi, ki imate posluh, zberete pri klavirju in ustanovite priložnostni pevski zbor poslank in poslancev. Zapeli boste preproste pesmi.</p>
               <p>S tem zaključujem današnjo sejo. Sejo nadaljujemo jutri ob 9.00 uri.</p>
            </sp>
            <stage type="time">(SEJA JE BILA PREKINJENA 20. DECEMBRA 1994 OB 16.35 URI IN</stage>
         </div>
      </body>
   </text>
</TEI>
