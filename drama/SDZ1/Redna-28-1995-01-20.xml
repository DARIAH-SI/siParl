<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-28-1995-01-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A51BB0525EDA90AAC1257832004838F4</idno>
               <idno type="URI">A51BB0525EDA90AAC1257832004838F4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-28-1995-01-20.DZ" n="28">
               <name>Redna</name>
               <date when="1995-01-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-28-1995-01-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA  20. JANUARJA 1995 OB 10.21 URI.)</stage>
            <sp xml:id="SDZ1-Redna-28-1995-01-20.sp1">
               <speaker>PREDSEDNIK JOŽEF ŠKOLČ:</speaker>
               <p>Kolegi poslanci! Prosim, če zasedete svoja mesta v dvorani. Nadaljevali bomo z 28.
                  sejo Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci. Gospodje, prosim
                  za mir v dvorani. Za današnjo sejo se je opravičil gospod Franc Potočnik in dr.
                  Franc Zagožen za dopoldanski del seje. Ugotovimo prisotnost! Ugotavljam, da je
                  navzočih 59. poslank in poslancev in lahko nadaljujemo s sejo. Na to sejo sem
                  vabil predstavnike Vlade Republike Slovenije in jih lepo pozdravljam.</p>
               <p>Nadaljevanje 28. seje bomo pričeli z obravnavo <title>2. TOČKE DNEVNEGA REDA, TO
                     JE Z INTERPELACIJO O DELU MINISTRA ZA OBRAMBO GOSPODA JELKA KACINA</title>, in
                  če bo sreča, sejo nadaljevali po dnevnem redu dalje. Predlagam pa, da takoj na
                  začetku sprejmemo dogovor, da vsaj to točko opravimo na današnji dan ne glede na
                  to, koliko časa bo trajala. Sprašujem, če je potrebno o tem glasovati.  Je.
                  Ugotovimo sklepčnost! <stage>( prisotnih.)</stage></p>
               <p>Kdo je za ta predlog, da...? <stage>(26 poslancev.)</stage> Je kdo proti?
                     <stage>(25 poslancev.)</stage></p>
               <p>Ugotavljam, da je ta predlog sprejet.</p>
               <p>Če nam bo sreča mila, pa končamo sejo kot običajno ob treh popoldne. Za kakšen
                  ugovor? Gospa Mateja Kožuh-Novak.</p>
            </sp>
            <sp xml:id="SDZ1-Redna-28-1995-01-20.sp2">
               <speaker>DR. MATEJA KOŽUH-NOVAK:</speaker>
               <p>Ali bi lahko prosim ponovili glasovanje. Prepozno sem pritisnila, pa ni več lučka
                  delala. Ste že...</p>
            </sp>
            <sp xml:id="SDZ1-Redna-28-1995-01-20.sp3">
               <speaker>PREDSEDNIK JOŽEF ŠKOLČ:</speaker>
               <p>Prosil bi za zbranost v dvorani. Na ta način bo potrebno čim manjkrat ponavljati
                  glasovanja in bi... Ali je mogoče recimo za nekaj minut dati mir v dvorani?
                  Zahvaljujem se.</p>
               <p>Ponovil bom predlog. Glasovali bomo o predlogu, da poskušamo to točko dnevnega
                  reda, to je interpelacijo končati v današnjem dnevu, po možnosti do tretje ure. Če
                  pa se bo razprava zavlekla, glasujemo o tem, da to točko končamo danes.
                  Ugotavljamo sklepčnost. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je predlog sprejet.</p>
               <p>Interpelacijo je vložila skupina 13 poslancev skladno s četrtim odstavkom 284.
                  člena poslovnika. Gospodje, prosil bi, če bi tudi v naprej lahko poslušali, kaj se
                  dogaja v dvorani in na ta način... Hvala lepa.</p>
               <p>Interpelacijo je vložila skupina 13 poslancev. Skladno s četrtim odstavkom 284.
                  člena Poslovnika Državnega zbora je bila interpelacija poslana ministru za
                  obrambo. Odgovor na vloženo interpelacijo ste prejeli z dopisom dne
                  27.12.1994.</p>
               <p>Prejeli ste tudi odgovor skupine 9 poslancev na stališče Vlade Republike Slovenije
                  v zvezi z vloženo interpelacijo. Sprašujem, če želi predstavnik predlagateljev
                  obrazložiti interpelacijo? Gospod Hvalica v imenu predlagateljev.</p>
            </sp>
            <sp xml:id="SDZ1-Redna-28-1995-01-20.sp4">
               <speaker>IVO HVALICA:</speaker>
               <p>Hvala za besedo. Spoštovane dame in gospodje! Drage kolegice in kolegi! V imenu
                  skupine poslancev, torej kot prvi med enakimi, vlagam in obrazložim interpelacijo
                  o delu in odgovornosti ministra za obrambo Jelka Kacina. Interpelacijo vlagamo
                  zaradi grobega kršenja določil drugega odstavka 21. člena ustave. Ta se glasi:
                  <q>"Prepovedano je vsakršno nasilje nad osebami, ki jim je prostost kakorkoli omejena
                  ter vsakršno izsiljevanje priznanj in izjav"</q>; drugega odstavka 41. člena, tudi
                  tega bom citiral, oprostite: <q>"Nihče se ni dolžan opredeliti glede svojega verskega
                  in drugega prepričanja;"</q> in četrtega odstavka 42. člena, ki ga tudi citiram:
                  <q>"Poklicni pripadniki obrambnih sil in policije, ne morejo biti člani političnih
                  strank."</q> Zaradi grobega kršenja določil pravkar citiranih odstavkov Ustave
                  Republike Slovenije in večjega števila zakonov ter drugih pravnih aktov, podpisani
                  poslanci Državnega zbora ugotavljamo:</p>
               <p>1. da je minister za obrambo poleg ustave kršil še 21., 23. in 95. člen zakona o
                  delovnih razmerjih;</p>
               <p>2. da je minister za obrambo kršil 23., 24., 30., 31., 46. in 47. člen zakona o
                  delavcih v državnih organih;</p>
               <p>3. da je minister za obrambo kršil 4. in 5. člen zakona o izvrševanju proračuna za
                  leto 1994, in tu vas prosim za posebno pozornost;</p>
               <p>4. da je minister za obrambo kršil 141. člen poslovnika Državnega zbora;</p>
               <p>5. da minister za obrambo deluje v nasprotju z resolucijo o izhodiščih zasnove
                  nacionalne varnosti Republike Slovenije <stage>(I. poglavje, 3.
                  točka)</stage>;</p>
               <p>6. da je minister za obrambo kršil 9. člen zakona o Vladi Republike Slovenije;</p>
               <p>7. da je minister za obrambo kršil 25. in 26. člen zakona o gospodarskih javnih
                  službah;</p>
               <p>8. da je minister za obrambo kršil določila koncepta namenske proizvodnje v
                  Republiki Sloveniji, ki ga je sprejela Vlada v maju 1994;</p>
               <p>9. da je minister za obrambo kršil sklepe Vlade Republike Slovenije v zvezi z
                  mednarodno dejavnostjo Ministrstva za obrambo in dolžnostjo predhodnega
                  potrjevanja okvirnih dogovorov na mednarodni ravni v vladni proceduri.</p>
               <p>10. Nazadnje, da se je minister za obrambo obnašal ignorantsko do Odbora za
                  obrambo Državnega zbora. To je zgolj ugotovitev.</p>
               <p>Sedaj pa obrazložitev interpelacije. Se v naprej opravičujem, jaz sem ponavadi
                  kratek, ampak tokrat moram prebrati del teksta. Ne bom vas moril s celotnim
                  tekstom. Prebral bom približno 20% tega teksta interpelacije z dne 29.
                  novembra.</p>
               <p>Torej prvič, minister za obrambo, gospod Jelko Kacin izvaja na Ministrstvu za
                  obrambo politično motovirane kadrovske zamenjave časnikov slovenske vojske in
                  vodilnih delavcev. Za ugotavljanje političnih opredelitev delavcev in častnikov
                  Ministrstva za obrambo in slovenske vojske je ob sodelovanju svojega strankarskega
                  kolega iz LDS Francija Zavrla brez javnega razpisa najel privatno podjetje. Za
                  običajne komunikacijske treninge ima ministrstvo sklenjeno pogodbo s povsem drugim
                  podjetjem. Pod pretvezo tako imenovanih komunikacijskih treningov je sodelavka
                  tega podjetja gospa Bojana Leskovar v več terminih v oktobru 1994 zastavljala
                  častnikom slovenske vojske in vodilnim delavcem ministrstva na vojaških in drugih
                  delovnih mestih provokativna politična vprašanja, njihove odgovore pa so posneli
                  na video kaseto.</p>
               <p>Vprašanja so bila med drugim tudi naslednja: Kaj mislite o mariborski orožarski
                  aferi? Kaj sodite o ministru Kacinu? Kaj sodite o bivšem ministru Janezu Janši?
                  Kaj sodite o Lojzetu Peterletu? Za koga ste glasovali na zadnjih volitvah? Ali
                  pristajate na tezo, da je Janša notranji sovražnik? Zakaj ne, če pa je izročil
                  novinarjem Dela uradne dokumente? To je bilo vprašanje za pripadnika varnostne
                  službe. Kako komentirate obnašanje Janeza Janše po tem, ko ni več minister? Kaj
                  mislite o čistkah na obrambnem ministrstvu? Kako vaši sodelavci komentirajo
                  različne politične dogodke? Ali bo odstop Lojzeta Peterleta vplival na razmere v
                  vladajoči koaliciji itd.?</p>
               <p>Sodelovanje v teh izpraševanjih je bilo za posebej izbrane častnike in vodilne
                  delavce Ministrstva za obrambo izpeljano kot del delovne obveznosti. Posnete
                  odgovore so si potem ogledovali minister za obrambo Jelko Kacin, državni sekretar
                  Boris Žnidarič ter direktor Uprave za varnostne zadeve Marjan Miklavčič in se na
                  ta način seznanjali s političnimi prepričanji svojih podrejenih.</p>
               <p>Nekateri od zaposlenih so se takemu načinu preverjanja političnih stališč kasneje
                  uprli in o nesprejemljivem ravnanju obvestili posamezne poslance Državnega zbora.
                  Takšno ravnanje ministra Kacina je v nasprotju z osnovno moralo, prav tako pa
                  predstavlja kršitev 41. člena Ustave Republike Slovenije, ki določa, da se nihče
                  ni dolžan opredeliti glede svojega političnega prepričanja in deloma tudi 42.
                  člena Ustave Republike Slovenije, iz katerega izhaja načelo depolitizacije vojske
                  in policije.</p>
               <p>Izpraševani delavci in častniki ministrstva so bili postavljeni v položaj, ko so
                  jih njihovi nadrejeni, ki so jim predpisali opisano usposabljanje, silili v
                  dajanje političnih izjav, kar predstavlja eksplicitno kršitev drugega odstavka 21.
                  člena Ustave Republike Slovenije, ki sem ga uvodoma citiral.</p>
               <p>Politizacija slovenske vojske Ministrstva za obrambo se je pričela že takoj po
                  nastopu ministra Kacina aprila 1994. Najradikalneje se je izrazilo v kadrovskih
                  čistkah, v katerih so bili z vodilnih in poveljniških položajev odstranjeni
                  ljudje, ki so uspešno vodili slovensko obrambo leta 1991 in v naslednjih letih
                  zgradili slovenski obrambni sistem in slovensko vojsko. Namesto njih je minister
                  Kacin novačil v slovensko vojsko nekdanje agresorje oziroma tiste pripadnike JLA,
                  ki ob napadu na Slovenijo junija in julija 1991 niso pristopili na slovensko
                  stran. O tem priča dopis Ministrstva za obrambo št. KJR/123-244451/94 z dne
                  4.10.1994 ter na njegovi podlagi izdan akt RŠTO št. 804061725-94 z dne
                  19.10.1994.</p>
               <p>V navedenem dopisu Ministrstva za obrambo zahteva od Republiškega štaba za
                  teritorialno obrambo, naj v skladu s sklepi kadrovske komisije naredijo spisek
                  oseb, ki so bile v delovnem razmerju v JLA in niso prestopile v TO in ki bi bile
                  zanimive za zaposlitev v Ministrstvu za obrambo. Toliko o osnovni interpelaciji,
                  ki smo jo poslali podpisani poslanci 29. novembra.</p>
               <p>V zakonitem roku nam je Vlada poslala odgovor. O tem sem nekaj govoril včeraj,
                  predpostavljam, da je tukaj šlo deloma za neko špekulacijo, ker smo dobili ta
                  odgovor takrat, ko nas tukaj ni bilo, ko smo že bili na božičnih počitnicah. Ne
                  glede na to smatram formalno, da je Vlada poslala svoj odgovor v zakonitem roku.
                  Kaj je Vlada odgovorila, vam ne bom razlagal, bom pa povedal še del tistega, kar
                  smo mi odgovorili Vladi potem, ko smo prejeli njen odgovor. To je naš odgovor,
                  zopet skupine poslancev, z dne 13. januarja 1995. Tu bi že v naprej povedal, da je
                  bilo zaradi časovne stiske, zaradi časovne stiske smo mi ta odgovor napisali
                  nepopolno in zato smo pred par dnevi k temu odgovoru še nekaj dodali.  </p>
               <p>Zdaj pa k našemu odgovori z dne 13. januarja 1995. Torej, Vlada, kot sem rekel, je
                  odgovor na interpelacijo podala Državnemu zboru v zakonitem roku. V odgovoru
                  Vlade, ki ga je podpisal minister Jelko Kacin, so podani nekateri delni odgovori
                  na vprašanja interpelacije. Večini vprašanj se je Vlada izmaknila. Zato spodaj
                  podpisani poslanci pošiljamo Državnemu zboru dodatno obrazložitev tistih vprašanj,
                  na katera Vlada ni zadovoljivo ali točno odgovorila oziroma se je odgovorom
                  izmaknila. Moram tukaj dodati nekaj. Vlada je pravzaprav odgovorila enako kot je
                  pripravil odgovor minister Jelko Kacin. Mislim, da je to velika napaka, ker Vlada
                  ni preverila tistega, kar je minister Kacin napisal. Ampak o tem kasneje.</p>
               <p>Torej, v tem odgovoru, ne bom vsega bral, ampak brez dveh strani ne morem, smo
                  napisali naslednje: O komunikacijskih treningih Ministrstvo za obrambo ponuja
                  razlago, češ da so del funkcionalnega usposabljanja ter da je zanje dalo soglasje
                  tudi Ministrstvo za finance. O tem minister za obrambo in Vlada pozabita povedati,
                  da je račun za celotno storitev znašal nad 1 milijon tolarjev in bi Ministrstvo za
                  obrambo bilo v skladu z zakonom o proračunu dolžno izvršiti javni razpis. Kršitev
                  zakona o proračunu.</p>
               <p>Del komunikacijskega treninga se je opravil na Ministrstvu za obrambo, del v
                  Ribnem. Zelo negospodarno je ravnalo ministrstvo, ker je usposabljanje
                  organiziralo v Ribnem, saj so samo gostinske usluge stale 600.000 tolarjev. V
                  neposredni bližini Ribnega ima Ministrstvo za obrambo Republiški center za
                  obrambno usposabljanje s celotnimi namestitvenimi, izobraževalnimi in gostinskimi
                  možnostmi, kot tudi center na Pokljuki, nenazadnje pa tudi hotel Astoria na Bledu,
                  kjer bi Ministrstvo za obrambo lahko uveljavljalo glede na pogodbo med
                  Ministrstvom za obrambo in Ljubljanskimi mlekarnami tako imenovano sindikalno
                  ceno.</p>
               <p>Zaradi navedenega lahko le ponovno ugotovimo, da je Ministrstvo za obrambo ravnalo
                  razsipniško s proračunskim denarjem in kršilo zakon o proračunu. O samem snemanju
                  pa ministrstvo samo ugotavlja, da se posnetki ne bi smeli uporabljati v druge
                  namene. Ker so se posnetki očitno zelo grobo uporabljali v druge namene s strani
                  Ministrstva za obrambo, nas čudi, da tako Ministrstvo za obrambo, kot tudi Vlada,
                  prelagata odgovornost za posnetke na podjetje Dedalus in Pristop. Pričakovali smo
                  vsaj delno argumentiran odgovor, vendar očitno zaman. V odgovoru je navedeno, da
                  je bila udeležba na komunikacijskih treningih prostovoljna in izven delovne
                  obveznosti. Ker je komunikacijski trening stal veliko denarja, skupaj najmanj
                  okoli 2 milijona tolarjev, nas zanima, katere so še druge prostočasne aktivnosti,
                  hobiji, želje in ambicije zaposlenih v državni upravi in v Ministrstvu za obrambo,
                  ki jih država tako bogato subvencionira. V odgovoru se skuša prikazati, kot da so
                  zaposleni opravili komunikacijski trening iz osebnih interesov in ne iz službenih
                  potreb. Če je temu tako, pričakujem od Vlade pojasnilo, kako to, da je privatno
                  zadevo financiralo Ministrstvo za obrambo.</p>
               <p>Že v naslednjem stavku pa Ministrstvo za obrambo - tega odgovora, ki smo ga dobili
                  - in Vlada trdita, da je bil edini kriterij za določitev ne odločitev, temveč
                  določitev vrste in števila udeležencev v delovnih mestih, ki zahtevajo
                  komuniciranje z javnostjo. Torej kontradikcija, ki ne potrebuje komentarja.
                  Vprašanje, ki se poraja samo po sebi, je, kako so se udeleženci Ministrstva za
                  obrambo lahko prostovoljno odločili za udeležbo na komunikacijskih treningih, če
                  je minister določil vrsto in število udeležencev. Odločitev ni bila prostovoljna.
                  Poleg seznama udeležencev je namreč naredil šef kabineta ministra Zoran Klemenčič,
                  bivši sekretar našega parlamentarnega Odbora za obrambo, odobril pa ga je minister
                  osebno. Ker Ministrstvo za obrambo in Vlada navajata, da ministrstvo ni odločalo o
                  posameznih delih usposabljanja, naj ministra za obrambo spomnimo, da je
                  usposabljanje izvajalo podjetje, ki ga je najelo Ministrstvo za obrambo v
                  prostorih ministrstva in izven njih. Le te je najelo Ministrstvo za obrambo, ta
                  usposabljanja pa so bila politično motivirani komunikacijski treningi, s katerimi
                  se je kršila Ustava Republike Slovenije.</p>
               <p>Z izgovorom, da ministrstvo ni predpisalo vsebine komunikacijskih treningov, se
                  minister za obrambo pač ne more rešiti odgovornosti, saj je Ministrstvo za obrambo
                  poskrbelo za vse potrebno, da so se takšni treningi lahko realizirali. Sporna
                  kaseta se je pojavila v rokah tiskovne predstavnice Mice Kotnik in po njeni
                  izjavi, ki je citirana v odgovoru na interpelacijo, si ni z nikomer ogledala
                  sporne kasete, zato minister, državni sekretar, direktorji uprav, poslanci in
                  druge osebe, po njenih navedbah niso morali videti sporne kasete.</p>
               <p>Spoštovani poslanci! Vprašanje je, kako se je vsebina te kasete sploh lahko
                  pojavila v javnosti, če pa je nihče razen Mice Kotnik ni videl. Zanimivo bo
                  slišati pojasnilo. Ministra za obrambo ponovno sprašujemo, kako je kopija kasete
                  lahko prišla v javnost, če pa jo je Mica Kotnik gledala sama. Po javnih izjavah v
                  medijih, ki se jih odgovor ministrstva sploh ne dotika, le zakaj, je bilo javno
                  pojasnjeno, da je bila omenjena kaseta v Ministrstvu za obrambo celih 14 dni ter
                  da jo je podjetju <q>"Pristop"</q> vrnil državni sekretar Boris Žnidarič v zaprti
                  kuverti. Kako je lahko prišla kaseta v javnost, če pa je na Ministrstvu za obrambo
                  ni nihče kopiral? Kdo jo je dal v zaprto kuverto? Očitno je, da jo je Ministrstvo
                  za obrambo kopiralo ter da je ministrstvo v medije dajalo lažne podatke. Prav tako
                  je očitno, da ministrstvo s kopijo ni imelo početi kaj drugega, kot pridobiti
                  vpogled v politično opredelitev in v <q>"pravilni"</q> in <q>"nepravilni"</q> opredeljenosti
                  posameznikov v Ministrstvu za obrambo.</p>
               <p>Po javni izjavi direktorja Pristopa gospoda Grudna sta bila posneta dva posnetka z
                  več kot dvema urama posnetega gradiva na vsaki kaseti. Omenjena kaseta pa je
                  trajala 25 minut.</p>
               <p>Po zapisu v časopisu Delo z dne 7.12.1994 pa naj bi bilo na sporni kaseti devet
                  posnetkov. Sam sem jih videl sedem in ne le sedem, kolikor smo jih videli. Na
                  sporni kaseti pa naj bi manjkala posnetka tiskovne predstavnice Mice Kotnik in
                  novega šefa kabineta ministrstva Zorana Klemenčiča. Iz navedenega je nekoliko
                  jasneje, kje bi se kaseta lahko kopirala, saj omenjena, govorim o gospe Mici
                  Kotnik in gospodu Zoranu Klemenčiču, očitno nista imela interesa biti na kopiji
                  kasete. To, da si omenjene kasete ni nihče od navedenih ogledal, ne drži, sicer
                  kopiranje kasete ne bi imelo pomena.</p>
               <p>Minister bi ob takem očitnem kršenju ustave moral uporabiti argumente, s katerimi
                  bi prepričal poslance in javnost, ne pa da je spreminjal svoje izjave, ali pa
                  sploh ni odgovoril na zastavljena vprašanja. S tem so bili kršeni 21., 41. in 42.
                  člen Ustave, ki sem jih uvodoma citiral, ki govorijo o prepovedi izsiljevanja
                  priznanih stališč o nedolžnosti opredelitve svojega verskega in drugega
                  prepričanja in o prepovedi članstva pripadnikov oboroženih sil v političnih
                  organizacijah. Vsi omenjeni členi so bili skozi komunikacijske treninge in
                  razpolaganju s kasetami kršeni, saj odgovor Vlade ni z ničemer spremenil dejstva,
                  da so bili nastopi uslužbencev s strani Ministrstva z obrambo grobo zlorabljeni.
                  Mislim, da o tem ni dvoma.</p>
               <p>Pogodba med Ministrstvom za obrambo in podjetjem Dedalos določa, da gre za
                  usposabljanje vrhunskih managerjev, dočim so se usposabljanja udeležili z večine
                  pripadniki Ministrstva za obrambo, ki niso na vodilnih mestih, ki ne nastopajo v
                  javnosti in ki so na seznam udeležencev prišli predvsem zaradi tega, ker je
                  minister hotel preveriti njihova politična stališča. Spoštovane poslanke in
                  poslanci, to je bistveno.</p>
               <p>4., 5., 6., 7., 8. in 9. stran si boste, če boste hoteli, prebrali sami, ravno
                  tako 9. in 10. in 11. stran. Prešel bi na dodatne razloge, ki smo jih pred dvema
                  dnevoma poslali v Državni zbor.</p>
               <p>Dodatno poslanci ugotovitvam iz interpelacije dodajamo še seznam kršitev zakonov
                  in drugih predpisov, ki so bili odkriti ali storjeni po vložitvi interpelacije in
                  zahtevamo, da se predsednik Državnega zbora z njimi seznani še pred razpravo
                  oziroma da predsednik Državnega zbora z njimi še pred razpravo seznani vse člane
                  Državnega zbora, Vlada pa naj nanje odgovori med razpravo na Državnem zboru, torej
                  danes.</p>
               <p>Prebral bom to zadevo kompletno. Ne morem, da bi kaj izpustil, ker je to
                  sorazmerno nova stvar in verjetno vsi poslanci niste prebrali.</p>
            </sp>
            <sp xml:id="SDZ1-Redna-28-1995-01-20.sp5">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, vsi poslanci so to dobili, kar zna biti sporno v nadaljnjem
                  postopku, ampak to vam lahko zagotovim, da smo razmnožili in dali vsem poslankam
                  in poslancem.</p>
            </sp>
            <sp xml:id="SDZ1-Redna-28-1995-01-20.sp6">
               <speaker>IVO HVALICA:</speaker>
               <p>Spoštovani predsednik, zopet me izterjate kot včeraj. To je termin, ki ga
                  uporabljam. Prosil bi vas, da me ne prekinjate, ker sem zelo redko tako dolg in bi
                  rad to zadevo pripeljal zaradi racionalnosti do konca. Hvala lepa.</p>
            </sp>
            <sp xml:id="SDZ1-Redna-28-1995-01-20.sp7">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, se vam opravičujem. Vi ste rekli, da predvidoma poslanci tega
                  niste dobili in hotel sem odpraviti vaš dvom v to in vam zagotavljam, da so vsi to
                  dobili in če to pripomore k racionalnosti dela, je bila moja pripomba namenjena
                  tudi temu. Izvolite.</p>
            </sp>
            <sp xml:id="SDZ1-Redna-28-1995-01-20.sp8">
               <speaker>IVO HVALICA:</speaker>
               <p>Hvala lepa. Ponovno, če sem tako rekel, se opravičujem. Sem pa mislil, da so pred
                  kratkim dobili, ker to nosi datum 18.1.1994. Hvala lepa, ponovno.</p>
               <p>Dodatno ugotovljene oziroma odkrite kršitve zakonov in drugih predpisov ministra
                  za obrambo Jelka Kacina.</p>
               <p>Minister za obrambo je od svojega oddelka za finance meseca septembra 1994
                  zahteval, da zanj in za vse tri državne sekretarje zagotovi službene kreditne
                  kartice. Ker proračunski uporabniki zaradi posledic določil 149. člena Ustave
                  Republike Slovenije ne morejo imeti kreditnih plačilnih kartic, minister pa je pri
                  svoji zahtevi vztrajal, je bila dne 7.9.1994 sklenjena pogodba številka 8016446-94
                  med Ministrstvom za obrambo in podjetjem Plasis d.o.o. To podjetje je na podlagi
                  te pogodbe izdalo štiri kreditne plačilne kartice Eurocart na ima uporabnikov:
                  Jelko Kacin, Boris Žnidarič, Bojan Šuligoj in Gorazd Vidrih. Kartico za plačila
                  uporabljata predvsem Jelko Kacin in Boris Žnidarič, medtem ko račune podjetje
                  Plasis d.o.o. pošilja Ministrstvu za obrambo. Ko so prispeli prvi računi, so se
                  odgovorni vodilni delavci uprli njihovem plačilu, vendar so bili kasneje po grobi
                  intervenciji ministra Jelka Kacina računi vseeno plačani - pomislite
                  davkoplačevalci - ne da bi pristojni vodilni delavci iz službe ministrstva sploh
                  vedeli, kaj je minister plačal s kartico Eurocart. Nikoli ni predložil direktnih
                  računov, tistih, ki se jih dobi na pultu, ko človek nekaj kupi in katerih konto v
                  proračunski postavki ministrstva naj izplačilo obremenijo. To se nanaša na to,
                  kako so bili plačani, o tem na Ministrstvo za obrambo.</p>
               <p>Navajamo samo nekaj primerov zlorabe proračunskih sredstev preko plačil s službeno
                  kreditno kartico št.: 55475340120068130, oprostite številka je dolga ministra
                  Jelka Kacina. 5. novembra 1994 - 355,89 ameriškega dolarja v Izraelu, 6. novembra
                  1994, 92,86 št. računa in potem tretji račun 64 dolarjev, ta je malo bolj zanimiv,
                  ker je bolj soočen, ta nakup je bil opravljen v Duty free shop-u. Torej, ko bomo
                  sprejemali proračun, moramo tudi to upoštevati, da bi eventualno novo postavko
                  predvideli v proračunu za nakupe v Duty free shop-ih. Poleg računov mora
                  ministrstvo plačati za vsako kartico še mesečno članarino v višini 8.000 tolarjev
                  provizije in zamudne obresti v primeru zamud pri plačilih. Takšno ravnanje
                  ministra predstavlja očitno kršenje zakona o izvrševanju proračuna za leto
                  1994.</p>
               <p>Drugič, Ministrstvo za obrambo plačuje vsak mesec račun za privatni domači telefon
                  ministra Jelka Kacina. Dovolite mi moj osebni komentar, tu gre za osebno mizerio,
                  za znesek 2000 tolarjev in če si to minister da plačati na Ministrstvo za obrambo,
                  je to tudi nekaj, nad čemer se moramo zamisliti. Torej minister Jelko Kacin ima v
                  stanovanju specialni službeni telefon, ki ga seveda, tako kot ostalim uporabnikom
                  plačuje in vzdržuje Ministrstvo za notranje zadeve in račune za časopis Delo, ki
                  mu ga vsak večer posebej dostavi na dom v Zgornjo Besnico pri Kranju. O tem je
                  nekaj govoril minister Jelko Kacin v četrtek na televiziji, ali je to bilo v
                  sredo, ampak pravega odgovora na to trditev ni dal. Torej, po našem mnenju takšno
                  ravnanje ministra predstavlja kršitev zakona o izvrševanju proračuna za leto 1994,
                  v novem pa lahko predvidimo takšne in podobne postavke.</p>
               <p>Tretjič, minister za obrambo je za novo leto bogato obdaril svoje prijatelje.
                  Daril ni plačal iz lastnega žepa, temveč jih je plačalo Ministrstvo za obrambo iz
                  sredstev, ki so bila v proračunu za leto 1994 namenjena krepitvi obrambne
                  sposobnosti države. Samo enemu podjetju, Aurea iz Celja, je ministrstvo plačalo
                  milijon 900 tisoč tolarjev za novoletna darila, ki jih je delil minister osebno,
                  skupaj pa je porabljena vsota še bistveno večja. Torej, tudi takšno ravnanje
                  ministra predstavlja očitno kršenje zakona o izvrševanju proračuna za leto
                  1994.</p>
               <p>Ministrstvo za obrambo ima zaposlenega profesionalnega fotografa v uredništvu
                  tednika Slovenska vojska, vendar je kljub temu minister Jelko Kacin novembra 1994
                  odredil, da se najame podjetje <q>"Futura"</q> za fotografiranje njega, državnega
                  sekretarja Žnidariča in še nekaterih drugih vodilnih delavcev. Minister Kacin je v
                  omenjenem podjetju za slike v tako imenovani voditeljski drži, malo spominja to na
                  pokojnega Broza, tako so namreč projekt poimenovali na ministrstvu, torej zato je
                  bilo plačano 700 tisoč tolarjev, zamislite se slovenski davkoplačevalci. Plačano
                  je bilo v dveh zneskih po 350 tisoč tolarjev iz proračunskih sredstev jasno, ki
                  niso bila nikjer planirana, niti za omenjeno storitev ni objavilo ministrstvo
                  nikakršnega razpisa. Takšno ravnanje ministra predstavlja očitno kršenje zakona o
                  izvrševanju proračuna za leto 1994.</p>
               <p>Tretjič, uredba Vlade določa uporabo službenih avtomobilov v posameznih
                  ministrstvih. Minister Jelko Kacin je v nasprotju z uredbo odredil nakup
                  izvenserijskih službenih avtomobilov, katerih cena in kubatura presegata določene
                  kriterije. Samo za potrebe varnostne službe je Ministrstvo za obrambo konec leta
                  1994 nabavilo večje število luksuznih avtomobilov znamke <q>"audikvatro"</q>, <q>"renault"</q>
                  <q>"laguna"</q> itd. Mnogi avtomobili so bili nabavljeni brez javnega razpisa. V
                  nasprotju z uredbo Vlade so avtomobili dani v uporabo nekaterim uporabnikom, ki do
                  njih niso upravičeni, medtem ko se v skladu z uredbo večina članov Vlade Republike
                  Slovenije vozi z avtomobili kubature do 2000, pa je na primer šef kabineta
                  ministra Zoran Klemenčič uporabljal za privatne vožnje limuzino znamke in maksima,
                  verjemite mi, da niti ne vem, kakšne znamke to je, za delno prostornino motorja
                  3000 cm3, direktor VOMO Marjan Miklavčič pa audikvatro oziroma prostornino 2300.
                  Takšno ravnanje ministra predstavlja očitno kršenje zakona o izvrševanju proračuna
                  za leto 1994 in uredbe Vlade o uporabi službenih avtomobilov.</p>
               <p>Sedaj pa o škodljivih posledicah, nekaterih ravnanj obrambnega ministra Jelka
                  Kacina. Zaradi nesmotrne, razsipniške in nenamenske porabe proračunskega denarja v
                  Ministrstvu za obrambo, ki ji botrujejo nezakonite odločitve ministra Kacina, je
                  znašal indeks porabe sredstev za leto 1994 za Ministrstvo za obrambo na postavki
                  materialni stroški kar 400%. Medtem ko se predsednik Odbora za finance pogovarja z
                  drugimi stvarmi, bi ga rad opozoril na to postavko pri materialnih stroških, da bi
                  imel lažje delo, ko se bo sprejemal proračun za leto 1995. Stroškom so veliko
                  prispevali letalski in helikopterski izleti ministra Kacina, njegovih prijateljev
                  in njegove družine, ki si jih je privoščil ob vsakem času.</p>
               <p>Tudi mednarodni obiski ministra Kacina, ki so imeli skupaj zelo slab izplen,
                  pomislite, v času opravljanja funkcije je ministrstvo podpisalo sporazum o
                  sodelovanju zgolj z Albanijo in Makedonijo. Ne da bi podcenjeval ti dve državi,
                  ampak nivo je pa vseeno indikativen. Odpadli pa so že prej dogovorjeni uradni
                  obiski obrambnih minister Avstrije, Češke in Madžarske v Sloveniji. Torej, ti
                  obiski so prispevali k neracionalnemu trošenju proračunskih sredstev. Na potovanje
                  v Izrael ga je na primer spremljalo kar 13 sodelavcev, to je malo brozovsko,
                  varnostnikov in svetovalcev, kar je precej več, kot v primeru obiskov predsednika
                  države ali Vlade. Da ne govorim o predsedniku Državnega zbora, ki gre z veliko
                  manjšim spremstvom.</p>
               <p>Ko je bil minister Kacin na obisku v Albaniji, ni hotel potovati nazaj z redno
                  letalsko linijo. Pomislite, vladno letalo, ki je bilo z drugo delegacijo v
                  Varšavi, se je moralo posebej zanj odpraviti v Tirano, ga odpeljati v Ljubljano in
                  se spet vrniti v Varšavo. Mislim, da te zadeve presegajo resnično vse meje. Tudi
                  zaradi takšnega zapravljanja denarja je posebej proti koncu leta 1994 v
                  ministrstvu in enotah Slovenske vojske primanjkovalo finančnih sredstev tudi za
                  nekatere najnujnejše potrebe. Zaradi neplačanih računov je prišlo do več odklopov
                  električne energije na vojaških objektih. Ne vem, če ste to vedeli. Učni centri in
                  enote pa so bili prisiljeni odrastično varčevanje pri malenkosti, zato so v
                  nekaterih vojašnicah morali vojaki celo toaletni papir nositi od doma. To bo lahko
                  povedala priča.</p>
               <p>Za mnoga bojna sredstva je zmanjkalo denarja za rezervne dele, zato so praktično
                  neuporabna. Minister Jelko Kacin kaže svojo nagnjenost k pretiravanju in veliki
                  porabi tudi s stalnim večanjem režije v ministrstvu. V novi sistemizaciji delovnih
                  mest, z dne 9. januarja 1995, ki naj bi jo Vlada kmalu potrdila, predvideva
                  povečanje zaposlenih v svojem kabinetu s sedanjih 24 na 96 oseb. V Vomu pa
                  sedanjih 50 kar na 116 izvajalcev. Hrati pa namerava minister Kacin tudi ukiniti
                  center za stratežke študije, čeprav bo ministrstvo v prihodnjih letih potrebovalo
                  mnoge študije in analize ob vključevanju Slovenije v projekte NATO.</p>
               <p>In tretjič, bližam se koncu, je pa še odgovornost predsednika Vlade dr. Janeza
                  Drnovška za ravnanje obrambnega ministra. O tem sem hotel včeraj spregovoriti, pa
                  mi ni bila dano in bom zato sedaj to povedal.</p>
            </sp>
            <sp xml:id="SDZ1-Redna-28-1995-01-20.sp9">
               <speaker>PREDSEDNIK JOŽEF ŠKOLČ:</speaker>
               <p>Saj tudi danes to ni na dnevnem redu, gospod Hvalica, da vas ne bi...</p>
            </sp>
            <sp xml:id="SDZ1-Redna-28-1995-01-20.sp10">
               <speaker>IVO HVALICA:</speaker>
               <p>Ja, ampak to je sestavni del našega odgovora. Zaradi navedenega dejstva dodatno
                  podkrepljujejo zahtevo, oprostite, ste me iztirili. Zgoraj navedena dejstva
                  dodatno o tem...</p>
            </sp>
            <sp xml:id="SDZ1-Redna-28-1995-01-20.sp11">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, o tem, poglejte, bodite zelo pozorni na postopek, ker včeraj se je
                  izkazalo, da čim smo šli stran od tega, kar je bilo na dnevnem redu, je to
                  pomenilo v bistvu najmanj, kar lahko rečem, izgubo časa in tudi danes je
                  interpelacija zoper ministra za obrambo gospoda Kacina in je ni mogoče razširiti
                  na odgovornost za ministrskega predsednika gospoda Drnovška in po tej plati seveda
                  boste stvari zameglili in boste tudi interpelaciji, ki je na dnevnem redu,
                  naredili zelo slabo uslugo in bi vas prosil, da se držite dnevnega reda.</p>
            </sp>
            <sp xml:id="SDZ1-Redna-28-1995-01-20.sp12">
               <speaker>IVO HVALICA:</speaker>
               <p>Natančno tega se držim in bom to povedal do konca.</p>
            </sp>
            <sp xml:id="SDZ1-Redna-28-1995-01-20.sp13">
               <speaker>PREDSEDNIK JOŽEF ŠKOLČ:</speaker>
               <p>Torej boste govorili o odgovornosti ministra Kacina.</p>
            </sp>
            <sp xml:id="SDZ1-Redna-28-1995-01-20.sp14">
               <speaker>IVO HVALICA:</speaker>
               <p>Torej, bom izpustil naslov, da vam delno ugodim in bom začel s tekstom. Hvala
                  lepa. Zgoraj navedena dejstva dodatno podkrepljujejo zahtevo, ki smo jo poslanci
                   zapisali interpelaciji 29. novembra 1994, se opravičujem, v tekstu piše 1995, da
                  zaradi ugotovljenih nezakonitosti in nepravilnosti Državni zbor gospoda Jelka
                  Kacina razreši funkcije ministra za obrambo.</p>
               <p>Predsednik Vlade dr. Janez Drnovšek je na 6. izredni seji Državnega zbora, 28.
                  marca 1994, ob odstavljanju takratnega obrambnega ministra Janeza Janše dejal, in
                  tukaj vas prosim za pozornost. Citiram. Če kot podpredsednik Vlade ne reagiram,
                  potem prevzamemo odgovornost za to, da se takšna dejanja lahko ponovijo in da
                  pride v prihodnosti še do hujših dejanj. Če bo potrebno - še vedno citat - če bo
                  potrebno na podlagi strogih pravil igre, ki bi jih vzpostavili z današnjo
                  odločitvijo izpostaviti odgovornost tudi drugih državnih predstavnikov, ne glede
                  na to, kateri politični opciji pripadajo, se pri tem ne bom obotavljal. Torej,
                  sedaj me pa zanima, če se bo lahko materializiralo to, kar je bilo izrečeno pred
                  skoraj letom dni. Ker se predsednik Vlade ni ogradil od nezakonitih dejanj svojega
                   ministra, temveč jih je zagovarjal in podpiral, s tem v celoti prevzema
                  odgovornost za ravnanje obrambnega ministra Jelka Kacina. To je potrdil celo s
                  tako imenovanim prvim uradnim obiskom na lastnem Ministrstvu za obrambo 16.
                  januarja 1995 in samo čudimo se lahko, da tudi v tem primeru ni bil podpisan
                  kakšen sporazum o sodelovanju, kot se je to v posmeh domače in tuje javnosti
                  zgodilo spomladi 1994 med Ministrstvom za notranje zadeve in Ministrstvom za
                  obrambo iste Vlade in iste države. Mi tu, v tem dodatku prilagamo še pogodbo,
                  kopijo pogodbe o kreditnih karticah, nadalje račune za nabave ministra Jelka
                  Kacina, to so avtentične kopije, fotokopije računa plačila njegovega telefona s
                  strani ministrstva in na koncu še primerjalno analizo veljavne in nove
                  sistemizacije v Ministrstvu za obrambo.</p>
               <p>Prehajam k zaključku, toda preden bom zaključil, predlagam oziroma zahtevam, da se
                  omogoči vsem poslancem, vsem prisotnim medijem, da si ogledamo kaseto, sporno
                  kaseto, ker šele na ta način lahko ocenimo resnično odgovornost ministra Jelka
                  Kacina. Hvala lepa.</p>
            </sp>
            <sp xml:id="SDZ1-Redna-28-1995-01-20.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala lepa, gospod Hvalica. Želi minister Kacin ustno obrazložiti odgovor?</p>
            </sp>
            <sp xml:id="SDZ1-Redna-28-1995-01-20.sp16">
               <speaker>JELKO KACIN:</speaker>
               <p>Gospod predsednik, poslanke in poslanci Državnega zbora. Z dopisom številka 020 05
                  89 2/71 z dne 30.11. 1994 mi je predsednik Državnega zbora, gospod Jožef Školč,
                  poslal interpelacijo o delu in odgovornosti ministrstva za obrambo, ki jo je na
                  podlagi 118. člena ustave ter 284. člena in naslednjih členov Poslovnika Državnega
                  zbora vložila skupina poslank in poslancev Državnega zbora 29.11.1994. Pripravili
                  smo odgovor na to interpelacijo. Vlada je ta odgovor posredovala v Državni zbor.
                  Iz tega odgovora bi rad poudaril samo nekaj trditev. Navedbe v interpelaciji ter
                  njeni obrazložitvi so neutemeljene. Podpisniki interpelacije trdijo, da minister
                  za obrambo izvaja politično motivirane kadrovske zamenjave častnikov slovenske
                  vojske in vodilnih delavcev. S tem namenom oziroma kot dokaz za to navajajo, da se
                  je s komunikacijskimi treningi ugotavljala politična opredelitev delavcev in
                  častnikov ministrstva v večih terminih v oktobru 1994 kot del delovne obveznosti.
                  Posnete odgovore naj bi si ogledali poleg ministra državni sekretar magister Boris
                  Žnidarič in predstojnik uprave za varnostne zadeve. Dejstvo je, da se
                  komunikacijski treningi kot sestavni del funkcionalnega usposabljanja zaposlenih
                  izvajajo v Ministrstvu za obrambo že vse od 1993. leta in to v skladu z letnimi
                  programi. Usposabljanje v letu 1994 je predstavljalo le nadaljevanje teh
                  aktivnosti iz leta 1993. S tem namenom je bila sklenjena ustrezna pogodba s
                  podjetjem <q>"Libra njus d.o.o."</q>, oddelek Libra institut Ljubljana, ki je
                  usposabljanja te vrste izvajalo že v letu 1993. K pogodbi je ustrezno soglasje
                  dalo tudi Ministrstvo za finance pod številko 94004744. Poleg tega je za dve
                  skupini udeležencev usposabljanje izvedlo podjetje Dedalus, Center za razvoj
                  vodilnih osebnosti in skupin d.o.o. na seminarju z naslovom Ustvarjalni team,
                  strokovno komuniciranje, javno nastopanje in stres.    </p>
               <p>Pogodbi sta bili sklenjeni na podlagi uspešno izvedenih usposabljanj v letu 1993
                  za enega od pokrajinskih štabov Teritorialne obrambe Republike Slovenije. Pogodbi
                  z Dedalusom nista dosegali z zakonom določenega minimuma za izvedbo javnega
                  razpisa, zato jo je bilo mogoče skleniti neposredno. Podjetje Dedalus je kot
                  podizvajalca samostojno vključilo podjetje Pristop, pri čemer pa med Ministrstvom
                  za obrambo in omenjenim podizvajalcem ni bilo nikakršne pogodbe niti ministrstvo
                  ni vplivalo na izbiro podizvajalca in izvajanje usposabljanja.</p>
               <p>Sklenitev pogodb v letu 1994 je bila izvedena skladno s predpisi. V zvezi z
                  navedbo v interpelaciji, da ima ministrstvo za običajne komunikacijske treninge
                  sklenjeno pogodbo s povsem drugim podjetjem, je ugotovljeno, da se je v letu 1993
                  res izvajalo usposabljanje te vrste, vendar ne na podlagi pogodbe. V letu 1993 je
                  takratni kabinet ministra podjetju Librian News namesto sklenitve pogodbe izdal
                  deset naročilnic, čeprav je šlo za en program usposabljanja.</p>
               <p>Podpisniki interpelacije me večkrat obtožujejo različnih stvari. Trdili ste, da
                  sem podpisal pogodbo v Ribnem, sami pa ste priložili pogodbo, iz katere je
                  razvidno, da minister za obrambo sploh ni podpisnik te pogodbe. Komunikacijski
                  treningi so namišljena šolska situacija, ki omogoča posameznikom, da se usposobijo
                  v komunikaciji in odzivih v različnih situacijah. Snemanja na takšnih treningih
                  imajo samo učno vrednost in se ne smejo uporabljati v druge namene. Pravila
                  treningov te vrste so opredeljena v stroki in s pogodbami med naročnikom in
                  izvajalcev, pri čemer so izvajalci zavezani varovati podatke. Pri konkretnem
                  usposabljanju, ki ga je izvajalo podjetje Dedalus s podizvajalcem podjetjem
                  Pristop, je strukturo in vrsto vprašanj, ki so se na treningu zastavljala, določil
                  izvajalec. Upoštevaje, da gre za uveljavljeno podjetje, ministrstvo ni nikoli
                  preverjalo podrobne vsebine posamezne teme usposabljanja niti ni vplivalo na samo
                  izvedbo vsebine usposabljanja. Usposabljanje je bilo izvedeno v dveh skupinah v
                  oktobru in novembru 1994 za skupini vodstvenih delavcev in častnikov ministrstva
                  glede na njihove položaje, vendar je bilo prostovoljno in ne izvedeno kot del
                  delovne obveznosti. Za sodelovanje na usposabljanju udeležencev ni bilo izplačanih
                  nikakršnih nadomestil oziroma nadur. Delovna mesta, na katerih delajo udeleženci
                  usposabljanja, zahtevajo komuniciranje z različnimi javnostmi, povezana so s
                  številnimi javnimi stiki, komuniciranjem z različnimi institucijami, organi in
                  obiskovalci. To je bil tudi edini kriterij za določitev vrste in števila
                  udeležencev. Usposabljanja so se udeležiti tisti, ki so si to želeli in utegnili
                  glede na službene obveznosti. Ministrstvo za obrambo Republike Slovenije ni
                  odločalo o posameznih delih usposabljanja.</p>
               <p>Pogodbeni partner podjetja Dedalus je pripravilo vsebino usposabljanja in izbralo
                  podizvajalce, med njimi tudi podjetje Pristop. Predstavniki podjetja pristop so na
                  tiskovni konferenci 6.12.1994 zatrdili, da so vsebino vprašanj za vaje v javnem
                  nastopanju pripravili samostojno z namenom ustvarjanja ustrezne učne situacije.
                  Poudarjam, da nisem vplival na vsebine usposabljanja. Sodelavci so me le seznanili
                  s tem, da usposabljanje poteka podobno kot so potekala prejšnja usposabljanja.</p>
               <p>Navedli ste nekatera vprašanja, ki naj bi bila zastavljena. Na tiskovni konferenci
                  izvajalca tega dela programa je bila jasno predstavljena struktura vprašanj.
                  Zastavljenih je bilo 290 različnih vprašanj, vi pa ste izbrali samo nekatera. Kot
                  minister si nisem ogledal nobenih posnetkov s predmetnega usposabljanja, niti si
                  jih nista ogledala državni sekretar magister Boris Žnidarič ter predstojnik uprave
                  za varnostne zadeve. Dejstvo je, da je gospa Bojana Leskovar dne 21.10.1994
                  izročila udeleženki usposabljanja posneto videokaseto z njenim nastopom med
                  usposabljanjem. Podizvajalec zadnji udeleženki ni omogočil ogleda ter analize
                  videoposnetka njenega nastopa pred kamero. Udeleženka gospa Mica Kotnik je sicer
                  predlagala gospe Bojani Leskovar pregled in analizo posnetka na sedežu podjetja,
                  vendar tega predloga niso sprejeli. Izročili so ji  videokaseto z njenim
                  nastopom.</p>
               <p>Pri tem ji niso povedali, da so na kaseti posnetki nastopov tudi drugih
                  udeležencev usposabljanja. Udeleženka seminarja gospa Mica Kotnik je v svoji
                  izjavi za javnost zatrdila, citiram: <q>"Nikoli si nisem z nikomer drugim ogledovala
                  kasete, ki mi jo je izročila Bojana Leskovar, zato minister, državni sekretarji,
                  direktorji uprav, poslanci in druge osebe niso mogli videti sporne kasete, ki sem
                  jo imela v posesti."</q> Udeleženka je video kaseto vrnila v zapečateni ovojnici.
                  Vprašanje je bilo, kdo je ovojnico zapečatil? Gospa Mica Kotnik sama je zapečatila
                  to ovojnico. To je njena izjava.</p>
               <p>Ministrstvo za obrambo je predlagalo pristojnemu tožilstvu, da opravi preiskavo o
                  tem, na kakšen način je del predmetne video kasete nepooblaščeno prišel v javnost.
                  Ti posnetki so bili predstavljeni novinarjem na tiskovni konferenci 29.11.1994, ki
                  so jo organizirali nekateri poslanci Državnega zbora. Del teh posnetkov je bil
                  predvajan tudi na TV Slovenija v drugem in tretjem TV dnevniku istega dne, torej v
                  najbolj gledanih oddajah. Predvajanje posnetkov javnosti je groba kršitev pravic
                  in dostojanstva udeležencev usposabljanja, saj le-ti za tako predvajanje niso dali
                  nikakršnega soglasja ali dovoljenja. To je grobo kršenje pravil stroke in
                  pogodbenih obveznosti med izvajalcem usposabljanja in ministrstvom. Hkrati je to
                  neposredno diskreditiranje delavcev in častnikov, ki so se udeležili
                  usposabljanja.</p>
               <p>Na podlagi navedenega zavračam kakršnokoli domnevo, poskus ali aktivnost
                  ministrstva v času mojega mandata, ampak samo mojega mandata, katere cilj bi bil
                  ugotavljanje opredelitev delavcev ministrstva glede političnega prepričanja
                  oziroma dajanja političnih izjav in ocen.</p>
               <p>Usposabljanje je bilo pripravljeno in izvedeno izključno z namenom izpopolnjevanja
                  znanja zaposlenih na področju tematike seminarja, to pa je ustvarjalni tim,
                  strokovno komuniciranje, javno nastopanje in stres. Nepooblaščeno predvajanje in
                  predstavljanje posnetkov s tega usposabljanja v javnosti pa je dejanska zloraba
                  ustavno zagotovljenih človekovih pravic. Dejstvo je tudi to, da v arhivu
                  ministrstva obstajajo službeni video posnetki, kjer nastop poveljnika pred drugimi
                  vojaškimi osebami dokazuje politizacijo vojske v času prejšnjega obrambnega
                  ministra.</p>
               <p>Ministrstvo zaradi varovanja ugleda vojske in varovanja dostojanstva vseh vojaških
                  oseb, ki so na teh posnetkih, tovrstnega dokaza doslej ni predložilo v
                  javnost.</p>
               <p>V interpelaciji se navaja, da se je politizacija slovenske vojske in Ministrstva
                  za obrambo pričela z mojim prihodom v ministrstvo in se najbolj odrazila v
                  kadrovskih čistkah. Ne bom našteval vseh imen, ki so jih sopodpisniki
                  interpelacije našteli in jih prikazali kot žrtve tako imenovanih čistk. Rad bi
                  povedal samo tisto, kar zadeva slovensko vojsko, kar se je tudi predgovornik
                  koncentriral na slovensko vojsko.</p>
               <p>V skladu s prizadevanji za kadrovsko krepitev Republiškega štaba za teritorialno
                  obrambo ter drugih delov ministrstva so bile izvršene v skladu z 51. členom zakona
                  o obrambi in zaščiti nekatere prerazporeditve poveljnikov teritorialne obrambe
                  pokrajin. Prerazporeditve so bile izvršene na predlog gospoda Albina Gutmana,
                  generalpolkovnika, načelnika Republiškega štaba za teritorialno obrambo,
                  uporabljam stari termin, ker se je to dogajalo v preteklem letu in po predhodnem
                  soglasju gospoda Milana Kučana, predsednika Republike. Brigadir Rade Klisarič je
                  prevzel mesto svetovalca načelnika Republiškega štaba za teritorialno obrambo za
                  načrtovanje. Brigadir Vojko Štemberger je prevzel mesto načelnika Šole za
                  podčastnike. Brigadir Alojz Štajner je prevzel mesto načelnika Odseka za
                  operativne štabne zadeve Republiškega štaba za teritorialno obrambo, pa ni prišel
                  na delo. V vseh treh primerih gre za dela, na katerih se zahteva posebna
                  strokovnost in izkušnje, ki jih imajo predvsem kadri, ki so pred tem opravljali
                  poveljniške dolžnosti.</p>
               <p>Na izpraznjena poveljniška mesta so bili imenovani, prav tako na predlog gospoda
                  Albina Gutmana, generalpolkovnika načelnika Republiškega štaba za teritorialno
                  obrambo in s soglasjem predsednika Republike izkušeni poveljniki. V dolenjski
                  pokrajini gospod Janez Butara, dotedanji poveljnik Teritorialne obrambe območja v
                  Novem mestu. V Južnoprimorski pokrajini gospod Janko Filipič dotedanji poveljnik
                  Učnega centra, v Vzhodnoštajerski pokrajini gospod Ladislav Lipič dotedanji
                  poveljnik z zaledje v pokrajinskem štabu za teritorialno obrambo. V vseh treh
                  primerih gre za častnike, ki imajo ustrezno izobrazbo ter poveljniške izkušnje v
                  stalni sestavi Teritorialne obrambe. To dokazuje med drugim tudi dejstvo, da je
                  bil gospod Janez Butara, major, imenovan za poveljnika območja 1.6.1991, torej tik
                  pred osamosvojitvijo. V letu 1991 je bil povišan, v letu 1002 mu je bilo podeljeno
                  tudi visoko vojaško priznanje. Navajanje v interpelaciji, češ da je bila njegova
                  vloga ob odvzemu orožja Teritorialne obrambe v letu 1990 sporna, neslavna, kot ste
                  vi napisali v navednicah, je zelo nekorektna in ne vzdrži resne analize.</p>
               <p>Podobno velja za gospoda Janka Filipiča, saj je bil v obdobju prejšnjega ministra
                  kar štirikrat, ponavljam štirikrat povišan in dobil je tudi dve visoki priznanji,
                  nato pa je bil imenovan za poveljnika učnega centra. Z vsemi navedenimi
                  spremembami je bil seznanjen tudi Odbor Državnega zbora za obrambo v poročilih o
                  kadrovskih spremembah, ki jih je zahteval od Ministra za obrambo vse od 28.3.1994
                  dalje.</p>
               <p>Po odstopu brigadirja Krkoviča sem na predlog gospoda Albina Gutmana,
                  generalpolkovnika, načelnika Republiškega štaba za teritorialno obrambo, z dne
                  30.3.1994, na mesto poveljnika prve specialne brigade imenoval gospoda Vojka
                  Pavlina podpolkovnika dotedanjega načelnika šole za podčastnike, ki je bil do
                  24.3.1994, to je bilo zadnje povišanje v mandatu prejšnjega ministra trikrat
                  povišan, ponavljam trikrat povišan, prejel pa je tudi visoki vojaški priznanji.
                  Torej, tudi to vsekakor potrjuje poveljniške sposobnosti omenjenega častnika.</p>
               <p>Funkcijo ministra za obrambo opravljam od 29. marca 1994, ko ste me na tajnem
                  glasovanju z večino glasov izvolili in mi dali mandat za vodenje obrambnega
                  resorja. Minister za obrambo sem postal po tem, ko ste pred tem razrešili
                  dotedanjega ministra.  Takrat se je zgodila Depala vas in nekateri pripadniki
                  Teritorialne obrambne in varnostnega organa Ministrstva za obrambo so kljub
                  predhodnemu dogovoru o prenehanju nekaterih aktivnostih, uperjenih zoper
                  Ministrstvo za Notranje zadeve, z njimi nadaljevali in grobo prekoračili svoja
                  pooblastila. Takratni obrambni minister se do tistih dogodkov ni ogradil.
                  Nasprotno, trdil je, da prekoračitve pooblastil ni bilo in sledile so posledice. S
                  tem je povzročil veliko škodo in je storil še veliko večjo krivico ogromni večini
                  delavcev Ministrstva za obrambo, ki so in še vedno veliko svojega znanja in
                  izkušenj vgrajujejo v delo in razvoj našega obrambnega sistema.</p>
               <p>Delavci Ministrstva za obrambo in Slovenske vojske skušajo in skušamo zagotoviti
                  nujno potrebno obrambno sposobnost, tako da je življenje v naši državi varno ter
                  da je omogočen nemoten gospodarski razvoj. Cena obrambe je za nas bistveno nižja,
                  kot pa je bila še pred nekaj leti. Pred 10 meseci me je predsednik Vlade dr. Janez
                  Drnovšek poprosil za sodelovanje in prevzem kandidature za obrambnega ministra.
                  Imela sva zelo temeljit pogovor o takratnem trenutnem stanju in perspektivah
                  mednarodnih odnosov, po takratnem skorajšnjem podpisu partnerstva za mir, o stanju
                  in konfliktih v Bosni in Hercegovini in okrog Bosne in Hercegovine, o veljavnem
                  embargu na izvoz orožja tudi v Republiko Slovenijo ter potrebi, da se slovensko
                  obrambo in še posebej teritorialno obrambo zavaruje pred politizacijo in ji hkrati
                  omogoči njen razvoj in vsestransko krepitev.</p>
               <p>Že zdavnaj pred tem sem moral večkrat zanikati trditve, da sem kandidat za
                  obrambnega ministra. Do takrat nikoli nisem bil kandidat, nikoli se o tem nisva
                  pogovarjala z dr. Drnovškom. Ves čas, tudi po prevzemu dolžnosti sem do prejšnjega
                  ministra vzdrževal korektne odnose. Ne morem reči, da je on vedno ravnal tako
                  oziroma enako, še posebej ne, ko me je pred letom obtožil, da v Izraelu kupujem
                  orožje in to brez njegove vednosti. To da počnem skupaj s predsednikom te države,
                  kar tako, za kdo ve koga, z kdo ve čigavim denarjem in kdo ve kakšne vrste orožje.
                  Kmalu ste lahko še prebrali, da je Slovenija kupila izraelska letala Kvir in celo
                  vrsto podobnih neumnosti, iz česar je postalo vse bolj očitno, da me nekateri
                  poskušajo tako politično kot strokovno diskvalificirati.</p>
               <p>Takrat po Depali vasi sem se dobro zavedal, da opravljanje funkcije ministra za
                  obrambo ne bo preprosto, še manj lahko, saj mi bodo podtikali vse mogoče in
                  nemogoče, pa sem se vseeno zavestno odločil za sprejem kandidature in posledice,
                  ki iz tega izhajajo. Na vprašanje, zakaj sem se tako odločil, odgovarjam z
                  naslednjim. Zato, ker sem se pri svoji poklicni opredelitvi odločil za študijo
                  obrambnega sistema, torej imam tudi strokovno predizobrazbo, pa tudi nekaj malega
                  izkušenj. Zato, ker sem od pripravništva dalje, pa do prvih demokratičnih volitev,
                  se pravi do prevzema namestnika obrambnega ministra delal na področju obrambe ter
                  zaščite in reševanja ter sebi in drugim dokazoval, da je bilo mogoče in je bilo
                  nujno tudi v prejšnjem sistemu ohranjati in razvijati obrambne sposobnosti
                  takratne Socialistične Republike Slovenije. To smo mnogi počeli kljub vztrajnemu
                  ponavljanju, zlasti zveznih vojaških oblasti, da se marsikaj ne da, ne sme, ne
                  more izvajati. Ker smo ne samo jaz, ampak stotine delavcev na področju obrambe in
                  zaščite pripravljali in vzdrževali učinkovit aparat, ki ga je slovenska država
                  uporabila za pripravo, izvedbo, zavarovanje in učinkovito obrambo uresničevanja
                  procesa našega osamosvajanja, smo bili tako prepričljivi in tudi tako
                  učinkoviti.</p>
               <p>Obrambni sistem pa je moral v naslednjo fazo kvalitetne preobrazbe in razvoja,
                  čeprav je bila takrat vojaška in politična osamosvojitev uspešna. Prav tako pa se
                  uspešno razvija in udejanja gospodarska osamosvojitev. Zato sem se odločil za
                  prevzem funkcije, ker je na 100 tisoče Slovencev in drugih državljanov na
                  plebiscitu določilo usmeritev in pot naše prihodnosti. Vsi vemo, da se za nas
                  namesto nas ne bo boril nihče, če tega ne bomo hoteli, znali ali zmogli, najprej
                  in predvsem sami. Samostojnost je maksima, ki narekuje in zahteva aktiven odnos do
                  obrambe in naše obrambne sposobnosti. Zato, ker sem kot namestnik obrambnega
                  ministra v letih 1990 in 1991 uspešno pomagal pripraviti in udejaniti vse tisto,
                  zaradi česar smo plačali tako majhno ceno za našo mirno sedanjost in še lepšo,
                  verjetno tudi gospodarsko uspešnejšo prihodnost.</p>
               <p>Zato, ker sem do podrobnosti proučeval in spoznal zakonske okvire in potrebne
                  spremembe za nadaljnji razvoj in krepitev našega obrambnega sistema, ki sem jih
                  tudi sam pomagal zasnovati in zagovarjati v takratni prvi demoktratično izvoljeni
                  skupščini. Prispeval sem svoj delež k uzakonitvi nujnih sprememb kot predpogoj za
                  osamosvojitev.</p>
               <p>Zato, gospe in gospodje, ker sem v vlogi ministra za informiranje moral in znal s
                  svojimi nastopi v deset dnevni vojni prepričevati svet, da pri nas poteka vojna,
                  ne državljanska vojna, ampak prava vojna, hkrati pa sem moral pokrivati in
                  prikrivati tudi pomanjkljivosti našega obrambnega sistema in naše slabosti, ki jih
                  takrat tudi ni manjkalo in jih spreminjati v naše prednosti. Ker se zavedam, da ne
                  bi bilo osamosvajanje uspešno brez odločnega posega slovenske policije, se
                  popravljam, takratne slovenske milice, ki je v času <q>"mitingov resnice"</q> in kot so
                  govorili na jugu Cankarjevega doma in uspešne obrambe brez operacij, ki sta jih
                  milica in teritorialna obramba izvedli ramo ob rami in z roko v roki.</p>
               <p>Po dogodku v Depali vasi lani, je bilo treba vzpostaviti medsebojno sodelovanje
                  drugačne kvalitete, treba je bilo odstraniti medsebojne sume, treba je bilo
                  sodelovati, si med seboj pomagati in se dopolnjevati v interesu slovenske
                  varnosti, sedanjosti in še bolj prihodnosti. Za potrpežljivo in strpno tkanje vezi
                  je šlo. No, zaradi vseh teh in še zaradi mnogih drugih razlogov sem se odločil in
                  sklenil prevzeti nase posledice prevzema vodenja Ministrstva za obrambo s
                  prejšnjim ministrom, za katerega veste, da je bil Janez Janša. Zavedal sem se, da
                  bo zamera velika. Hkrati pa se zavedam in to bi rad posebej še enkrat poudaril.
                  Naša sedanjost še ni začela šele leta 1990 in se ne bo končala z mojim mandatom.
                  Slovenska država je šele nastala in bistven je pogled v prihodnost. In zaradi
                  prihodnosti sem se takrat odločil kandidirati za ministra za obrambo, saj vem, da
                  lahko prispevam k razvoju naše obrambne vizije.</p>
               <p>Pred vami sem takrat presegel in podpisal izjavo, ki se glasi: <q>"Prisegam, da bom
                  spoštoval ustavni red, da bom ravnal po svoji vesti in z vsemi svojimi močmi
                  deloval za blaginjo Slovenije"</q>. To podpisano izjavo dosledno spoštujem in
                  uresničujem pri vodenju Ministrstva za obrambo, s svojim delom v Vladi in v
                  Državnem zboru. Z vsakim dnem vodenja so se mi odpirala tudi nova vprašanja in na
                  mnoga od njih ni bilo odgovorov. Na mnoga ni bilo nobenih odgovorov, ali pa so
                  sogovorniki trdili, da so vsi odgovori skriti pri nekom izven ministrstva. Potem,
                  ko ni bilo več funkcionarjev Ministrstva za obrambo, ki bi mi lahko odgovorili na
                  ta vprašanja, sem pisno in izjemno korektno nekatera vprašanja, katerih odgovorov
                  nisem mogel pridobiti v arhivu, zastavil Janezu Janši. Od njega sem pričakoval
                  korektne odgovore. Ti odgovori so pomembni tako zame in zanj, pa tudi za državo.
                  Namesto odgovora je sledil napad. Vojaki pravijo in dobro vedo, da je napad
                  najboljša obramba in potem ni bilo več nobenih pojasnil in ni bilo več nobenih
                  odgovorov, vrstila in gostila so se le podtikanja in napadi name, na predsednika
                  Vlade, na najožje sodelavce in celo moji družini ni bilo prizanešeno.</p>
               <p>Odgovoren sem za obrambo Republike Slovenije. Večino svoje energije usmerjam v
                  razvoj našega obrambnega sistema in obrambo pred zunanjimi ogrožanji. Obramba je
                  izrazito državotvorna, zato morajo imeti interesi obrambe prednost pred notranjo
                  strankarsko politiko. Merila, po katerih lahko in moramo presojati obrambo, so in
                  morajo biti tudi v prihodnje predvsem in najprej strokovna, torej profesionalna.
                  Merila morajo varovati tudi profesionalnost in zdaj posebej poudarjam, osebno
                  integriteto ljudi. Ljudje so del, skelet, meso in kri obrambnega sistema. Do danes
                  nisem v Ministrstvu za obrambo zaposlil nobenega funkcionarja ne moje in ne
                  katerekoli druge politične stranke. Temu sem se upiral doslej in tako bom skušal
                  delovati tudi v prihodnje. Nekdo je pred lokalnimi volitvami očitno ocenil, da smo
                  dovolj varni, da si lahko privoščimo še obračun z obrambnim sistemom. Tako je
                  takrat 13 poslancev Državnega zbora podpisalo besedilo interpelacije. Očitajo mi,
                  opravičujem se, nekateri med vami mi očitate politizacijo ministrstva in celo
                  kronski dokaz naj bi bil priložen. Navedbe v interpelaciji ter njeni obrazložitvi
                  so neutemeljene. Nekateri med vami ste omogočili javno predvajanje nekega posnetka
                  dela učnega procesa, kjer so sodelavci Ministrstva za obrambo Republike Slovenije
                  in častniki slovenske vojske - in to ste storili, brez da bi pred tem dobili
                  soglasje posnetih. Predvajanje posnetkov v javnosti, jaz še enkrat povem, je groba
                  kršitev pravic in dostojanstev udeležencev usposabljanja, to je tudi neposredno
                  deskriditiranje delavcev in častnikov, ki so bili na usposabljanju. Vi, ki ste
                  omogočili predvajanje posnetka, ste poizkušali politizirati Ministrstvo za obrambo
                  in zlorabiti namišljeno afero za svoje predvolilne potrebe. Usposabljanje delavcev
                  Ministrstva za obrambo na seminarju Ustvarjan team, strokovno komuniciranje, javno
                  nastopanje in stres, ste poizkušali zlorabiti za svoje strankarske, politične
                  predvolilne potrebe. Nikoli me niso zanimale in me ne zanimajo osebne afinitete
                  delavcev do posameznih političnih strank. Tisto, kar šteje vsak dan v miru, še
                  posebej v vojni, so znanje, sposobnost presojanja in odločanja, vedenja, ki so
                  potrebna za vodenje, vedenja, ki so potrebna za poveljevanje, štejejo sposobnosti
                  pozitivne motivacije sodelavcev in podrejenih, štejejo sposobnosti videti in
                  uresničevati prihodnost in štejejo ambicije po samooboroževanju in prenašanju
                  znanja na druge. Zato še enkrat zavračam kakršnokoli domnevo, poizkus ali
                  aktivnost ministrstva v času mojega mandata, katerega cilj bi bil ugotavljanje
                  opredelitev delavcev ministrstva glede političnega prepričanja oziroma dajanja
                  političnih izjav in ocen. Tega nismo delali, tega ne počnemo in tega ne bomo
                  počeli.</p>
               <p>Rad bi vam, zlasti, ker so prvopodpisani v interpelaciji člani Social-demokratske
                  stranke Slovenije, prebral nek zapisnik sestanka, ki je bil v četrtek, 2. decembra
                  1993, glasi pa se: V prihodnosti mora Ministrstvo za obrambo voditi načrtno in
                  aktivno politiko stikov z javnostjo in oblikovanja javnega mnenja. K temu je v
                  letu 1993 že veliko prispeval časopis Slovenska vojska in komunikacijski treningi
                  zaposlenih na Ministrstvu za obrambo, ki skrbijo za stike z javnostmi. V mesecu
                  decembru bodo organizirani podobni komunikacijski seminarji tudi za poveljnike
                  pokrajinskih štabov teritorialne obrambe in tiste delavce ministrstva, ki
                  prihajajo pri svojem delu v stik z javnostjo. Podpisana Nika Dolinar, trenutno
                  tiskovna predstavnica vaše stranke. Na sestanku pa so bili prisotni takratni
                  minister in sedanji predsednik vaše stranke Janez Janša, gospod Milan Zver,
                  tedanji šef kabineta in Jože Novak in Nika Dolinar.</p>
               <p>Kar zadeva zgodbo o tisti kaseti, ki naj bi bila kronski dokaz, je Ministrstvo za
                  obrambo pisno predlagalo pristojnemu tožilstvu, da opravi preiskavo o tem, na
                  kakšen način je del predmetne video kasete nepooblaščeno prišel v javnost.
                  Zavračamo podtikanja, naj bi bilo kaj takega mogoče le v Ministrstvu za obrambo.
                  Nasprotno, kaseta je verjetno še danes pri podizvajalcu in tam so vsaj
                  enakovredne, če že ne bistveno boljše možnosti, da bi od tam prišla v javnost. V
                  pogodbi je bilo dogovorjeno, da se usposabljanja izvedejo kvalitetno in
                  profesionalno, kar vključuje tudi shranjevanje materiala in onemogočanje
                  zlorabe.</p>
               <p>Nikoli si nisem ogledal tiste kasete, ni me zanimala takrat in me ne zanima danes.
                  Ampak skupina poslancev v odgovoru na stališča Vlade v zvezi z interpelacijo
                  ponovno trdi, da so bile kršene določbe 21., 41. in 42. člena ustave. Takšne
                  trditve sem že zanikal v odgovoru na interpelacijo.</p>
               <p>21. člen ustave ureja varstvo človekove osebnosti in dostojanstva v kazenskem in v
                  vseh drugih pravnih postopkih ter prepoveduje vsakršno nasilje nad osebami, ki jim
                  je prostost kakorkoli omejena ter vsakršno izsiljevanje priznanj in izjav. Nobeden
                  od udeležencev usposabljanja ni bil ne v kazenskem in ne v drugem pravnem postopku
                  niti mu ni bila kakorkoli omejena prostost.</p>
               <p>41. člen ustave pravi, da se ni nihče dolžan opredeliti glede svojega verskega ali
                  drugega prepričanja. Te določbe ni mogoče kršiti z udeležbo na predmetnem
                  usposabljanju, saj nobeden od udeležencev s strani izvajalca ni bil prisiljen, da
                  bi se opredeljeval glede svojega verskega ali drugega prepričanja.</p>
               <p>42. člen ustave prepoveduje poklicnim pripadnikom obrambnih sil članstvo v
                  političnih strankah. Te določbe z udeležbo na usposabljanju ni mogoče kršiti, saj
                  je omenjena prepoved pogoj za zaposlitev v stalni sestavi Slovenske vojske in
                  noben pripadnik Slovenske vojske, ki je zaposlen v poklicni sestavi, ni član
                  katerekoli politične stranke.</p>
               <p>Dejstvo pa je, da je z javnim prikazovanjem video posnetka z usposabljanja
                  delavcev ministrstva grobo kršena določba 35. člena ustave, ki zagotavlja
                  nedotakljivost človekove zasebnosti in osebnostnih pravic, saj so bili posnetki v
                  javnosti predvajani brez kakršnegakoli soglasja udeležencev usposabljanja. Kaseta
                  se nepooblaščeno nahaja v prostorih Socialdemokratske stranke, kar potrjuje
                  spremni dopis, z dne 18.1.1995, ki ga je podpisnik Ivo Hvalica naslovih na
                  predsednika Državnega zbora.</p>
               <p>Za ta program smo se odločili na podlagi pozitivnih izkušenj iz časov mandata
                  prejšnjega ministra. Vsaj trije razlogi so za izvedbo programa v Ribnem in ne v
                  objektih Ministrstva za obrambo. Prvi seminar istega izvajalca v Ribnem 1993 je
                  uspel in udeleženci, še enkrat povem, leta 1993 so imeli prvi seminar istega
                  izvajalca enakega programa v Ribnem. To je bilo v času prejšnjega ministra. Tisti
                  seminar je uspel. Delavci ministrstva so še posebej pohvalili dejstvo, da so se
                  lahko usposabljali izven vsakdanjega delovnega okolja. Pogodbeni partner prav tam
                  v Ribnem izvaja take seminarje za top menedžerje številnih slovenskih firm. Tam
                  imajo pripravljeno in zagotovljeno tudi vso ustrezno učno opremo ter andragoško
                  podporo. Udeleženci seminarja opravljajo dolžnosti, ki zahtevajo stalno
                  dosegljivost. Ves čas nosijo s seboj pozivnike in vedno jih sodelavci in
                  naderejeni potrebujejo pri usklajevanju dela v Ministrstvu za obrambo. Izkjučitev
                  ljudi iz vsakdanje stresne situacije in rednih delovnih obveznosti pa je osnovni
                  predpogoj za uspešno delo na seminarju Ustvarjalni team, strokovno komuniciranje,
                  javno nastopanje in stres.</p>
               <p>Zdaj pa nekaj o neki drugi kaseti. Zavračanja, ki sem jih izrekel, se nanašajo
                  samo na moj mandat. Ne morem in ne bom prevzemal odgovornosti za dogajanja v
                  mandatu prejšnjega ministra.</p>
            </sp>
            <sp xml:id="SDZ1-Redna-28-1995-01-20.sp17">
               <speaker>PREDSEDNIK JOŽEF ŠKOLČ:</speaker>
               <p>Gospod minister, o tistem prej ni potrebno govoriti, tako da govorimo samo o
                  interpelaciji zoper vaše delo, tako da jaz ne bi odpiral teh vprašanj, ker bi bilo
                  nekorektno do prejšnjega ministra, poslank in poslancev, ker po eni strani na to
                  niso pripravljeni, po drugi strani prejšnjega ministra ni tukaj, da bi se lahko
                  branil.</p>
            </sp>
            <sp xml:id="SDZ1-Redna-28-1995-01-20.sp18">
               <speaker>JELKO KACIN:</speaker>
               <p>Z veseljem bom preskočil ta del s tem, da seveda potem pričakujem, da me ne bo
                  skupina podpisnikov vlekla za jezik točno na to temo. Hvala lepa.</p>
               <p>Prerazporeditve v prvi specialni brigadi so bile strokovno utemeljene, tako kot
                  vse razporeditve v Teritorialni obrambi, ki mi jih je v podpis predlagal načelnik
                  Republiškega štaba gospod Albin Gutman, danes pa načelnik generalštaba Slovenske
                  vojske in jih je tudi predhodno parafiral državni sekretar, odgovoren za
                  Teritorialno obrambo, danes pa za Slovensko vojsko, gospod Gorazd Vidrih. Tisto,
                  gospe in gospodje, kar je nesprejemljivo in zaradi česar sem bil kot minister in
                  kot državljan zares zaskrbljen pa je vaše javno izpostavljanje in manipuliranje s
                  častniki in poveljniki Slovenske vojske s strani nekaterih poslancev Državnega
                  zbora, ponavljam, ne vseh, samo nekaterih poslancev Državnega zbora.</p>
               <p>V interpelaciji zoper obrambnega ministra javno blatite poveljnika II.
                  pokrajinskega štaba v Novem mestu. Diskreditirate poveljnika IV. pokrajinskega
                  štaba v Postojni. Izpodbijate strokovnost poveljniku I. specialne brigade Moris v
                  Kočevski Reki. Nekateri poslanci si jemljete pravico, ki vam je nihče ni dal in je
                  nikoli niste imeli. To so pristojnosti načelnika generalštaba Slovenske vojske. Ti
                  častniki so poveljniki na najbolj izpostavljenih položajih najbližje vojnemu
                  žarišču, ki je od naših meja oddaljeno le nekaj 10 kilometrov. To so enote in
                  poveljstva, ki morajo reagirati v realnem, v zelo kratkem času, ki morajo
                  posredovati na sami meji in v primeru zapletov zdržati do mobilizacije drugih enot
                  Slovenske vojske. Gospa in gospodje podpisniki interpelacije. Nihče od vas ni
                  poveljeval tem ljudem in če tudi bi, bi ne smeli zlorabljati ljudi na način, kot
                  ste to storili v interpelaciji vi. Ti gospodje si tega niso zaslužili, vi pa ste
                  se podpisali pod dokument, brez da bi se zavedali, kakšno škodo in krivico ste
                  povzročili tem ljudem. Ti ljudje so, ponavljam, vsak dan v situaciji, ki zahteva
                  izjemno odgovornost, ki jo nosijo pri opravljanju svojih poveljniških dolžnosti.
                  Najmanj, kar pričakujem od vas je, da se boste danes, tukaj, na tem mestu tem
                  gospodom javno opravičili. Če je to, kar ste storili, posledica neznanja, je to
                  mogoče odpustiti, kajti, kdor dela, tudi greši in se na napakah uči. V kolikor pa
                  ste to krivico povzročili zavestno in zlonamerno, potem vam, gospa in gospodje,
                  ostane samo vaša vest. Poslanska imuniteta ni mandat za žalitve in ni mandat za
                  povzročanje krivic ljudem, ki se izpostavljajo za obrambo slovenske države. Eno je
                  interpelacija zoper obrambnega ministra, drugo pa je manipuliranje s častniki
                  Slovenske vojske. Gospodje poveljniki so postali krivi, neprimerni in nesposobni
                  samo zato, ker je obrambni minister nekdo drug in ne več prejšnji obrambni
                  minister. Prej sem povedal, kako so bili cenjeni v prejšnjem mandatu in kako so
                  napredovali. Pred tem so bili zadosti dobri za odgovorne naloge, za napredovanja
                  in priznanja. Danes niso, po vašem mnenju, vredni nič in jih ponižujete. V bistvu
                  ste podpisali izjavo gospoda Janeza Janše v Slobodni Dalmaciji dne 10. decembra
                  lani, ki se glasi: na mnoga važna mjesta u slovenskoj vojsci došli so nesposobni
                  ljudi, koji nisu u stanju voditi jedinice, koje su im povjerene. V našem Državnem
                  zboru govorimo slovensko, zato bom v izogib očitkom, prebral še prevod: Na mnoge
                  pomembne položaje v slovenski vojski so prišli nesposobni ljudje, ki niso sposobni
                  voditi njim zaupanih enot. Izjava odraža tipične manire avtorja izjave, ki ne
                  spoštuje nikogar in nikomur, razen sebi, ne priznava sposobnosti na področju
                  obrambe. Kako je mogoče, da nekdo v časopisu sosednje države izreče tako misel,
                  znižuje sposobnost odvračanja agresije in s tem hkrati slabi slovenski obrambni
                  sistem. Vi pa ste nasedli in mirno podpisali njegov, osebne zamere poln pomflet.
                  Samo prejšnji minister ve, kaj se je pogovarjal s takratnim poveljnikom 8.
                  pokrajinskega štaba, magistrom Vikijem Kranjcem ob njegovi prerazporeditvi na
                  dolžnost vojaškega atašeja. To se ni zgodilo na prošnjo častnika kot pišete vi v
                  interpelaciji, ampak je prošnjo moral napisati na zahtevo ministra. Čeprav ga je
                  častnik opozarjal, da ne govori nemškega jezika, je bil prerazporejen na dolžnost
                  atašeja v Nemčiji. Odločba pa je bila podpisana prej, preden je minister z njim
                  opravil kakršenkoli razgovor. Tukaj imam odločbo, ki je datirana s 15., pogovor in
                  prošnja pa je bila napisana 16., naslednji dan. Devet podpisnikov pa na odgovor
                  Vlade na interpelacijo očita tudi, da potencialni vojaški ataše na Dunaju ne
                  izpolnjuje potrebnega pogoja znanja dveh svetovnih jezikov. Naš vojaški in
                  letalski ataše na Dunaju ni potencialni ataše. Ob materinem jeziku govori tuje
                  jezike. Govori angleško, nemško, madžarsko in srbohrvaško. Imenovan je bil v
                  skladu z zakonom o zunanjih zadevah in pri tem ni bil kršen 15. člen zakona o
                  zunanjih zadevah, tako kot trdite vi.</p>
               <p>Vračam se nazaj. Zoper magistra Vikija Kranjca ni bil v času do moje zamenjave
                  načet ne disciplinski, niti kakršenkoli drug postopek za ugotavljanje
                  odgovornosti. Gospa in gospodje, obsodili ste ga prej, preden mu je kdorkoli sploh
                  začel soditi. Če bo kdaj zoper njega uveden postopek, bodo tudi zanj veljala enaka
                  pravila in isti zakoni, kot za druge državljane.</p>
               <p>Tisto, kar pa razumem, je zavzemanje podpisnikov za preiskavo o trgovini z orožjem
                  in malverzacijah v Ministrstvu za obrambo v času prejšnjega ministra, ampak sem
                  bil že opozorjen, da to ni tema današnjega pogovora. Ampak to zavzemanje je v
                  skladu tudi s sklepi Vlade in ga podpiram in to spoznanje je verjetno tudi ključno
                  ozadje napadov, podtikanj in interpelacije. Preiskava o morebitnih nepravilnostih
                  ni moja glavna naloga, zato smo poročila in vse ovadbe o doslej pridobljenih
                  spoznanjih in odkritjih iz prejšnjega mandata posredovali pristojnemu tožilstvu.
                  Ministrstvo za notranje zadeve je delalo in ukrepalo na enak način.</p>
               <p>Državnega sekretarja ste obtožili, da je brez pooblastil dovolil skladiščenje
                  zabojnikov z ilegalnim orožjem na brniškem letališču. Ne vem, kdo med vami se je
                  ukvarjal s tistim orožjem, da ste lahko podpisali kaj takega.</p>
               <p>Vem pa naslednja dejstva. Poveljnik Bojan Šuligoj je o namestitvi zabojnikov, pa
                  ne zabojnikov z orožjem, ampak samo zabojnikov, seznanil svojega nadrejenega. To
                  pa ni bil minister, ampak takratni načelnik Republiškega štaba teritorialne
                  obrambe. Saj je poveljnik vojak in poroča po liniji poveljevanja navzgor. Čudne so
                  vojske, pri katerih so poveljniki v neposredni zvezi z ministrom. V takih vojskah
                  je minister, minister poveljnik, načelnik generalštaba in še kaj. In danes je
                  takih držav vse manj.</p>
               <p>V varnostnem poročilu varnostnega organa iz gorenjske pokrajine, z dne 13.2.1992,
                  gorenjska pokrajina poroča varnostnemu organu v Ljubljano o zapletih pri
                  opravljanju straže na letališču Brnik in občasnem umikanju straže zaradi nalaganja
                  in odvažanja zabojnikov. Poročilo govori o nezaupanju in nezadovoljstvu stražarjev
                  teritorialne obrambe, pa se kljub temu VOM-u, takratnemu direktorju VOM-a in
                  ministru za obrambo nič ni zdelo sumljivo. Vse do takrat, ko takratni minister za
                  informiranje opozoril obrambnega ministra na večje število zabojnikov. Šele
                  takrat, takrat aprila leta 1992, so od poveljnika Šuligoja zahtevali pisno izjavo,
                  ki jo je tudi napisal. Zakaj je takrat moral podpisati tisti dokument, ki ga je v
                  javnost na tiskovni konferenci posredoval predsednik Social-demokratske stranke,
                  je posebej zanimivo vprašanje. Dejstvo pa je, da ima ta gospod, torej stranka
                  prvopodpisanih očitno zasebni državni arhiv, iz katerega po potrebi razmnožuje
                  zaupne dokumente, ki jih po svoje interpretira in posreduje v javnost.</p>
               <p>Tako je v javnost po interpelaciji posredoval tudi nek dokument Ministrstva za
                  notranje zadeve, ki ga pa v našem arhivu spet ni. Če ne verjamete ali ne. Takrat,
                  leta 1992 v Ministrstvu za obrambo niso knjižili strogo zaupne pošte, ki je bila
                  naslovljena na takratnega ministra, tiste pošte torej ni bilo in je ni, le v
                  javnosti se tu in tam pojavi kdaj kakšen kos iz vedno enega in istega vira.</p>
               <p>Na tisoče pištol brniškega porekla je šlo iz skladišča Ministrstva za obrambo na
                  tuje. Pa ne takrat, ko naj bi to dokazoval dokument, ki ga v našem arhivu ni,
                  ampak mnogo kasneje v drugih količinah, na drugega odjemalca, kot to dokazuje drug
                  dokument s podpisom takratnega obrambnega ministra, ki je v našem arhivu. Ampak o
                  tem govorijo ovadbe, ki so šle iz našega in iz Ministrstva za notranje zadeve.</p>
               <p>Spoštovane gospe in gospodje! Pojdimo naprej. Tisto, kar podpisniki interpelacije
                  nočete razumeti je ena od bistvenih razlik med teritorialno obrambo in slovensko
                  vojsko. Ko pišete o prerazporeditvah, izhajate iz predpostavke, da bodo tudi v
                  prihodnje vojaki, podčastniki in častniki slovenske vojske službovali ves čas v
                  enem kraju, namesto da bi se selili z enoto ali premeščali na mesta in položaje,
                  kjer jih v enotah in poveljstvih potrebujemo in kar je najbolj zanimivo, da bodo
                  ves čas delali v enem kraju, pa kljub temu lepo napredovali. Tako ni v nobeni
                  vojski in tudi v naši vojski tako ne more biti. Vojaški poklic je lep, toda
                  zahteven in selitve znotraj Slovenije bodo tudi v bodoče. Privilegij biti vojak v
                  domačem kraju je bil samo v teritorialni obrambi, v času, ko nismo imeli stalne
                  vojske in so se enote aktivirale samo med vajami. Danes pa vojake, podčastnike in
                  častnike potrebujemo vsak dan v mnogih enotah, v mnogih učnih centrih.</p>
               <p>Kadrovsko zaledje generalštaba slovenske vojske so pokrajinski štabi in prištabne
                  enote. Drugih možnosti popolnjevanja trenutno ni. V kolikor kdo od vas pozna drugo
                  rešitev, lahko pomaga rešiti enega temeljnih problemov in dilem slovenske vojske.
                  Kako kadrovsko okrepiti generalštab in hkrati ne osiromašiti operativnih
                  poveljstev. Generalštab danes potrebuje 86% več častnikov kot takrat, ko sem
                  prevzel ministrstvo, zato ker prerašča teritorialna obramba v slovensko
                  vojsko.</p>
               <p>Premeščanje znotraj Slovenije so edina rešitev in ne pozabimo, še pred štirimi
                  leti so častnike premeščali tudi več kot 1000 km daleč. Občutek imam, da bi
                  nekaterim, ki so podpisali ta odgovor, ki so napisali še odgovor na odgovor Vlade,
                  ustrezalo, če bi bila država še manjša, takorekoč mestna in bi bilo potem tudi
                  fizično mogoče potovati več kot 90 km daleč. 90 km navajam zato, ker ste to
                  napisali vi v odgovoru. Zapisali ste, da se s premestitvijo delavcev na več kot 90
                  km oddaljena delovna mesta slabšajo stanovanjski in življenjski pogoji.</p>
               <p>Gospa in gospodje, mislim tu na podpisnike, iz Cerkelj ob Krki se na brniško
                  letališče vsak dan že nekaj let pripelje veliko pripadnikov letalske enote in vsak
                  dan se vrnejo domov. Ta pot je veliko daljša od 90 km. Prerazporejenim pa
                  zagotavljamo tudi stanovanja v mestih, kamor so prerazporejeni. Nočem biti
                  nesramen, toda če se pripadnik specialne enote pritožuje zaradi premestitve, potem
                  ne vem, v čem je njegova specialnost. Mar je to v specialnem statusu, v specialnem
                  privilegiju, v specialnem bolniškem staležu, specialni ali pa nespremenljivi
                  lokaciji službovanja ali pa v njihovih specialnih zahtevah.</p>
               <p>Očitate mi, da nekateri poveljniki, ki so bili po vašem najbolj zaslužni v
                  desetdnevni vojni, niso več poveljniki v domačih pokrajinah. To je res. Danes
                  vojska ne more živeti samo od herojev v domačih pokrajinah. Heroje potrebujemo
                  tudi v generalštabu. Vojak mora napredovati, mora se šolati in razvijati. Tudi
                  teritorialci, tudi najbolj zaslužen teritorialec mora biti vojak in vojaki
                  sprejmejo ukaz svojega nadrejenega, ali pa se umaknejo in niso več vojaki.
                  Ponavadi se vojaki ne cmerijo, poveljniki se tudi ne smejo cmeriti. Ne vem, če vas
                  je kateri od častnikov pooblastil, da navajate njegov primer. Če je to storil, bo
                  težko ohranil avtoriteto pred svojimi podrejenimi. Ne vem, s kakšno pravico
                  nekatere častnike izpostavljate v javnosti in iz njih delate žrtve. Mislim, lahko
                  pa tudi, da se motim, da so ti ljudje preponosni, da bi si zaslužili takšen
                  pokroviteljski odnos in politično manipuliranje. Noben častnik ni član politične
                  stranke, ker mu naša ustava tega ne dovoljuje in zato v prihodnje s častniki
                  slovenske vojske, prosim, ne manipulirajte.</p>
               <p>Podpisniki interpelacije pripadajo tistim političnim strankam, ki so najbolj
                  glasne v boju proti privilegijem, še posebej proti privilegijem borcem narodno
                  osvobodilne borbe. Mar zahtevate poseben status in posebne privilegije za
                  nekatere, ki so bili aktivni v deset dnevni vojni. Če je temu tako, potem njim,
                  tem častnikom, ki jih navajate kot žrtve, delate veliko krivico. Potrebe obrambe
                  in Slovenske vojske bodo imele prednost pred osebnimi interesi posameznikov,
                  četudi so tako kot jaz, ali prejšnji minister, tako kot sedanji in nekdanji
                  načelnik general štaba slovenske vojske, sodelovali v projektu osamosvajanja in
                  deset dnevi vojni. V vojni smo bili zato, da smo vojno končali nam v prid, zato,
                  da bi lahko čimprej živeli spet v miru. Tam smo bili vsi, vojaki in policisti,
                  starejši in mlajši, ženske in moški, slovenke in slovenci in tudi drugi državljani
                  so bili z nami. V osamosvojitev večina ni šla in v njej nismo sodelovali zaradi
                  privilegijev. Nekateri so dobili odlikovanja, drugi priznanja, posledice vojne pa
                  bodo do smrti občutili samo invalidi vojne in svojci padlih. Dosmrtnih
                  predsednikov, dosmrtnih ministrov, dosmrtnih poslancev in tudi dosmrtnih
                  poveljnikov v demokratičnih državah ponavadi nimajo in tudi mi jih ne potrebujemo
                  in ne zaslužimo. Podprl in podpisoval bom utemeljene kadrovske predloge načelnika
                  general štaba slovenske vojske, da bi okrepil general štab enote in poveljstva
                  slovenske vojske in omogočil mlajšim častnikom napredovanje na bolj odgovorne
                  poveljniške dolžnosti.</p>
               <p>Celo vrsto drobnih očitkov ste mi zapisali ob interpelaciji, nekaj pa me je
                  prepričalo, da je na nekatera vprašanja nemogoče, ali pa zelo težko odgovoriti.
                  Vas, podpisnik, odgovori velikokrat sploh ne zanimajo. Kadrovsko poročilo je bilo
                  v Državnem zboru zaklenjeno v blagajni od 10. novembra 1994 do 13. januarja letos.
                  Poročilo Vlade o uresničevanju temeljnih razvojnih programov do leta 2003 pa od
                  26. novembra 1994. Obe poročili ste imeli in kljub temu ste podpisali
                  interpelacijo z očitki in vprašanji, ki so pojasnjena prav v teh dokumentih.
                  Dopuščam možnost, da za ta poročila niste vedeli, ampak dve seji Odbora za obrambo
                  sta bili medtem pa teh gradiv niste uvrstili na dnevni red. Zahtevali ste posebno
                  sejo, da bi se seznanili z interpelacijo in potem na njej zahtevali, naj odgovor
                  pošljemo čim prej. Takrat sem vas opozoril, da pisna poročila že imate in to kar
                  nekaj časa. V petek 13. januarja je bila seja Odbora za obrambo. Nekateri
                  podpisniki, med njimi celo podpredsednik Odbora za obrambo, ste bili na seji in
                  medtem, ko je seja trajala, ste podpisali še nek drug dokument z naslovom <q>"Odgovor
                  na stališča Vlade in tako naprej"</q>. Čeprav ste vedeli, kaj bo na dnevnem redu, ste
                  imeli v naprejšnje stališče in ste me spet obtožili, ne da bi ped tem izkoristili
                  možnosti, ki jih za vašo seznanitev ponuja Odbor za obrambo.</p>
               <p>In za konec še nekaj o mojem varovanju. Ne živim v problematičnem okolju.
                  Nasprotno, z vsemi sosedi se dobro razumem in vedno se z veseljem vrnem domov v
                  svoj kraj, zato doma zadošča tehnično varovanje. Fizičnega varovanja od VOMA ne
                  potrebujem in ga ne želim. Tudi tehnično varovanje je manj zahtevno, kot pa ga je
                  priporočilo Ministrstvo za notranje zadeve. O načrtu varovanja me varuje tudi
                  Ministrstvo za notranje zadeve in v primeru potrebe tudi oni posredujejo.
                  Popolnoma zaupam naši šesti upravi in pristojnim službam Ministrstva za notranje
                  zadeve, ki v medsebojnem sodelovanju dopolnjuje ta načrt varovanja ministra za
                  obrambo. Na dopustu sem bil v tujini na svoje stroške in nisem bil gost države,
                  kjer sem dopustoval. Zato tista država ni skrbela za mojo varnost. Državni zbor me
                  za čas dopusta ni razrešil in tudi med dopustom sem bil minister za obrambo in
                  vsak dan dopusta sem bil na zvezi s svojimi sodelavci z Ministrstva za obrambo. Pa
                  ne gre samo za dosegljivost po telefonu. Minister za obrambo mora biti dosegljiv
                  vsak dan, skoraj vsako uro in svoj dopust zaradi potreb službe tudi skrajša in
                  prilagodi potrebam opravljanja funkcije. Na varovanje med dopustom nisem imel
                  pritožb in se nisem nikomur pritožil, čeprav bi tudi sam in moja družina bili na
                  dopustu raje kdaj sami. Kako pa bi zgledalo, če bi sem prišel hrvaški obrambni
                  minister, pa bi ne vedel za njegovo bivanje pri nas. Najprej je potrebno obvestiti
                  državo, da nekdo tja prihaja in potem se v dogovoru s temi državami organizira
                  tudi varovanje.</p>
               <p>In sedaj o tem nesrečnem ali pa srečnem potapljanju. Že dolgo vrsto let sem
                  potapljač. Potapljal sem se, ko še nisem bil minister, potapljam se sedaj, ko sem
                  minister, čeprav manj kot včasih in potapljal se bom vse dokler mi bo zdravje to
                  omogočalo. Ne želim vam predavati o potapljanju, toda vedno uporabljam le svojo
                  obleko, le svojo opremo, ki jo poznam, ji zaupam in jo obvladam. Sam imam svojo
                  dvojno opremo, zase imam tudi rezervni komplet. Dokler nisem bil minister, sem bil
                  tudi potapljač - reševalec. Imam tri zvezdice in pod vodo sem bil že zdavnaj več
                  kot stokrat in kmalu bom imel za seboj 200 potopov. Eden od spremljevalcev, ki so
                  skrbeli za mojo varnost, je res bil tudi potapljač slovenske vojske in po tistem,
                  ko sem videl, kako slaba je oprema slovenske vojske za potapljače, sem se odločil,
                  da bom storil vse, kar je v moji moči, da bi tudi slovenska vojska imela vsaj tako
                  dobro in varno opremo, kot jo ima nekdo, ki se potaplja samo ljubiteljsko.</p>
               <p>Vedno znova mi očitate, da sem se peljal s helikopterjem slovenske vojske.
                  Nekateri pišejo celo v časopise, da so me videli tam in takrat, ko me zagotovo
                  niso peljali po zraku, ampak je že tako, da so povsod ljudje, ki o meni vedo več
                  in bolje, kot vem o sebi sam in moji spremljevalci, ki vedo vse o mojem gibanju in
                  moji dosegljivosti. Ko sem bil namestnik obrambnega ministra, so mi v časovni
                  stiski velikokrat pomagali v letalski enoti milice in kasneje policiji. Bil sem
                  eden redkih, ki so ga peljali po zraku tudi med vojno, in eden redkih, ki so mu
                  grozili s sestrelitvijo in tudi streljali na helikopter, v katerem so me peljali.
                  Takrat me ni bilo strah in tudi danes toliko zaupam našim posadkam, da z njimi,
                  kadar je nujna potreba, potujem tudi v slabem vremenu in ponoči, za osnovno
                  zaupanje gre.</p>
               <p>Nikoli se nisem srečal z nekdanjimi funkcionarji hrvaške države v helikopterju
                  slovenske vojske in nikoli naši piloti niso uporabi helikopter samo za to, da bi
                  se z nekom, ki ni funkcionar sosednje države, srečal. Bil sem tudi v Beli krajini,
                  tudi s helikopterjem in vedno sem imel za to tehtne službene razloge. V odgovoru
                  na interpelacijo sem vam natančno pojasnil, kdaj sem bil tam, ampak v
                  interpelaciji ste me obtožili, da sem se srečeval z nekdanjim hrvaškim
                  funkcionarjem, na datum pa zagotovo nisem bil tam, na dan ko sem gostil obrambnega
                  madžarskega obrambnega ministra in je bila stvar v celoti izmišljena ali pa recimo
                  netočna. Tudi v prihodnje bom vsa svoja formalna in zasebna poznanstva uporabil za
                  preverjanje realnosti ocen o dogajanjih v Bosni in Hercegovini. Še posebej to
                  velja za sedanje obdobje, ko so tam največji viri ogrožanja varnosti v Republiki
                  Sloveniji. In če bo treba, se bom srečal še s kom iz sosednje države, ki so
                  kriznemu žarišču bližje in na ta način potrdil ali preveril realnost naših
                  ocen.</p>
               <p>Spoštovane poslanke in poslanci! Potem pa smo dva dni nazaj dobili še nov paket
                  obtožb. V dodatnih razlogih za interpelacijo mi podpisniki interpelacije očitajo
                  službeno kreditno kartico zame in za tri državne sekretarje Ministrstva za
                  obrambo. Potrebno je ugotoviti, tako kot pravi Ministrstvo za finance v dopisu z
                  dne 19.1., da je poslovanje s plačilnimi karticami normalen in ustrezen način
                  plačila, še posebej, ko gre za potovanje v tujino in je razširjen tudi pri
                  poslovanju državne uprave. Plačilo preko kartic ne moremo smatrati kot najemanje
                  kreditov v breme države, kar je predmet 149. člena Ustave Republike Slovenije.</p>
               <p>Nobenega kredita v breme te države nisem podpisal, tudi ko gre za temeljne
                  razvojne programe in nakupe iz tega naslova, tiste kredite podpisuje minister za
                  finance in ne minister za obrambo. Vsekakor pa je potrebno pristojnemu
                  računovodstvu predložiti vse fakture oziroma račune, ki se nanašajo na opravljena
                  plačila in so podlaga za presojo upravičenosti posameznega stroška. To je določeno
                  z uredbo o povračilu stroškov za službena potovanja v tujino, Uradni liste
                  Republike Slovenije, števila 38 iz leta 1994.</p>
               <p><q>"Filmo plasis"</q>, ki je zastopnik za kartice Eurokart, je Ministrstvo za obrambo
                  podpisalo pogodbo za štiri kreditne kartice in sicer za ministra ter tri državne
                  sekretarje. Gre za delavce, ki opravljajo dolžnosti, ki so povezane s številnimi
                  potovanji v tujino. Z njimi se plačujejo nujni stroški potovanj v tujino, kar je
                  praksa tudi drugih ministrstev.</p>
               <p>Računi, ki so citirani v dopolnitvi interpelacije, predstavljajo: prva dva stroške
                  poslovne večerje 5.11.1994 med obiskom uradne delegacije v Izraelu ter stroške, ki
                  so nastali za uradno spremstvo slovenske delegacije s strani izraelske države. Vsi
                  omenjeni stroški so skladni z omenjeno odredbo o povračilu stroškov za službena
                  potovanja v tujino. Tisto, kar ste napisali v tem dodatku, pa je še ena velika
                  laž. Zapisali ste, da navajate tri najbolj očitne primere kršitve. Vse te tri
                  navedbe so edini in ves plačilni promet, ki je šel preko te kreditne kartice.
                  Nobenega drugega plačilnega prometa ni bilo, nobenega drugega plačilnega prometa
                  ni bilo. Zatrdili ste, da to kartico največ uporabljata minister Kacin in državni
                  sekretar Žnidarič. Pri državnem sekretarju Žnidariču je samo eno nakazilo oziroma
                  eno plačilo realizirano preko te plačilne kartice. Pri državnemu sekretarju
                  Vidrihu je samo eno plačilo realizirano preko plačilne kartice in sicer je to
                  prijavnina za šolanje naših častnikov na West pointu in nič drugega ni šlo preko
                  teh kartic. Vi pa navajate, da gre za celo vrsto kršitev in navajate najbolj
                  očitne primere kršitev. Tako piše v vašem dodatku.</p>
               <p>Trditev, da mora ministrstvo, poleg računov, za vsako kartico plačati še članarino
                  8.000 slovenskih tolarjev ter provizijo in zamudne obresti, je neutemeljena, saj
                  se z omenjeno kreditno kartico vplačuje vpisnina v višini 5.000 tolarjev in
                  članarina, letna članarina v višini 5.000 slovenskih tolarjev. Navedeno torej ne
                  pomeni nikakršnega kršenja zakona o izvrševanju proračuna za leto 1994.</p>
               <p>Trdite, da Ministrstvo za obrambo plačuje privatni domači telefon. Trditev je
                  neutemeljena. Doma imam dva lastna telefonska priključka, tukaj imate dve plačili,
                  eno se glasi na moje ime, eno se glasi na ženino ime. Ministrstvo plačuje le
                  posebni telefonski priključek za varno elektronsko pošto Ministrstva za obrambo
                  Republike Slovenije in <q>"kripto"</q> telefon. Ta priključek mi bo po prenehanju
                  funkcije odklopljen in ga tudi ne potrebujem po prenehanju funkcije. Dejstvo pa
                  je, zdaj se pa spet vračam malo nazaj, da pa se je v prejšnjem obdobju, pri
                  prejšnjem ministru to redno počelo in so plačevali telefone, zasebne telefone, ne
                  samo službene.</p>
            </sp>
            <sp xml:id="SDZ1-Redna-28-1995-01-20.sp19">
               <speaker>PREDSEDNIK JOŽEF ŠKOLČ:</speaker>
               <p>Gospod minister, tudi zdaj velja, da se držite tega, kar je vam očitano, ker nima
                  nobenega smisla širiti teh stvari in jemati to v obravnavo.</p>
            </sp>
            <sp xml:id="SDZ1-Redna-28-1995-01-20.sp20">
               <speaker>JELKO KACIN:</speaker>
               <p>Nadalje v točki 3 mi očitate, da sem za novo leto v podjetju Aureja Celje naročil
                  za en milijon 900.000 slovenskih tolarjev novoletnih daril. Navedba je brez
                  vakršnekoli utemeljitve, saj je tudi iz dopisa direktorja Aureje Celje, z dne
                  19.11.1995 razvidno in ta dopis imam tukaj s seboj, da so bili v tem letu, v
                  zadnjih treh mesecih v proizvodnji le izdelki, planirani z letnim planom in sicer
                  službene oznake, čini, odlikovanja in medalje. Lahko, da živite v zmoti, da se je
                  delalo tako, kot včasih, ampak letos je prvo leto, ko minister za obrambo ne daje
                  nobenih novoletnih daril. Tudi iz knjigovodske dokumentacije Ministrstva za
                  obrambo ni razvidno, da bi Ministrstvo za obrambo plačevalo kakršnekoli reklamne
                  izdelke. Glede na navedeno ni nobene utemeljene, niti dokumentirane obtožbe o
                  razsipništvu ministrstva ali kršenju zakona o izvrševanju proračuna. S sprejetjem
                  Slovenije v partnerstvo za mir so se mednarodne aktivnosti Ministrstva za obrambo
                  močno povečale. V svetu je običaj, da imajo najbolj izpostavljeni delavci
                  obrambnih in drugih ministrstev tudi uradne fotografije. Zato je Ministrstvo za
                  obrambo pri fotografu naročilo izdelavo takih fotografij in to za ministra,
                  državne sekretarje, direktorje uprav in organov v sestavi, torej za vodilne in
                  tudi za vodilne delavce v generalštabu, za vojaške atašeje in druge delavce na
                  področju mednarodnih odnosov v Ministrstvu za obrambo. Izdelava takih fotografij
                  je bila praksa v Ministrstvu za obrambo že prej. Tukaj vam navajam dokaz, tu je
                  knjiga Teritorialna obramba in tukaj imate uradne fotografije ne samo častnikov,
                  ampak tudi ministra, načelnika republiškega štaba, pa še koga bi se lahko našlo,
                  poveljnika I. specialne brigade. To niso fotografije, ki bi jih delal fotograf
                  Ministrstva za obrambo. To so uradne fotografije za uradne potrebe. Konec koncev
                  tudi za vas, za poslance Državnega zbora so pripravili uradne fotografije, s
                  katerimi vas predstavljajo, kadarkoli greste na tuje. Pri tem bi rad povedal samo
                  to, da fotograf, ki ga imamo zaposlenega na uredništvu Slovenske vojske, še nima
                  ustrezne opreme za tako izdelavo fotografij in to bomo nadomestili šele v
                  naslednjem obdobju materializacije oziroma modernizacije  uredništva časopisa
                  Slovenske vojske.</p>
               <p>Podpisani poslanci mi očitajo, da sem omogočil uporabo službenih avtomobilov v
                  nasprotju s sklepi Vlade. Dejstvo je, da je svetovalec Vlade gospod Zoran
                  Klemenčič avto Nisan Maxima dobil v uporabo zaradi službenih potreb. To se je
                  zgodilo konec oktobra 1994 iz avtoparka Ministrstva za obrambo. Sam je delavce
                  avtoparka opozoril, da mu avto takega razreda ne pripada, vendar takrat ni bilo na
                  razpolago drugega avtomobila. Omenjeni avto je sredi decembra vrnil v avtopark
                  Ministrstva za obrambo, ko mu je bil zagotovljen drug avtomobil ustreznega
                  razreda. Za avtomobile, ki smo jih kupili za potrebe obveščevalno varnostne
                  službe, je izdala ustrezno soglasje Komisija Vlade za izdajo soglasij za nakup
                  oborožitve, vojaške opreme in specialne operativne tehnike - ne bom zdaj citiral
                  številk - z dne 15.9. ter na podlagi odredbe številka ta pa ta, z dne 23.4. Uprave
                  za logistiko Ministrstva za obrambo, ki ga je podpisal predsednik komisije, to pa
                  je generalpolkovnik Albin Gutman.</p>
               <p>Nakup službenih vozil za redno dejavnost Ministrstva za obrambo je bil načrtovan v
                  načrtu opremljanja organov in uprav v sestavi Ministrstva za obrambo v letu 1994 v
                  obsegu, ki so ga dovoljevala finančna sredstva. Vlada Republike Slovenije je na
                  93. seji 7. julija lanskega leta obravnavala predlog načrtov opremljala za leto
                  1994 ter ga s sklepom 7.7. tudi sprejela oziroma potrdila. S tem so bili
                  zagotovljeni pogoji za nakup šestih vozil do 2000 kubičnih centimetrov in dveh
                  vozil nad 2000 centimetri. Z načrtom je bila dovoljena tudi nabava neborbenih
                  vozil za potrebe teritorialne obrambe. Na podlagi tega načrta je bil realiziran
                  nakup treh vozil Laguna s kubaturo 2000 kubičnih centimetrov, ki so bili dodeljeni
                  dvema državnima sekretarjema in načelniku generalštaba slovenske vojske, kar
                  dovoljuje tudi sklep o zagotavljanju in uporabi avtomobilov za potrebe
                  funkcionarjev Vlade in ministrstev.</p>
               <p>Specifične delovne naloge organov obveščevalno varnostne službe so nastale zaradi
                  pomanjkljive popolnitve z vozili zaradi operativnega prikrivanja in relativno
                  starega voznega parka. Torej kupili smo osem vozil posebne kategorije posebne
                  proizvodnje s posebno močjo motorja. S sklepom Komisije Vlade Republike Slovenije
                  za izdajo soglasij za nakup oborožitve ter vojaške opreme in specialno operativne
                  tehnike, ki je bil sprejet na 5. seji je bil realiziran nakup specialnih vozil, ki
                  se uporabljajo za obveščevalne in ostale operativne naloge tega organa. Med drugim
                  trdite, da direktor VOMA uporablja nepooblaščeno audikvatro, kubature 2300 cm3.
                  Danes zjutraj sem preveril stanje na števcu. To vozilo ima prevoženih 1060 km in
                  se uporablja samo za spremstvo ob obiskih tujih ministrov za obrambo v naši
                  državi. Direktor 6 uprave tega vozila ne uporablja, tako kot vi trdite v tem
                  zadnjem tretjem paketu obtožb.</p>
               <p>Imam pa seveda celo vrsto drugih podatkov, ki pa ne zadevajo to obdobje. Govorijo
                  pa točno o teh in takih vozilih 6 uprave, ki so bila nabavljena v tujini, zaradi
                  česar so bila podana poročila ustreznim in pristojnim organom. To se nam dogaja
                  vedno znova. Sedaj nekaj iz tega mandata.</p>
               <p>Januarja smo bili obveščeni, da ima neka firma iz Avstrije visoko terjatev do
                  Ministrstva za obrambo. O tem nimamo na Ministrstvu za obrambo nobenih dokumentov,
                  firma pa nas toži za 4 milijone avstrijskih šilingov. Terjatev gre v leto 1993,
                  dosedanje preverjanje pa kaže, da naj bi bil dolg še iz tistih časov prejšnjega
                  mandata in govori o tranzitu orožja čez tretje države. Skratka, preverjanje
                  nadaljujemo. Nočem se vračati v preteklo obdobje, ampak se vračam na tisti del
                  mojega uvodnega nagovora, ko vam pripovedujem, da se vedno znova najdemo pred
                  vprašanjem, na katerega ni odgovora, ker so blagajne, v katerih bi morali biti
                  dokumenti, kristalno čiste in dezinficirane.</p>
               <p>Poslanci, podpisniki dopolnitve interpelacije mi očitajo nesmotrno razsipniško in
                  nenamensko uporabo proračunskega denarja, kar naj bi povzročilo v prejšnjem letu
                  povečanje materialnih stroškov kar za 400%. Dejstvo je, da je Državni zbor
                  11.11.1994 sprejel rebalans proračuna za leto 1944. Na proračunski postavki 3.333,
                  to so materialni stroški, je Ministrstvu za obrambo dodatno zagotovljeno 350
                  milijonov slovenskih tolarjev. Ta sredstva so bila zagotovljena predvsem zaradi
                  povečanja drobnoprodajnih cen v letu 1994. S proračunskim memorandumom za leto
                  1994 je bila predvidena inflacija 13%, dejanska inflacija znaša 19%, kar sami
                  dobro veste.</p>
               <p>V mesecu decembru sta bili odobreni tudi dve prerazporeditvi sredstev, med
                  proračunskimi postavkami Ministrstva za obrambo in sicer v višini 80 milijonov in
                  30 milijonov slovenskih tolarjev, kar znaša skupaj 110 milijonov slovenskih
                  tolarjev.</p>
               <p>Sredstva, ki so bila zagotovljena z omenjenimi prenosi med proračunskimi
                  postavkami so uporabljena predvsem za zavarovanje letal tipa <q>"Zlin"</q> in turbolet,
                  ki so bila kupljena v času prejšnjega ministra, ter povečanega nakupa goriva pred
                  zimsko kurilno sezono. Indeks povečanja sredstev na proračunski postavki 3.333,
                  materialnih stroški, znašajo v letu 1994 126 in ne 400 kot ugotavljajo
                  predlagatelji oziroma podpisniki tretjega paketa obtožb na interpelacijo.</p>
               <p>Dejstvo pa je, da sem bil prisiljen predlagati korekturo proračuna za leto 1994,
                  saj je bilo v njem zaradi nestrokovne priprave proračuna nepokritih kar 700
                  milijonov slovenskih tolarjev za nabavo intendantske opreme in 300 milijonov
                  slovenskih tolarjev za materialne stroške. Zato je neresna trditev, da so k tem
                  prerazporeditvam prispevali letalski in helikopterski prevozi ministra Kacina,
                  njegovih prijateljev in njegove družine, ki si jih je privoščil ob vsakem
                  času.</p>
               <p>V preteklem letu so v letalski enoti Slovenske vojske s helikopterji naleteli 1105
                  ur. Od tega odpade na neuniformirani del, se pravi na ministra, kabinet, na vse
                  uprave 3,7% ur. To pa je vse, kar je povezano z vajami, ogledi in tako imenovanimi
                  potovanji.</p>
               <p>Podpisniki dopolnitve interpelacije mi očitajo slabe rezultate na mednarodnem
                  področju. Očitek je povsem neutemeljen. To dokazujejo sledeča dejstva. Republika
                  Češka, češ češkega obrambnega ministra ni bilo sem. Obisk ministra Češke republike
                  je bil napovedan v času od 14. do 17. septembra 1994, vendar je bil zaradi bolezni
                  češkega ministra za obrambo preložen. To se je zgodilo en dan pred obiskom.</p>
               <p>Septembra 1994 pa so Čehi, kar je njihova suverena pravica, po vrnitvi ministra iz
                  bolnice, ministra razrešili. Torej, prvi minister iz Višegrajske četverice, ki je
                  bil razrešen v preteklem letu. In Češka država in vlada je dobila novega
                  obrambnega ministra.</p>
               <p>Minister Holan Vilen je bil povabljen na uradni obisk v Republiko Slovenijo v
                  začetku decembra, vendar je izrazil željo, da se obisk zaradi težav, ki jih ima v
                  Vladi in nove sprejete funkcije, preloži v leto 1995.</p>
               <p>Republika Madžarska. Na Madžarskem je bil imenovan novi minister za obrambo. Ta je
                  bil na neuradnem obisku pri meni v Sloveniji 3. in 4. septembra 1994. 4. septembra
                  mi očitate, da sem se s helikopterjem vozil po Beli Krajini in se tam srečeval z
                  gospodom Volkovcem.</p>
               <p>Predlagali smo mu več terminov za uradni obisk v novembru 1994. Minister Keleti je
                  izrazil željo, da se obisk pripravi v prvi polovici leta 1995.</p>
               <p>Republika Avstrija. Moj obisk je bil načrtovan v drugi polovici leta 1994. Zaradi
                  jesenskih volitev in sprva napovedi, da gospod Vaslabent ne bo več kandidiral za
                  obrambnega ministra Republike Avstrije, ni prišlo do obiska. Sami pa se verjetno
                  tudi spomnite, kako dolgo je trajalo, da se je avstrijska koalicija dogovorila in
                  formirala Vlado. Zaradi poznega imenovanja Vlade republike Avstrije, smo se
                  dogovorili za ta obisk v prvi polovici leta 1995 in obisk je zdaj časovno že
                  fiksiran.</p>
               <p>Še eno mednarodno aktivnost bi rad omenil, da ne bi kdo rekel, da sem poskušal eno
                  zadevo preskočiti. Očitano mi je, da so me domov z dopusta odpeljali z letalom
                  slovenske vojske. To je res. 13. avgusta lanskega leta je umrl gospod Manfred
                  Verner. 30. septembra je predsednik Vlade dr. Janez Drnovšek podpisal dokument o
                  partnerstvu za mir, s katerim se je Slovenija postavila o bok drugim državam, ki
                  se tudi na ta način integrirajo v Evropo. Gospod Manfred Verner je imel izjemne
                  zasluge za podpis našega sporazuma in se je kljub bolezni takrat udeležil podpisa
                  in bil tudi sam fizično prisoten na samem podpisu. Po njegovi smrti je bilo
                  odločeno, da se pogreba udeleživa zunanji minister gospod Peterle in jaz in oba
                  sva prekinila dopust, konkretno, gospod Peterle ga je prekinil, jaz sem ga
                  skrajšal. In ker je bil edini način, da pravočasno pridemo na ta pogreb, ki je bil
                  v petek, če se ne motim 19., so me 18. pozno popoldan prišli iskat z letalom
                  slovenske vojske in me odpeljali do Ljubljane. To je vsa zgodba o mojem
                  popotovanju. S tem, da sem bil na dopustu na svoje stroške. Gospod Peterle je bil
                  ravno tako, ampak pripeljan z avtomobilom, ker je bil na dopustu bližje, kot
                  jaz.</p>
               <p>Kar zadeva Izrael. Obisk delegacije Ministrstva za obrambo Republike Slovenije v
                  Izraelu je bil izrazito delovne in študijske narave. Ni res, da je delegacija
                  štela 13 oseb. V delegaciji so bili tudi trije častniki Generalštaba slovenske
                  vojske, načelnik letalstva, protizračne obrambe in mornarice. V njej je bil en sam
                  spremljevalec, ne pa varnostniki, kot pišete vi v množini, v množini pomeni
                  najmanj tri varnostnike. En sam spremljevalce je bil z menoj.</p>
               <p>Kar zadeva Albanijo, ni res, da nisem hotel potovati iz Tirane v Ljubljano z redno
                  letalsko linijo. To preprosto ni res in ne more biti res in je čista laž. Skupaj z
                  delegacijo Ministrstva za obrambo sem po končanem obisku v Albaniji iz Tirane
                  potoval z avtom na uradni obisk v Makedonijo. In od tam sem se, tako kot celotna
                  delegacija vrnil z redno letalsko linijo Adria airvays v Ljubljano. Res je nekaj
                  drugega, v Albanijo sem potoval z vladnim letalom. Razlogi takšnega načina
                  potovanja pa so bili v tem, da sem imel neodložljive obveznosti v Državnem zboru.
                  Tukaj smo skupaj imeli v drugem branju zakon o obrambi. Z vami sem bil do konca
                  obravnave tega zakona. In šele ko je bila obravnava zaključena, sem lahko odšel na
                  uradni obisk in odšel sem z zamudo. Zato je bil celotni program obiska temu
                  prilagojen.</p>
               <p>O neuspešnosti na mednarodnem področju. Ministrstvo za obrambo je lani
                  organiziralo tudi tretjo konferenco držav vzhodne, srednje in južne Evrope v zvezi
                  z varstvom pred naravnimi in drugimi nesrečami. Na tej konferenci je bila sprejeta
                  Ljubljanska deklaracija, ki jo je sprejelo 17 držav in mednarodnih organizacij in
                  s katero se določa strategija nadaljnjega varstva zlasti pred temi
                  civilizacijskimi nesrečami v tem delu svetu, to se pravi v Evropi. Dokončano je
                  bilo usklajevanje protokola in bilateralnega sporazuma o preprečevanju in
                  odpravljanju posledic z Republiko Madžarsko in Republiko Avstrijo. Izredno
                  intenzivne so bile tudi aktivnosti na področju sodelovanja z drugimi državami in
                  oboroženimi silami znotraj Multumil programa, Partnerstva za mir in podobno. Glede
                  na navedeno so navedbe glede slabih rezultatov mednarodnega sodelovanja povsem
                  neresne. Nič nisem govoril o tem, da smo imeli uradni obisk ministra za obrambo v
                  Zvezni Republiki Nemčiji, pri gospodu Rueju, nič nismo govorili o tem, da smo bili
                  na uradnem obisku v Veliki britaniji, nič nismo govoril o tem, da sem se z
                  gospodom Leotarom srečal v Parizu in da je rezultat tega najinega srečanja bil
                  tudi prvi obisk francoske vojaške ladje v naših teritorialnih vodah itn. Skratka,
                  teh rezultatov je kar nekaj.</p>
               <p>Zdaj izkoriščam to priložnost, da vam povem, da bodo konec meseca februarja tudi
                  skupne britansko-slovenske vojaške vaje. prve vaje v okviru Partnerstva za mir, na
                  katerih bodo sodelovale britanske enote in da smo fiksirali obisk ameriških
                  vojaških ladij v koprski luki za mesec april.</p>
               <p>V zvezi z odklapljanjem elektrike v vojašnicah ter problemi glede toaletnega
                  papirja v vojašnicah je Generalštab slovenske vojske Ministrstvu za obrambo 19.1.
                  poslal posebno poročilo, v katerem ugotavlja, da razen odklopov - to poročilo imam
                  tukaj ob sebi, ne bom citiral vseh podrobnosti vseh vojašnic - ki so vezani na
                  vzdrževalna dela v vojašnicah v preteklem letu, ni bilo nobenih posebnih motenj in
                  odklopov.</p>
               <p>Neutemeljena je tudi obtožba, da je za mnoga bojna sredstva zmanjkalo denarja za
                  rezervne dele in da so zato neuporabni. Vzdrževanje sredstev slovenske vojske se
                  izvaja investicijsko in izvaja se redno vzdrževanje tudi v Tehničnem zavodu v
                  enoti Slovenska vas in pri pogodbenih izvajalcih. Skupno smo za investicijsko
                  vzdrževanje porabili 523 milijonov slovenskih tolarjev, za redno vzdrževanje pa
                  644 milijonov slovenskih tolarjev. Trditve, da ni zagotovljenih sredstev za
                  rezervne dele, je neresnična. Sredstva so bila v letošnjem letu v načrtu
                  financiranja zagotovljena v višini 523 milijonov, tako kot sem rekel. Embargo in
                  na drugi strani tudi nepripravljenost držav proizvajalk, da bi odprodale rezervne
                  dele, povzročajo pomanjkanje rezervnih delov. To pa rešujemo s tem, da smo
                  organizirali proizvodnjo rezervnih delov pri nas. V Železarni Ravne, v TAM-u in v
                  enoti tehničnega zavoda v Slovenski vasi in v Iskri Fotoni. Pomemben napredek je
                  bil napravljen tudi pri popravilu oklepne tehnike in vozil, ker je bilo v letu
                  1994 remontirano 60 tankov. Polovica tankov slovenske vojske je bila remontirana v
                  letošnjem letu; 164 tovornih vozil in 15 terenskih vozil.</p>
               <p>Poslanci, podpisniki dodatka k interpelaciji tudi neutemeljeno in nepooblaščeno
                  ocenjujejo povečanje režije v Ministrstvu za obrambo. Tako piše. Povečanje režije.
                  Pri tem se sklicujejo na delovno gradivo o obnovi sistematizacij delovnih mest, s
                  katerim nepooblaščeno razpolagajo, saj je bilo to kot delovno gradivo izdelano in
                  obravnavano v Ministrstvu za obrambo pod ustrezno oznako zaupnosti. Pri tem je
                  treba reči, da preraščanje teritorialne obrambe v slovensko vojsko Republiškega
                  štaba teritorialne obrambe v Generalštab slovenske vojske ter uresničevanje
                  temeljnih razvojnih programov v obrambnih silah Republike Slovenije zahteva
                  bistveno dopolnitev tako Ministrstva za obrambo kot Generalštaba slovenske vojske
                  ter dopolnitev mirnodobnega in vojnega sestava slovenske vojske. Predvidoma naj bi
                  se v kabinetu ministra okrepile službe za sodelovanje v mednarodnih povezavah -
                  vojaški atašeji do sedaj niso bili v kabinetu ministra -</p>
               <p>število delavcev za izvajanje projekta temeljnih razvojnih programov ter dežurne
                  službe s preselitvijo dosedanjega republiškega centra za obveščanje, ki deluje v
                  vladni palači. Ti so zdaj prikazani drugje.</p>
               <p>Število izvajalcev v varnostno-obveščevalni službi se ne bo povečalo, kar je bil
                  eden od sklepov kolegija ministra. V predlaganih delovnih materialih je
                  predvideno, da se Center za strateške študije poveže z Upravo za razvoj, ne pa da
                  se ukine in da se število ljudi v centru poveča, ne pa da se ukine, tako trdite
                  podpisniki.</p>
               <p>Očita se mi tudi, da je bil kot posmeh podpisan sporazum med Ministrstvom za
                  notranje zadeve in Ministrstvom za obrambo, kar je povsem neutemeljeno in s čimer
                  se poskuša diskreditirati tako obrambno kot notranje ministrstvo. Dejstvo je, da
                  sta v preteklosti oba resorja, zlasti v letih 1990, 1991 in 1992 sodelovala
                  zgledno in vzorno. O tem priča vrsta dokumentov kot je zabeležka o koordinaciji
                  Ministrstva za obrambo in Ministrstva za notranje zadeve z dne 22.11.1993, predlog
                  za ažuriranje odredbe o imenovanju koordinacijskih skupin in podskupin Ministrstva
                  za notranje zadeve in Ministrstva za obrambo z dne 6.12.1993 in predlogov odredbe
                  o imenovanju koordinacijskih skupin in podskupin med Ministrstvom za obrambo in
                  Ministrstvom za notranje zadeve iz istega obdobja. Sodelovanje je zamrlo samo v
                  letu 1993. S sporazumom spomladi 1994 smo te aktivnosti samo formalno določili,
                  uredili in obnovili.</p>
               <p>Gospe in gospodje, poskušal sem odgovoriti na interpelacijo. Na Vladi smo sprejeli
                  in vam posredovali celovit pismeni odgovor. Lahko dodamo še kaj. Bil sem nekratek,
                  da milo rečem. Vodilo pri mojem delu je bilo in bo krepitev obrambne sposobnosti
                  slovenske države in zagotavljanje njene varnosti. Osamosvojili smo se zato, da bi
                  lahko vse svoje znanje in pričakovanja usmerili v hitrejši razvoj za sedanjo in
                  prihodnje generacije. Zadostna obramba je eden od pogojev za tak razvoj. Ker je
                  temu tako, so tudi gospodarski uspehi očitni in vse večji.</p>
               <p>Ko sem postal minister sem prisegel, ponavljam tisto izjavo: Prisegam, da bom
                  spoštoval ustavni red, da bom ravnal po svoji vesti in z vsemi svojimi močmi
                  deloval za blaginjo Slovenije. Še danes mislim in ravnam tako. Zato še enkrat
                  rečem. Nikoli si nisem ogledal ne sam ne s komerkoli drugim sporne video kasete
                  ali njej podobnih videokaset. Nikoli nisem ne preverjal, še manj izsiljeval
                  političnih stališč svojih podrejenih. Nikoli nisem delal kadrovskih čistk,
                  podpisoval sem, in to zavestno, le dokumente za prerazporeditev, ki jih je
                  predlagal načelnik Generalštaba in s katerimi se je strinjal tudi državni
                  sekretar, odgovoren za slovensko vojsko. Za visoke častnike je dal soglasje tudi
                  vrhovni poveljnik. Namen prerazporeditev je bila kadrovska krepitev štabov in enot
                  slovenske vojske. Nikoli nisem politiziral ne Ministrstva za obrambo, ne
                  teritorialne obrambe in tudi danes ne politiziram slovenske vojske. Nikoli nisem
                  novačil nekdanje agresorje v slovensko vojsko. Nikoli nisem bil prodajalec
                  helikopterjev. To danes ni bilo rečeno, ampak v neki prilogi, ki ste jo
                  posredovali v tej zadnji obtožbi, se namiguje tudi na to. Nikoli nisem spreminjal
                  namembnosti zakona o temeljnih razvojnih programih za obdobje 1994 do leta 2003 in
                  nikoli nisem zlorabil svojega položaja za osebno okoriščanje. Hvala, ker ste me
                  poslušali.</p>
            </sp>
            <sp xml:id="SDZ1-Redna-28-1995-01-20.sp21">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Izvolite.</p>
            </sp>
            <sp xml:id="SDZ1-Redna-28-1995-01-20.sp22">
               <speaker>DR. JOŽE PUČNIK:</speaker>
               <p>Spoštovani! V interesu nadaljnjega postopka in procedure v Državnem zboru
                  predlagam, da se predsednik Državnega zbora zamisli v vlogo in pomen svoje
                  funkcije, da je ne zmanjšuje in da kot vodja seje postopa objektivno in z enakimi
                  kriteriji do vseh govorcev, ki nastopajo tukaj. To je kot predlog. Drugo, kot
                  utemeljitev, najmanj devetkrat bi bil moral, če jaz prav razumem poslovnik,
                  zaustaviti gospoda ministra, ker je v odgovor na interpelacijo vnašal vse mogoče.
                  Od vojne, od pripravljanja na osamosvojitev leta 1990, do drugih oseb, drugih
                  strank, si dovolil ne vem kakšne napade na poslance, ki smo to interpelacijo
                  podpisali itn. Res ga je predsednik dvakrat zaustavil, kar smatram, da je bilo
                  pozitivno, samo jaz mislim, visok pomen vloge predsednika Državnega zbora je, da
                  ohranja objektivna merila in da postopa do vseh govorcev enako. Zavračam danes
                  demonstriran, pa tudi včeraj demonstriran način, izrazito pritlehnost
                  strankarskega uporabljanja kriterijev, ki jih predpisuje poslovnik Državnega
                  zbora. Hvala lepa.</p>
            </sp>
            <sp xml:id="SDZ1-Redna-28-1995-01-20.sp23">
               <speaker>PREDSEDNIK JOŽEF ŠKOLČ:</speaker>
               <p>Gospod Pučnik, jaz vaše priporočilo sprejemam. Žal je interpelacija zasnovana
                  tako, da izgleda, kot da je vse narobe in tudi odgovor je tako širok, da je zelo
                  težko v bistvu vedeti, kaj bo tisti, ki odgovarja, vse uporabil v tej
                  argumentaciji. Jaz sem vsakič, ko sem videl, da gre to čez mejo, predvsem pa na
                  točkah, ko se je šlo v obtoževanje drugih, to storil. Pozivam običajno tudi
                  poslance, ampak zdi se mi, da v teh pozivih včasih tudi izpadem tečen. Jaz lahko
                  povem na začetku seje in bi to moralo veljati pravzaprav za celo sejo, kaj je
                  predmet neke točke dnevnega reda in po tej strani lahko samo en del odgovornosti
                  prevzamem, medtem ko seveda kdorkoli govori o drugem, mora sam prevzeti tudi
                  odgovornost za to. Vseh 90 poslancev in kdor ima pravico nastopiti, se mora v
                  bistvu zavedati o čem govorimo. Jaz ne morem nase prevzeti odgovornosti za to, kaj
                  kdo odpre in kako odpre. Se pa lahko strinjam z vami, da interpelacija ni
                  priložnost za obračun s poslanci, ki vlagajo interpelacijo, ker je popolnoma
                  legitimno, da jo lahko vložijo, utemeljijo, umaknejo, zavrnejo in po tej strani pa
                  vašemu očitku pritegujem.</p>
               <p>Nastal je še en problem, problem - ali lahko pojasnim te stvari - problem, da so
                  tudi predlagatelji interpelacije jo razširili, da minister ni imel dodatnega roka,
                  ki bi ga moral dobiti od Državnega zbora, da v petnajstih dnevih odgovori na
                  obtožbe in zato predvidevam, da je bil ta del odgovora daljši, korekten. Formalno,
                  če smo pošteni, bi pa bilo tako, da o tem sploh ne bi smeli razpravljati. Jaz si
                  tega, priznam, tudi zaradi razmerij, ki so v tej hiši, nisem upal predlagati, ker
                  bi pač kdo očital, da se hoče nekaj porivati pod mizo. Za razpravo o interpelaciji
                  sem v neki meri seveda odgovoren jaz, v večji meri pa tudi tisti, ki jo boste zdaj
                  naprej utemeljevali, širili itn. Razpravlja se lahko o dokumentih, ki so tukaj. Ko
                  se je govorilo o ljudeh in papirjih in to, ki so vsi zapisani v teh papirjih,
                  dopuščam možnost, da je bilo mogoče govora tudi o kakšnem človeku, ki tukaj notri
                  ni napisan, ampak, kolikor meni spomin seže, je bilo v odgovoru govorjeno samo o
                  tistih, ki so omenjeni v interpelaciji in v dodatnih dokumentih, zato jaz nisem v
                  to posegal. Ali je proceduralen predlog? Če pa menite seveda, da sem kje prekršil
                  to svojo vlogo, potem prosim sprožite ustrezen postopek.</p>
            </sp>
            <sp xml:id="SDZ1-Redna-28-1995-01-20.sp24">
               <speaker>MAG. IGOR OMERZA:</speaker>
               <p>Gospod predsednik, jaz sem obratnega mnenja. Mislim, da ste napačno ravnali, ker
                  ste prekinili ministra, ker mislim, da minister lahko v svoji obrambi uporablja
                  argumente in argumente, s katerimi spodbija navedbe v interpelaciji. In lahko
                  uporablja katerekoli argumente, po mojem mnenju.</p>
            </sp>
            <sp xml:id="SDZ1-Redna-28-1995-01-20.sp25">
               <speaker>PREDSEDNIK JOŽEF ŠKOLČ:</speaker>
               <p>Gospod Omerza, jaz vam moram vzeti besedo, ker niste imeli proceduralnega
                  predloga. Gospod Kopše, imate proceduralen predlog? Upam, da veste točno, kaj to
                  pomeni. To pomeni, da boste morali nekaj predlagati, kar bom jaz potem dal na
                  glasovanje, drugače to ne gre oziroma spremenite potek seje.</p>
            </sp>
            <sp xml:id="SDZ1-Redna-28-1995-01-20.sp26">
               <speaker>JOŽEF KOPŠE:</speaker>
               <p>Gospod predsednik, protestiram proti takšnemu ravnanju kot ste sedaj, to kar vem,
                  če ne vem, se pozanimam, vsekakor ne bom vas vprašal, ker ne bi dobil  pravilnega
                  odgovora. Predlagam, da se ta interpelacija, da se to, kar je minister razširil,
                  odgovore na to interpelacijo, in da se tudi omogoči in kar ste mu vi omogočili, da
                  je razširil, ker niste posredovali - ima gospod Pučnik popolnoma prav - da se v
                  takšni širini tudi nadaljuje. Odgovor pa vam, to je moj predlog, odgovor pa vam
                  gospod predsednik, za neenakopraven pristop, pa moram povedati, da ste poslali
                  gospo Veliščkovo v mojo klop, ko sem oddal prijavnico, na kateri sem tudi
                  razširjeno hotel odgovarjati, ali pa boljše rečeno, razpravljati o interpelaciji
                  in ste me preko gospe Veliščkove opozorili, da moram zgolj samo na točki
                  interpelacije odgovarjati. Vaš neenakopraven nastop in vaše žalitve poslancev, kot
                  ste maloprej naredili, boste pa seveda vi nosili odgovornost pri tem zboru, ne pa
                  jaz. Hvala lepa.</p>
            </sp>
            <sp xml:id="SDZ1-Redna-28-1995-01-20.sp27">
               <speaker>PREDSEDNIK JOŽEF ŠKOLČ:</speaker>
               <p>Poglejte, najprej sem povedal, da je k sreči širitev interpelacije sprejel tudi
                  minister Kacin in odgovoril na tiste obtožbe, ki so bile dodatne, čeravno bi lahko
                  zahteval 15 dnevni rok in s tem je seveda ta prvi del vaše diskusije izčrpan.
                  Razpravlja se o vseh treh papirjih, ki so jih podpisniki interpelacije, ki pa so
                  bili vsakič drugi, da se razumemo; na prvem papirju so eni podpisniki, na drugem
                  so drugi in na tretjem so tretji, niso zmeraj isti. Niso zmeraj isti. Na prvem jih
                  je 13, na drugem jih je 9, na zadnjem, ne vem, koliko jih je. Govorim zelo
                  korektno o stvareh, ki pač pišejo. Vsekakor je odprta, gospod Kopše, če mi
                  dovolite... Ali dovolite, da pojasnim to, kar ste... Ali dovolite, lepo prosim.
                  Hvala lepa. Se pravi, je odprta diskusija o vseh treh papirjih, o odgovoru, o tem,
                  kar je bilo tukaj rečeno in o ustnem odgovoru ministra. V tem smislu je stvar
                  absolutno korektna.</p>
               <p>Kar se tiče prijave k razpravi, ki ste jo pa vi poslali, seveda še zmeraj menim,
                  da je narobe formulirana. Mi smo pri točki dnevnega reda, ki se imenuje
                  interpelacija o delu ministra za obrambo gospoda Jelka Kacina, pod e) pa 9, 4, 5.
                  Vi ste poslali prijavo k razpravo. Bom prebral, razpravljal bom o svojem videnju
                  problema stanja v slovenski vojski in vpliva ministrstva na TO. To ni predmet
                  tega. Vi pač lahko, te točke sploh ni na današnji seji dnevnega reda in
                  predvidevam, da ste hoteli govoriti o interpelaciji, zato sem konkretno prosil
                  gospo Veliščkovo, da vas opozori na to, da mi ni potrebno posegati v razpravo in
                  menim, da sem ravnal prav. Izvolite.</p>
            </sp>
            <sp xml:id="SDZ1-Redna-28-1995-01-20.sp28">
               <speaker>JOŽEF KOPŠE:</speaker>
               <p>Kolegice in kolegi! Menim, da gospod predsednik pri tej točki neenakopravno
                  obravnava poslanske skupine in politične skupine v tem parlamentu, zato predlagam
                  temu parlamentu proceduralni predlog, da gospod predsednik zamenja svoje mesto z
                  enim od podpredsednikov, ki bi vodil to interpelacijo in to sejo. Hvala.</p>
            </sp>
            <sp xml:id="SDZ1-Redna-28-1995-01-20.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlagam, da se o tem glasuje, čeravno bi prej za svojo obrambo
                  povedal, da bi sedaj dobili predstavniki poslanskih skupin besedo, da se jih je
                  nekaj pisno k besedi prijavilo in te očitane kršitve nisem moral narediti, ker
                  poslanske skupine do besede niso prišle, da bi lahko kakršnokoli diskriminacijo do
                  njih vodil, ampak vseeno, ugotavljamo sklepčnost. Glasujemo o predlogu, da sejo
                  naprej vodi eden od teh podpredsednikov.</p>
               <p>Ugotovimo sklepčnost! <stage>(...prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(38
                     poslancev.)</stage></p>
               <p>Zboru se zahvaljujem za zaupanje. S tem mislim, da smo tudi lahko končali razpravo
                  o tem, kako se seja vodi do tega trenutka. Vse pa prosim, da zaradi naelektrenosti
                  pazite na ton in besede in to bo predvsem meni omogočilo, da bom laže vodil sejo
                  in bom srčno hvaležen, če mi boste pri tem pomagali. Odgovornost za to, da sejo
                  pripeljemo do konca, je seveda deljena.</p>
               <p>K besedi se je javil gospod Sašo Lap v imenu poslanske skupine SND.</p>
            </sp>
            <sp xml:id="SDZ1-Redna-28-1995-01-20.sp30">
               <speaker>SAŠO LAP:</speaker>
               <p>Spoštovani predsednik, spoštovane kolegice in kolegi, predstavniki Vlade,
                  spoštovana slovenska javnost, ki ta trenutek to gleda in posluša in plačuje
                  davke.</p>
               <p>V svoji razpravi se bom omejil samo na nekaj kršitev ministra za obrambo, ki jih
                  je v slabem letu od imenovanja, po našem, zagrešil.</p>
               <p>Prvič, dostava svežega časopisa Delo vsak večer ob 10. uri, svežega, na dom v
                  Zgornjo Besnico - privilegij posebne vrste. Navadni Kranjčani in ostali, ki imamo
                  radi najbolj sveže informacije ga lahko zaradi zanikrnosti kompanije Delo -
                  Petrol, kupimo v Kranju na bencinski črpalki šele ob 2. uri zjutraj. Če se bo
                  gospod minister obdržal, bom od jutri naprej naročil enak časopis na stroške
                  Državnega zbora, seveda preko generalnega sekretarja in KVIAZ-a, ostali boste
                  verjetno storili podobno.</p>
               <p>Gospod minister, od Gorenjca bi pričakoval nekaj več posluha za varčnost.
                  Razsipništvo je značilno za tiste, ki so bili v življenju vedno in samo v takih
                  službah, ki jih je krmila država. Minister takega resorja kot je nacionalna
                  obramba, bi moral biti po naše zgleden asket tako v življenju in v službi. Ali
                  drugače, navaden vojak mora imeti vse, tudi toaletni papir, minister pa, čeprav je
                  civilist, le toliko kot mu omogoča zakon in lastna plača. Mesto ministra za
                  obrambo je s tem, ko je pred tednom dni začel nov zakon obrambi še pomembnejše in
                  še odgovornejše. Namesto teritorialne obrambe imamo po pol stoletja od predaje
                  takratne slovenske vojske jugo komunistom s sedežem v Ljubljani spet Slovensko
                  vojsko, ki pa se bo brez toaletnega papirja zelo težko obdržala, kajti v
                  partizanih pred pol stoletja je nekako šlo z listjem, danes žal ne gre. Čiščenje
                  brez papirja, oprostite - kadrovske menjave se zaradi tako imenovane strokovnosti
                  še vedno niso končale. Menjave po presoji trenutno aktualnega ministra so sicer
                  čisto legitimno opravilo. Ampak v primeru, ki se dogaja, gre po razpoložljivih
                  informacijah za nek poseben revanšizem, kajti le kako drugače je mogoče razumeti
                  zamenjave takih ljudi, ki so v osamosvojitveni vojni - mimogrede, vojna leta 1991
                  je za nas Nacionaliste v Slovenski nacionalni desnici edina prava osvoboditvena
                  vojna v naši dolgi zgodovini! Kako torej razumeti zamenjave takih ljudi, ki so
                  resnično najzaslužnejši za zmago v junijski vojni? Te prave borce bi mogoče kdo
                  rad videl kot sodobne Krjavle, ki bi krožili po Sloveniji in razlagali, kako je
                  bilo v zadnji vojni. In skrajni čas je, da mesto obrambnega ministra zaseda oseba,
                  ki bo naredila slovensko vojsko resnično slovensko. Tako močno, da bo našim
                  muhastim sosedom na zahodu in jugu vlivala strahospoštovanje, našim bodočim
                  pogajalcem pa realni argument pri pogovorih za zeleno mizo.</p>
               <p>Za konec vprašanje predsedniku Vlade, ki ga žal ta trenutek ni. Kako boste danes
                  reagirali, ko gre iz vsega naštetega in vsega tistega, kar bo še povedano,
                  popolnoma jasno za odgovornost, kjer so pravila igre zelo stroga. To so besede
                  predsednika Vlade izpred enega leta. Ali boste lahko objektivno ugotovili po vaših
                  besedah izpred enega leta, da boste izpostavili odgovornost vseh državnih
                  predstavnikov, ne glede na to, kateri politični opciji pripadajo?</p>
               <p>Prosim za odgovor in hvala za pozornost.</p>
            </sp>
            <sp xml:id="SDZ1-Redna-28-1995-01-20.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Sprašujem, če ste pripravljeni poslušati še enega govorca, ali
                  naredimo odmor. Ob 14. uri bo dobil besedo gospod Štefan Matuš v imenu SLS.</p>
            </sp>
            <stage type="time">(Seja je bila prekinjena ob 12.54 uri in se je nadaljevala ob 14.16
               uri.)</stage>
            <sp xml:id="SDZ1-Redna-28-1995-01-20.sp32">
               <speaker>PREDSEDNIK JOŽEF ŠKOLČ:</speaker>
               <p>Poslanke in poslance prosim, da zagotovijo sklepčnost v dvorani. Poslanke in
                  poslance prosim, da zasedejo svoja mesta, ugotavljali bomo sklepčnost. Prosim, če
                  zasedete svoja mesta.</p>
               <p>Prisotnih je 49 poslank in poslancev in zbor lahko nadaljuje z delom.</p>
               <p>Prosim? Izvolite, gospod Lap.</p>
            </sp>
            <sp xml:id="SDZ1-Redna-28-1995-01-20.sp33">
               <speaker>SAŠO LAP:</speaker>
               <p>Hvala za besedo. Ker se v tem Državnem zboru velikokrat pri pobudah in pri
                  proceduralnih predlogih stvar pozabi in gre mimo, predlagam, da se pobuda, ki jo
                  je dal gospod Hvalica v svojem prvotnem izvajanju, da se do nje opredeli Državni
                  zbor, to pa pomeni, da si kaseto, kot je predlagal,  lahko skupaj ogledamo,
                  pogledamo, če bomo pač tako večinsko odločili, ker moram reči, da jaz in še
                  marsikdo, verjetno tukaj notri od vas poslancev...</p>
            </sp>
            <sp xml:id="SDZ1-Redna-28-1995-01-20.sp34">
               <speaker>PREDSEDNIK JOŽEF ŠKOLČ:</speaker>
               <p>Gospod Lap, v imenu...</p>
            </sp>
            <sp xml:id="SDZ1-Redna-28-1995-01-20.sp35">
               <speaker>SAŠO LAP:</speaker>
               <p>Prosim, če me ne prekinjate, da končam misel.</p>
            </sp>
            <sp xml:id="SDZ1-Redna-28-1995-01-20.sp36">
               <speaker>PREDSEDNIK JOŽEF ŠKOLČ:</speaker>
               <p>Seveda vas moram, ker to zahteva tudi gospod Pučnik in drugi od mene. Sedaj smo
                  pri nastopih poslanskih skupin, potem se bomo opredelili do tega. Tako, da
                  prehitevate. Ta stvar je zabeležena in o njej bom podal svoje mnenje in ni
                  nobenega problema. Lahko ste brez skrbi.</p>
            </sp>
            <sp xml:id="SDZ1-Redna-28-1995-01-20.sp37">
               <speaker>SAŠO LAP:</speaker>
               <p>Hvala za pojasnilo. Dovolite mi prosim, da dokončam stavek.</p>
               <p>Upam, da se pobuda res ne bo pozabila, zato sem predlagal, ker se velikokrat to
                  dogaja, da se do tega opredeli Državni zbor. Hvala lepa.</p>
            </sp>
            <sp xml:id="SDZ1-Redna-28-1995-01-20.sp38">
               <speaker>PREDSEDNIK JOŽEF ŠKOLČ:</speaker>
               <p>Gospod Lap, preizkušate mojo potrpežljivost in prosim, če poveste, kdaj sem na
                  katero stvar pozabil, ki je bila tukaj korektno predlagana v proceduro oziroma v
                  postopek. Če ne, potem menim, da od tega odstopate.</p>
               <p>Gospod Matuš bo nastopil v imenu poslanske skupine Slovenske ljudske stranke.</p>
            </sp>
            <sp xml:id="SDZ1-Redna-28-1995-01-20.sp39">
               <speaker>ŠTEFAN MATUŠ:</speaker>
               <p>Gospod predsednik, hvala za besedo. Spoštovane poslanke, spoštovani poslanci! Med
                  predlagatelji in podpisniki interpelacije o delu in odgovornosti ministra za
                  obrambo je tudi nekaj poslancev Slovenske ljudske stranke.</p>
               <p>Moram reči, da smo se za tak predlog odločili na podlagi argumentov, ki izkazujejo
                  kršenje nekaterih ustavnih določb in pa zakonov,  ki so v interpelaciji
                  navedeni.</p>
               <p>Ker se že nekaj mesecev razpravlja o kadrovskih zamenjavah, premestitvah in
                  nekaterih drugih vprašanjih tudi na Ministrstvu za obrambo, je vendarle napočil
                  čas, da minister za svoje delo odgovarja pred tem visokim zborom.</p>
               <p>Že nekaj časa se na Odboru za obrambo trudimo, da bi pridobili poročilo o
                  kadrovskih zamenjavah. Res je, da je gospod minister trikrat to poročilo tudi
                  poslal pod oznako strogo zaupno, vendar v tem poročilu oziroma v vseh treh
                  poročilih ni bilo bistva ali, če že hočete, vsebine, ki jo je odbor zahteval in to
                  z večinskim glasovanjem.</p>
               <p>To je poročilo, ki bo navajalo tudi razloge za kadrovske zamenjave in
                  prerazporeditve. Zato je odbor poročila zavračal kot nepopolna.</p>
               <p>Tudi zadnje, četrto poročilo je bilo podobno nekakšni razpredelnici imen in ne
                  tistemu, kar je odbor zahteval. Da si je z kadrovskimi zamenjavami nadaljevalo od
                  prvega zahtevka po poročilu, to je od aprila lanskega leta in to po politični
                  plati, je jasno razvidno tudi iz vprašanj, ki so se postavljala na komunikacijskih
                  treningih. Res je, da so se komunikacijski treningi izvajali že pred ministrom
                  gospodom Kacinom. Vendar, v tem trenutku in v času te interpelacije to ni
                  pomembno. Pomembno pa je, da so se v času ministrovanja gospoda ministra ali
                  gospoda Kacina na podlagi programa komunikacijskih treningov postavljala delavcem
                  in častnikom slovenske vojske vprašanja, ki so politične narave.</p>
               <p>Ne more se zanikati, da vprašanja, kot so, za koga ste glasovali na zadnjih
                  volitvah? Kako vaši sodelavci komentirajo različne politične dogodke? Ali bo
                  odstop Lojzeta Peterleta vplival nad razmerje v vladajoči koaliciji? Kaj sodite o
                  ministru Kacinu? Kaj sodite o bivšem ministru Janezu Janši itd., da to niso
                  politična vprašanja? Gospodje in gospe, to so politična vprašanja. Taka vprašanja
                  bi bila celo delikatna, če bi se recimo pod nazivom delovne naloge postavljale v
                  nekem podjetju, recimo kaj sodite o direktorju, vodji in podobno. Kaj šele to, da
                  se to postavlja v ministrstvu oziroma o slovenski vojski, ki mora biti
                  depolitizirana.</p>
               <p>Res je, da je tak trening, poudarjam tak trening, ne pa vprašanja, domišljena
                  šolska situacija in po razlagi ministra ima lahko učno vrednost. Vendar poudarjam,
                  ne s takimi vprašanji, ki so politične narave. Na podlagi razdelane študije se
                  lahko na temelju odgovorov izkristalizira primernost ali neprimernost vprašanih po
                  politični plati, s tem pa jasno tudi ustreznost oseb za delo na ministrstvu in v
                  slovenski vojski.</p>
               <p>Potrebno je poudariti, da je to ministrstvo v tem času pod taktirko določene
                  politične opcije in to je Liberalne demokracije. Tega se tudi ne da zanikati. Vsa
                  ta preverjanja pod imenom komunikacijski treningi, pa so se izvajali v skladu z
                  letnimi programi, kjer je določeno, kdo mora obiskati tak trening. Torej, ne gre
                  za prostovoljnost. Pri tem sploh ni pomembno, kdo pripravlja taka vprašanja, kajti
                  dejstvo je, da so se taka politična vprašanja postavljala. To je bistvo. Ne kdo
                  jih je pripravljal in od kot so. Postavljala so se v Ministrstvu za obrambo. Kajti
                  dejstvo je, da so se taka politična vprašanja postavljala. To je bistvo, ne kdo
                  jih je pripravljal in od kot so. Postavljala so se v Ministrstvu za obrambo.</p>
               <p>S tem je tudi jasna, gospod minister, vaša poslednja odgovornost o kršenju 41.
                  člena Ustave Republike Slovenije. Gospod minister je sicer v svojem nastopu to
                  zanikal, vendar je pozabil na nekaj. Res je, nihče se ni dolžan opredeliti glede
                  svojega verskega ali drugega prepričanja. To ne omenja direktno politično
                  prepričanje, vendar govori o drugem prepričanju. To je pa tudi lahko politično
                  prepričanje.</p>
               <p>Mi menimo, da je minister odgovoren za dejanja, ki se opravljajo v njegovem
                  ministrstvu, tega jaz mislim, da tudi sam minister ne more zanikati, kajti v
                  ministrstvu ni samoupravljanja.</p>
               <p>Iz video kasete je jasno razvidna vsebina vprašanj. Pri tem si sam osebno sploh ne
                  zastavljam, tudi ne poslanska skupina, kako je ta kaseta prišla v javnost. Ni
                  bistvo tega. Že prej sem povedal, bistvo tega je vsebina vprašanj.</p>
               <p>Gospod minister se na nek lep, čuden način skuša iz bistva teh vprašanj preseliti
                  na tisto nebistvo, kako je kaseta prišla v javnost itd. S tem celo očita nekatere
                  odgovornosti podpisnikom interpelacije.</p>
               <p>Iz tega se da ugotavljati, da so na Ministrstvu za obrambo v času vašega mandata
                  oziroma, da sem bolj precizen, da so se na Ministrstvu za obrambo v času vašega
                  mandata dogajale politične kadrovske spremembe, prerazporeditve ali mogoče hujše
                  rečeno celo čistke. Postavlja se tudi vprašanje, na podlagi katerega zakona je
                  Ministrstvo zaprosilo predhodno soglasje predsednik države. 51. člen zakona, do
                  pred nekaj veljavnega zakona o obrambi in zaščiti, govori o predhodnem soglasju
                  Predsedstva Republike Slovenije, predsedstva pa nimamo že od konca leta 1992, to
                  je z novimi volitvami predsednika Republike, ni pa ga tudi po naši ustavi.</p>
               <p>V dodatnih razlogih za interpelacijo je navedena tudi uporaba kreditne kartice
                  Eurocard, od katerih se ena glasi na vaše ime, iz priloge pa je jasno razvidno, da
                  jo tudi zvesto uporabljate. Ne bi bil problem, če bi bila to vaša kreditna
                  kartica, vendar je to službena kreditna kartica, ki se plačuje oziroma se nastali
                  stroški poravnavajo iz proračuna države. Če bom bolj jasen, vaše luksuzne nakupe v
                  duty free shopu so poravnavali slovenski davkoplačevalci. Torej država vašo osebno
                  potrošnjo kreditira, davkoplačevalci pa poravnavajo saldo, ki je nastal med
                  obdobjem poravnavanja računa na kartici.</p>
               <p>Če pomislimo na dejstvo, da danes večje število Slovencev živi od dneva do dneva z
                  20 do 30 tisoč tolarji na mesec in ko pri tem odvedejo za stanarino, elektriko in
                  še nekatere druge finančne obveznosti, jim ostane samo še za kruh in mleko,
                  minister Kacin pa na račun proračunskih sredstev opravlja osebne nakupe v duty
                  free shopu pridemo do ne samo politične, ampak osebne odgovornosti. Ne samo do
                  parlamenta, ampak bi lahko, trdim, tudi do davkoplačevalcev.</p>
               <p>Ne bom našteval vseh kršitev, ker bi bil verjetno izredno dolg, kot so bili
                  nekateri moji predgovorniki. Potrebno pa je poudariti, da se danes veliko govori o
                  poštenosti v politiki, zmanjševanju proračunskih sredstev, o racionalnem trošenju
                  proračunskih sredstev, boju proti korupciji, tudi v stranki Liberalne demokracije,
                  kateri pripadate, gospod minister in ta vas je postavila na ministrski stolček.
                  Moram reči, da se je z večmesečnim zbiranjem podatkov s to interpelacijo pokazalo
                  in celo, jaz si upam trditi, tudi dokazalo, ne glede, če vi to zanikate, da se je
                  gospod Jelko Kacin izkazal kot oblastnik in udejanil dejanja, ki niso v skladu z
                  izraženimi načeli, ki jih predstavlja v javnosti njegova stranka in gospod
                  predsednik Vlade, doktor Janez Drnovešek. Pa naj si bo to od depolitizacije
                  vojske, ali pa trošenja proračunskih sredstev.</p>
               <p>Na koncu naj povem, da je gospod minister pred nekaj trenutki oziroma pred nekaj
                  časa obtožil tudi podpisnike interpelacije in razglabljal, kako je prišla kaseta v
                  javnost. Jaz sem že prej povedal, da to pravzaprav ni bistvo. Bistvo je znana
                  vsebina; to so politična vprašanja. In pri tem ste v svojem odgovoru, ki ste ga
                  poslali v ta parlament, uporabili tudi ime gospe Mice Kotnik. To ime v
                  interpelaciji ni omenjeno, tako da glede predstavljanja raznih oseb javnosti itd.,
                  ste to osebo javnosti predstavili vi, gospod minister. Video posnetki so bili
                  predstavljeni preko TV dnevnikov, to so dejstva, vendar so bili prikriti obrazi.
                  Bila je slišana samo vsebina. Torej zdaleč ne gre za neko diskreditiranje
                  udeležencev s strani predlagateljev ali podpisnikov.</p>
               <p>Na koncu naj povem, da podpisniki iz Slovenske ljudske stranke vztrajamo na
                  interpelaciji in pričakujemo, da bodo vse stranke, ki danes jasno zagovarjajo neko
                  poštenost itd., kar sem že prej navedel, tudi interpelacijo podprli. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp40">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu LDS bo stališča predstavil Tone Anderlič.</p>
            </sp>
            <sp xml:id="SDZ1-Redna-28-1995-01-20.sp41">
               <speaker>TONE ANDERLIČ:</speaker>
               <p>Spoštovani! Poslanci Liberalne demokracije Slovenije bomo glasovali proti
                  interpelaciji. Mogoče se komu zdi nerazumljivo, vendar nam se zdi popolnoma
                  razumljivo. To pa ne zato, ker bi mislili, da je minister Kacin brez napak in da
                  pri njegovem delu in pri dejavnosti v njegovem precej zahtevnem delu ni mogoče
                  najti napak ali pa da bi mu lahko pripisali pri vseh ravnanjih odlično oceno.</p>
               <p>Osnovni argumenti, ki jih imamo ob zavrnitvi interpelacije, so podani v odgovoru
                  Vlade v zvezi z interpelacijo na delo gospoda Kacina kot ministra in ki so bili
                  sprejeti soglasno, torej s strani ministrov vseh treh koalicijskih strank, kar je
                  potrebno posebej poudariti.</p>
               <p>Interpelacije ne moremo razumeti drugače kot poskus destabilizacije razmer v
                  Sloveniji in tudi destabilizacijo obrambnega sistema in varnostnih razmer v času,
                  ko v neposredni bližini Slovenije prav gotovo ne moremo govoriti o stabilnih
                  razmerah. Veliko govora je bilo o tem, kaj je pravzaprav bistveno v tem trenutku,
                  kar je potrebno storiti na področju obrambe oziroma, katere naloge obrambni
                  minister opravlja in to zadovoljivo ali nezadovoljivo ali pa kot bi nekateri pač
                  radi videli, v nasprotju z zakonom in pooblastili, ki jih ima obrambni
                  minister.</p>
               <p>Po našem prepričanju se je v tem obdobju, odkar je gospod Kacin minister, razmerje
                  med Ministrstvom za notranje zadeve in Ministrstvom za obrambo racionaliziralo in
                  normaliziralo. Normaliziralo tako, da lahko mirne duše trdimo, da je v mnogočem
                  zmanjšana oziroma odpravljena politizacija Ministrstva za obrambo in tistih
                  funkcij in nalog, ki jih pač ima pod svojim nadzorom in v svojem upravljanju
                  minister za obrambo.</p>
               <p>Če smo prepričani, da je mogoče delo obrambnega ministra na točki, ko je
                  vprašanje, ali je deloval v skladu z zakonom in ali je začel uresničevati naloge,
                  ki mu jih tako nedavno sprejeti zakon o obrambi nalaga, kakor tudi uresničevati
                  zakone na podlagi zakona o zagotavljanju nekaterih razvojnih programov v obrambnih
                  silah Republike Slovenije in ker smo prepričani, da lahko na to vprašanje
                  odgovorimo pozitivno, torej da so začete naloge lahko ocenjene pozitivno, potem
                  lahko odgovorimo, da to prispeva k stabilnosti razmer v Sloveniji in h krepitvi
                  varnostnega in obrambnega sistema.</p>
               <p>Poslanski skupini Liberalne demokracije so postavljali vprašanja, kako in na
                  kakšen način so lahko prišli nekateri dokumenti v javnost, ki imajo ali pa bi
                  lahko imeli oznako zaupno ali pa državna skrivnost ali kakorkoli drugače. Seveda
                  ne mislim tukaj na nekatera potrdila in na nekatere stvari pri poslovanju s
                  kreditnimi karticami ali v zvezi s kakšnimi nepotrebnimi poleti s helikopterjem in
                  podobno. Tudi poslancem v liberalni demokraciji se je zdelo, da bi marsikakšna
                  stvar bila lahko opravljena na racionalnejši način ali pa, da so bile nekatere
                  poteze, ki nimajo bistvenega vpliva na zagotavljanje stabilnosti obrambnega
                  sistema in varnosti države, da so bile narejene nerodno, ali pa so bile narejene
                  po nepotrebnem. Poslanci liberalne demokracije se zavedamo, kam so naperjene vse
                  te obtožbe in o čem se pravzaprav pogovarjamo. Tudi včerajšnji poskus obtožbe
                  predsednika Vlade je pravzaprav namenjen temu, da se poskuša ustvariti neko
                  psihozo v Sloveniji, kjer inštitucije sistema ne funkcionirajo, kjer Vlada s
                  svojimi ministri in posamezni ministri ne opravljajo svojih nalog in seveda, kot
                  zagovornik interpelacije poudarjajo v svojih zahtevah, osnovnih in seveda tudi
                  dodatnih, in da je prvi na spisku tistih, ki dela v nasprotju z zakonom, dela
                  razsipno s proračunskimi sredstvi in tako naprej, minister Kacin.</p>
               <p>Mi smo prepričani, da je v tem trenutku neodgovorno destabilizirati razmere v
                  Ministrstvu za obrambo in da je prepogoste menjave prav gotovo povzročajo dodatna
                  vznemirjanja in nesigurnost tudi državljanov Republike Slovenije, kadar je govora
                  o obrambni pripravljenosti in o obrambni varnosti na sploh.</p>
            </sp>
            <sp xml:id="SDZ1-Redna-28-1995-01-20.sp42">
               <speaker>PREDSEDNIK JOŽEF ŠKOLČ:</speaker>
               <p>Gospod Anderlič, če bi se vrnili k interpelaciji, da ne bi...</p>
            </sp>
            <sp xml:id="SDZ1-Redna-28-1995-01-20.sp43">
               <speaker>TONE ANDERLIČ:</speaker>
               <p>Govorim o interpelaciji, ne govorim o ničemer drugem...</p>
            </sp>
            <sp xml:id="SDZ1-Redna-28-1995-01-20.sp44">
               <speaker>PREDSEDNIK JOŽEF ŠKOLČ:</speaker>
               <p>O razmerah v... Bojim se, da...</p>
            </sp>
            <sp xml:id="SDZ1-Redna-28-1995-01-20.sp45">
               <speaker>TONE ANDERLIČ:</speaker>
               <p>...v načelu o Ministrstvu za obrambo, ne na kakršenkoli drugi.</p>
            </sp>
            <sp xml:id="SDZ1-Redna-28-1995-01-20.sp46">
               <speaker>PREDSEDNIK JOŽEF ŠKOLČ:</speaker>
               <p>Gospod Anderlič, ni odprta diskusija o vseh vidikih varnosti v Sloveniji in bi vas
                  res prosil, da se tudi vi držite obtožb, ki so navedene v interpelaciji, poveste
                  kaj v njihovo prid, ali pa v njihovo škodo. O tem bi kazalo odgovoriti. Se
                  strinjam, da ni mogoče...</p>
            </sp>
            <sp xml:id="SDZ1-Redna-28-1995-01-20.sp47">
               <speaker>TONE ANDERLIČ:</speaker>
               <p>Sicer ne vem, kakšen cilj imate vi s to razpravo, imam cilj, da povem, kaj si
                  mislim o razmerah v Ministrstvu za obrambo in o delu obrambnega ministra Kacina in
                  to mislim v imenu poslanske skupine liberalne demokracije povedati, če pa seveda
                  to ne gre v kontekst, potem me prekinite, me odslovite s te govornice in bom šel
                  dol.</p>
            </sp>
            <sp xml:id="SDZ1-Redna-28-1995-01-20.sp48">
               <speaker>PREDSEDNIK JOŽEF ŠKOLČ:</speaker>
               <p>Izvolite. Prosim vas samo, da ne povzročate nejevolje med enim delom poslancev, ki
                  se jim zdi, da ste se oddaljili od teme.</p>
            </sp>
            <sp xml:id="SDZ1-Redna-28-1995-01-20.sp49">
               <speaker>TONE ANDERLIČ:</speaker>
               <p>Nejevolja je lahko razumljiva, seveda pa je to stvar subjektivnih razpoloženj in
                  mnogi stresajo slabo voljo tudi takrat, kadar je kaj še tako pomembnega za državo.
                  Tako, da o teh subjektivnih počutjih verjetno nima smisla govoriti v tem trenutku,
                  je pa pač tako, da želim zaključiti in bom zaključil zaradi intervencije
                  predsednika, da ne bi bil predolg, kljub temu, da v tej točki ni tovrstnih
                  omejitev, kot sem jih bil sedaj deležen.</p>
               <p>Poslanska skupina liberalne demokracije meni, da je interpelacija neupravičena in
                  bo glasovala proti interpelaciji.</p>
            </sp>
            <sp xml:id="SDZ1-Redna-28-1995-01-20.sp50">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu poslanske skupine SKD. Izvolite.</p>
            </sp>
            <sp xml:id="SDZ1-Redna-28-1995-01-20.sp51">
               <speaker>FRANC ČERNELIČ:</speaker>
               <p>Hvala lepa. Spoštovani! Predlagam, da daste na glasovanje sledeče. Za končno
                  presojo o krivdi gospoda Kacina pravzaprav zahtevam dostavo gradiv o pretoku
                  orožja ali gradiva, da je informacija z dokumenti predana organom pregona. Do
                  prejema tega gradiva, teh dokumentov, pa naj Državni zbor prekine sejo. Prosil bi,
                  da o tem glasujemo in sicer zakaj. Temeljito sem tehtal zagovor gospoda Kacina. On
                  je v tem tudi omenjal zadevo in menim, da moramo zaradi razčistitve dejansko tega,
                  da se kaj ne prekriva tudi v sedanjemu ministrstvu te dokumente dobiti. Menim, da
                  bo to dobro za nadaljno razpravo in seveda tudi za zaključek. Menim, da ni nobena
                  katastrofa, če danes ne glasujemo dokončno, ampak da dobimo najprej gradivo in
                  seveda potem tudi o tem dokončno odločamo lahko takoj v nadaljevanju. Mislim, da
                  ni katastrofa, da bi morali ravno danes vse dokončati. Bila bi pa katastrofa, če
                  ne bi razčistili tiste stvari, kjer so se v zagovor tudi nekoliko namignile.
                  Strinjam se tudi s tem seveda, gospod Kacin oziroma ministrstvo da...</p>
            </sp>
            <sp xml:id="SDZ1-Redna-28-1995-01-20.sp52">
               <speaker>PREDSEDNIK JOŽEF ŠKOLČ:</speaker>
               <p>Gospod Černelič, to ni proceduralen predlog. To lahko zahtevate v razpravi. Jaz bi
                  vas prosil, da to morebiti lahko predlaga tudi poslanska skupina, ampak ni pa
                  mogoče v bistvu dati vsebinskega predloga sredi razprave oziroma sredi
                  predstavitve poslanskih mnenj in bi vas prosil res; procedura se nanaša res na
                  druge stvari. To možnost imate vedno in to možnost lahko v imenu poslanske skupine
                  ponudi tudi gospod Polajnar, ki bo zdaj povedal vaša stališča, ampak menim, da je
                  korektno, da poslušamo vse poslanske skupine in potem odločamo o stvareh, ki se
                  bodo pokazale do tistega trenutka. Do tam pa ne bi jaz riskiral očitka, da je bila
                  katerakoli od poslanskih skupin prikrajšana zato, da pove stališča, ki so bila do
                  te seje in do predstavitve stališč gospoda Hvalice in ministra Kacina. Izvolite,
                  gospod Polajnar.</p>
            </sp>
            <sp xml:id="SDZ1-Redna-28-1995-01-20.sp53">
               <speaker>IGNAC POLAJNAR:</speaker>
               <p>Hvala lepa, gospod predsednik. Spoštovane poslanke in poslanci! Veseli me pri tej
                  interpelaciji to, da stvar poteka nenavadno mirno in tudi lahko rečem
                  dostojanstveno. Povedati pa je treba nekaj stvari, ki smo jih mi ponavljali že
                  nekaj časa in ki se nam ob tej interpelaciji potrjujejo. Najprej pa tisto
                  temeljno, kar v Sloveniji še vedno ni razčiščeno, ali pa ni razčiščeno v tem
                  obrambnem ministrstvu ali v Slovenski vojski in to je za nas bistveno. V Sloveniji
                  namreč ne sme iti za to, ali bomo imeli Janševo, ali Kacinovo vojsko, ampak za eno
                  temeljno vprašanje, ali bomo skladno z zakonom imeli Slovensko vojsko. Lahko se
                  stvar zdi nekoliko retorična, je pa seveda globoko vsebinska in ker je globoko
                  vsebinska, je prav, da se prav ob tej interpelaciji vprašamo, ali so na obrambnem
                  ministrstvu podani pogoji za to, da se skladno z zakonom postavlja na noge,
                  kolikor že ne stoji dovolj trdno, ta slovenska vojska. Jaz danes seveda nisem
                  dobil vseh odgovorov na vprašanje, ali je ta slovenska vojska toliko trdna, da
                  lahko normalno in trdno stoji, kaj šele, ali je res tako dobra, da je pripravljena
                  vsak trenutek braniti slovensko samostojnost in neodvisnost; in to je bistveno
                  vprašanje. In prerekanja o tem, kdo ima bolj prav, ali bivši, ali sedanji obrambni
                  minister, seveda niso v prid krepitvi obrambe slovenske sposobnosti, niso v prid
                  in ponavljale se bodo kar naprej, dokler bomo imeli ljudi, ki bodo imeli drug o
                  drugem kaj povedati in bodo skladno s svojimi političnimi interesi nosili na dan
                  take ali drugačne papirje. Mi seveda nismo za to. Mi smo za to, da se papirji, v
                  kolikor so in pa tudi trakovi, v kolikor so, hranijo tam, kjer jim je mesto in da
                  od tam ne odhajajo, tudi če bi nekomu to prijalo, zaradi tega, ker nam je največ
                  do tega, da Slovensko vojsko imamo in da nanjo lahko vsak trenutek računamo. Tak
                  hip jaz nisem prepričan, da je povsem tako. In ker je besedah o teh slavnih
                  treningih na obrambnem ministrstvu, dovolite, da vam rečem tole. Najprej ti
                  treningi, tudi če so jih pripravljali strokovnjaki, so po naši oceni bili
                  popolnoma nestrokovni. Če bi bili strokovni, ne bi smeli dobiti odgovorov, kakršne
                  smo tam dobili. In to je ključno vprašanje. Zato smo pričakovali, da bo minister
                  takoj, ko bo izvedel kaj se dogaja, da se izrekajo politična stališča, da bi takoj
                  zamenjal tiste, ki so pripravili take treninge in nagnal tiste izvajalce in jih
                  nikoli več prosil, da se kaj takega dogaja. To je bistvo stvari. Kaj takega se ni
                  zgodilo.</p>
               <p>In lani, se spomnite, govorili smo o objektivni odgovornosti ministra, mislim na
                  bivšega ministra Bizjaka. Zdaj govorimo lahko prav o tem - o objektivni
                  odgovornosti - in to je za nas ključno vprašanje. Minister bi moral takrat skladno
                  s tem, da je odgovoren za to, kar se dogaja v njegovem ministrstvu, potegniti
                  določene poteze. S tem bi jasno dal vedeti: nobene politizacije na tem ministrstvu
                  ne bo, je ni bilo in je tudi ni. Tega dokaza seveda nimamo.</p>
               <p>Zdaj seveda je lažje biti pameten po bitki. Verjetno zdaj minister tudi ve, kakšna
                  so stališča tistih, ki so bili na teh treningih. Dejstvo pa je, da to, kar se je
                  zgodilo, absolutno ne more biti trden temelj za nadaljnje utrjevanje Slovenske
                  vojske z enako ekipo, kakršna je bila na obrambnem ministrstvu zdaj. Tako je naše
                  prepričanje. Nič osebnih zamer, ampak gre preprosto za to, da je potrebno narediti
                  prelom, sicer bomo zgodbo o tem, o junakih in junaštvih ponavljali iz dneva v dan.
                  Mi pa mislimo, da je tudi zgodbe o junakih potrebno končati in junake imeti
                  takrat, ko gre zares in ko jih bo Slovenija potrebovala, bog pa ne daj, da jih ne
                  bi potrebovala. Junaki se namreč izkažejo v boju, vse drugo pa naj bo stvar
                  zgodovine in stvar objektivnih ocen. Dokler pa bomo v Sloveniji delovali tudi na
                  ta način, kdo je večji junak, zlasti pa v resorjih, ki so tako občutljivi, toliko
                  časa pa nam seveda ni pomoči. In zato, iz teh razlogov mi smo za interpelacijo
                  proti ministru. Hvala lepa. <stage>(Nekaj ploskanja.)</stage></p>
            </sp>
            <sp xml:id="SDZ1-Redna-28-1995-01-20.sp54">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je v imenu poslanske skupine SDSS prijavil gospod Ivo
                  Hvalica.</p>
            </sp>
            <sp xml:id="SDZ1-Redna-28-1995-01-20.sp55">
               <speaker>IVO HVALICA:</speaker>
               <p>Hvala lepa. Spoštovani! Socialdemokrati bomo glasovali jasno za nezaupnico
                  ministru Kacinu posebej še zato, ker nas njegov odgovor ni prepričal. In posebej
                  še zato, kar bom novega sedaj povedal.</p>
               <p>Pojdimo najprej k odgovorom. Torej skrbno smo poslušali ministra Kacina, ki si je
                  vzel dvakrat toliko časa kot jaz, da sem obrazložil interpelacijo in smo ugotovili
                  naslednje: da na nekatere stvari, na nekatere segmente, na nekatere obtožbe sploh
                  ni odgovoril. Ampak pustimo to zaenkrat. Zdaj pa samo nekaj pripomb na neke
                  trditve, ki so neresnica, ker mi je nekdo rekel, da se ne reče več laž in da se
                  reče temu neresnica.</p>
               <p>Ministrstvo za obrambo leta 1993. nikoli ni imelo v Ribnem nobenih komunikacijskih
                  treningov, zato bi prosil ministra, da to svojo trditev prekliče. Lahko da jih je
                  imel kakšen pokrajinski štab, ampak ministrstvo samo ne, niti s Pristopom niti
                  Dedalusom tega ni bilo. Niti bivši minister, naš sedanji predsednik, nikoli ni
                  imel telefona, ki bi mu ga plačevalo Ministrstvo za obrambo. To, minister Kacin,
                  ste si privoščili lahko samo vi. Prejšnji minister za obrambo je imel telefon, ki
                  ni bil niti na njegovo ime in tega je sam plačeval; v to se lahko prepričate.</p>
               <p>Kaseta, no, tu ste pa zapadli v kontradiktornosti. Bi vas opozoril, gospod
                  minister, na odgovor Pristopa v Delu 30. novembra, pa še nekaj je sila važno tu.
                  Govorili ste o pod-izvajalcu na katerega naj bi ministrstvo ne imelo vpliva.
                  Torej: ali gre tu za veliko neznanje, ali pa za blefiranje. Bom povedal. Pri
                  vsakršnem pogodbenem delu mora, če glavni pogodbenik, tisti, ki dobi delo odda
                  samo del tega dela pod-izvajalcu, mora na to pristati investitor, naročnik. To je
                  normalna uzanca v poslovnem svetu in minister Kacin bi to le moral vedeti. Torej
                  to, kar je rekel, je, rekel bi <q>"Pravljica za lahko noč, otrokom"</q> od 6. do 11.
                  leta.</p>
               <p>Zdaj pa tisto, na kar minister Kacin sploh ni odgovoril. Ni odgovoril na naše
                  ugotovitve o <q>"Giro di Italia"</q>, kolesarski dirki, ni odgovoril na naše ugotovitve o
                  Snežniku in zadnjem, tu sem bom dalj časa ustavil, ni odgovoril na naše trditve in
                  tudi na vse ostalo, kar se je dogajalo zadnje dni o helikopterjih. Pri
                  helikopterjih me ne zanima minister Kacin, kot prodajalec. Tega verjetno on ni
                  počel, ker ni uspel prodati nobenega helikopterja, ker ne vem, za koga bi jih
                  prodajal. Me zanima kot kupec, kot kupec helikopterjev, tu se pa pojavlja tisto,
                  kar se je verjetno najhujšega zgodilo za časa ministrovanja ministra Kacina. V
                  torek, no bom šel nazaj, v petek 13. januarja smo imeli Odbor za obrambo. Tam smo
                  hoteli člani Odbora za obrambo izvedeti, kako je prišlo do nabave helikopterja
                  oziroma helikopterjev - eden je že dobavljen in minister Kacin ni bil v stanju
                  tega pojasniti. Odpravljal me je tako kot osnovnošolčka in ko sem mu rekel, da bi
                  rad videl zaključno analizo dospelih ponudb, mi je rekel, da je to nemogoče, da bi
                  se to dalo napisati na eno stran. No, jaz sem mu odgovoril, tega se seveda
                  spomnim, da se celo rekapitulacija državnega proračuna da napisati na eno samo
                  stran.</p>
               <p>No, potem smo se vseeno dogovorili, da bomo dobili to pojasnilo od pristojnih
                  ljudi naslednji torek in to se je tudi zgodilo. To je bilo v torek, 17. januarja.
                  Prišel je kompleten štab kompetentnih ljudi, zahteval sem na vpogled in elaborat o
                  analizi ponudb, ga dobil, sorazmerno hitro našel tisto, kar sem hotel in prosil,
                  če lahko, in to sem naredil nalašč, markiram s tekstmarkerjem, z rumenim, tisto,
                  kar je bilo tam nelogično. Mislim, da ne bom povedal nobene državne skrivnosti, če
                  povem brez številk, kaj tam piše.</p>
               <p>V tem elaboratu, ki je sestavljen, torej, najprej je pač razpis, ki je bil
                  objavljen, razpisni pogoji itd., je tudi zapisnik o odpiranju ponudb. Tu eden
                  izmed ponudnikov ugotavlja, in to je zapisano, da ni vedel, za kakšno število
                  helikopterjev gre. Jaz sem se temu silno začudil, ker ponavadi so takšni razpisi,
                  sestojijo iz opisa predmeta, ki ga hoče nekdo nabaviti ali zgraditi ali najeti, in
                  iz količine. Količina, vi sami veste, tudi če greste na tržnico, je različno, ali
                  kupite 1 kg krompirja ali pa 100 kg. Torej, ta ponudnik, lahko povem navsezadnje
                  tudi firmo, ampak mislim, sedaj nima smisla, ugotavlja, da pač ni vedel za število
                  helikopterjev. Vprašal sem prisotne, če mi lahko pokažejo v tako debelem
                  elaboratu, kje piše, kje je navedeno tudi število helikopterjev. Tega ni, so mi
                  rekli. To smo ustno naknadno povedali.</p>
               <p>Vprašal sem še enkrat, ker nisem mogel verjeti lastnim ušesom, še enkrat mi je
                  bilo odgovorjeno, da tega pač ni. Potem sem vztrajal in sem vprašal še enkrat,
                  torej skupaj trikrat. In nisem dobil ustreznega odgovora. Glede na to gre za sum,
                  da je nekdo, ki je sodeloval pri ponudbi za te helikopterje, bil posebej
                  informiran, ali pa nekateri tudi. Jaz ne trdim, da samo eden. Na vsak način
                  eksistira ena firma, ki tega bistvenega elementa razpisa ni vedela. Tako piše v
                  zapisniku. Jaz se moram samo na podlagi tistega torej, kar sem videl in prebral,
                  samo na tisto se lahko zanašam. Upam, da tisti elaborat, s katerim sem  z zelenim
                  tekstmarkerjem podčrtal, kar se mi je zdelo sila važno, ne bo izginil, ker mislim,
                  da je ta zadeva, če je tako, lahko da je to samo sum, ne dramatiziram stvari,
                  ampak glede na to, da so kompetentni ljudje, bilo jih je pet, šest, mogoče celo
                  več. Z obrambnega ministrstva mi niso znali dati odgovora, gre lahko za sum tudi
                  težkega kaznivega dejanja, vsekakor kršenja v proračunu itd. in ne čudite se,
                  drage kolegice in kolegi, če bom zaradi tega, če mi nekdo ne dokaže drugače,
                  zahteval za to tudi posebno preiskovalno komisijo. Če je to, kar mislim, da se je
                  zgodilo, potem te stvari ne morejo iti kar tako mimo, ne samo z interpelacijo, da
                  je to premalo.</p>
               <p>Torej, želim po možnosti, da dobim danes zopet na vpogled - lahko se dogovorimo
                  tako, da izločimo tudi javnost - ne vem, če je to državna skrivnost ali pa posebej
                  zastražimo. Rad bi še enkrat prebral, namreč po tistem sestanku, ki smo ga imeli
                  nekateri člani Odbora za obrambo in predstavniki ministrstva, moral oditi na
                  kolegij predsednika Državnega zbora in zato nisem čakal do konca. Do danes se pa
                  Ministrstvo za obrambo ni potrudilo, da bi mi dokazalo, da nisem imel prav.
                  Zaenkrat mislim, da sem dobro videl, prebral nekajkrat in da sem si zadevo dobro
                  zapomnil. Torej, to je tisto, kar bi rad, da se mi danes pojasni. Mislim, da bi
                  bilo dobro, če pojasni še druge stvari, tisto, kar sem prej omenil. To je džiro di
                  Italija in Snežnik. Ampak tako, da bomo pač to stvar razumeli, da ne bo izmikanja
                  in da ne bomo zopet morali pravzaprav raziskovati, kaj je minister odgovoril.
                  Zaenkrat hvala lepa.</p>
            </sp>
            <sp xml:id="SDZ1-Redna-28-1995-01-20.sp56">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Eržen v imenu samostojne
                  poslanske skupine.</p>
            </sp>
            <sp xml:id="SDZ1-Redna-28-1995-01-20.sp57">
               <speaker>BRANE ERŽEN:</speaker>
               <p>Hvala lepa. Spoštovani! Samostojna poslanska skupina se čuti dolžna obvestiti ta
                  spoštovani zbor, da so se na platoju pred parlamentom pojavili štirje državljani
                  Slovenije z nekakšnim transparentom. Očitno je, da protestirajo, mislim, da kar
                  vsi štirje, proti zamenjavi gospoda Kacina. Sicer pa ni vzroka za paniko. Policija
                  ima zaenkrat zadevo še v svojih rokah. Kakršnakoli podobnost z dnevom odstavitve
                  gospoda Janše pa je seveda zgolj slučajna. Hvala lepa.</p>
            </sp>
            <sp xml:id="SDZ1-Redna-28-1995-01-20.sp58">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Eržen, jaz, ki se od tukaj ne morem premakniti, se vam za to
                  informacijo zahvaljujem. Želi še kdo v imenu poslanske skupine? Če ne, potem je
                  potrebno razrešiti dve zadevi, in sicer predlog gospoda Černeliča, ki po vsebini
                  pomeni, da za to točko v tem trenutku prekinemo in pozovemo ministra, da preda
                  dokument, se opravičujem, prebral bom tako kot je napisano in za jezik ne
                  prevzemam odgovornosti.</p>
               <p>Za končno presojo o krivdi gospoda Kacina zahtevam dostavo gradiv o pretoku orožja
                  ali gradivo, da je informacija z dokumenti predana organom pregona. Do prejema teh
                  dokumentov naj Državni zbor prekine sejo. Predvidevam točko dnevnega reda, ker ne
                  vidim razloga, da ne bi. Ali gospod Černelič vztraja na tem predlogu? Treba je pa
                  povedati, da se to v bistvu neposredno ne dotika, niti interpelacije niti
                  odgovorov in celo več, da sem jaz takrat, če se ne motim, gospoda Kacina pozval,
                  da naj o tem ne govori. Tako da mora Državni zbor presoditi, če bo našel izgovor,
                  da prekine to točko. Predlagam, da o tem torej glasujemo. Ugotovimo sklepčnost!
                     <stage>(66 prisotnih.)</stage> Boste obrazložili glas? Izvolite. Gospod Peterle
                  bo obrazložil svoj glas.</p>
            </sp>
            <sp xml:id="SDZ1-Redna-28-1995-01-20.sp59">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci! Jaz sem v odnosu do tega
                  glasovanje oziroma tega predloga iz iste zgodbe, kot sem bil včeraj, ko sem se
                  zavzemal za to, da se stvari pojasnijo in če se tukaj reče, veste, mi imamo pa še
                  nekaj, potem sem za to, da to pogledamo, pa gremo potem naprej. Dajte na mizo, kar
                  imate drug o drugem, pa se bomo potem odločali. Hvala.</p>
            </sp>
            <sp xml:id="SDZ1-Redna-28-1995-01-20.sp60">
               <speaker>PREDSEDNIK JOŽEF ŠKOLČ:</speaker>
               <p>Jaz se poslankam in poslancem, pa tudi javnosti opravičujem. Naredil sem napako,
                  ker sem dal gospodu Peterletu možnost, da obrazloži svoj glas. Tega o
                  proceduralnih zadevah v novem poslovniku ne bi smel narediti. Se res opravičujem.
                  Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Potem je tukaj zahteva v imenu predlagateljev, gospoda Iva Hvalice. Da preberem
                  natančno: Podpisani poslanci zahtevamo, da na seji Državnega zbora v okviru
                  razprave tehnična služba predvaja poslancem celotno kaseto, na katero se sklicuje
                  interpelacija. Kaseta se nahaja v poslanski skupini SDSS. Jaz moram reči, da sem
                  zelo vesel, da nima vodstvo Državnega zbora v posesti te kasete in menim, da
                  predvajanje posnetkov brez izrecne privolitve prizadetih predstavlja pravno
                  nedopusten poseg v integriteto posameznika in kršitev z ustavo zagotovljenih
                  človekovih pravic in temeljnih svoboščin. To pa so: pravica do nedotakljivosti
                  človekove telesne in duševne celovitosti ter njegove zasebnosti. O tem govori 35.
                  člen ustave in pravica do osebnega dostojanstva in varnosti po 34. členu ustave.
                  Tako ravnanje bi utegnilo imeti tudi elemente kaznivega dejanja neupravičenega
                  slikovnega snemanja po 149. členu kazenskega zakonika Republike Slovenije, po
                  katerem je med drugim sankcionirano tudi neopravičeno prikazovanje posnetka in
                  menim, da Državni zbor s takim predlogom postavljate pred nekaj, o čemer ne more
                  odločati. Umikate predlog? Lahko, seveda, jaz vam pojasnjujem, zakaj se to ne da
                  narediti. Izvolite, gospod Pučnik.</p>
            </sp>
            <sp xml:id="SDZ1-Redna-28-1995-01-20.sp61">
               <speaker>DR. JOŽE PUČNIK:</speaker>
               <p>Spoštovani! Gospod predsednik Državnega zbora, najprej bi rad ugotovil, da gre pri
                  tem predlogu za vsebinski predlog in da ne gre zgolj za neko formalnost. Po drugi
                  strani moram in to z ironijo nekaj pozdraviti, da vi s to predpostavko, da kaseta
                  odkriva nekaj, kar je eventualno kaznivo dejanje, kar izraža pritisk na uslužbence
                  Ministrstva za obrambo itn., pristajate pravzaprav na stališče tistih, ki smo
                  podpisali ta papir.</p>
               <p>Poglejte, gre tukaj za, če mi verjamemo in trenutno to Državni zbor še ni ovrgel,
                  če verjamemo ministru za obrambo, je šlo pri teh kasetah za čisto enostavno
                  izobraževanje, komunikacijski trening in podobne reči. V čem je potem to kršitev,
                  kršitev pravic udeležencev tega treninga, če poslanci Državnega zbora dobijo v
                  pogled, kako ta trening poteka. Če je pa res šlo za politično rentgeniziranje
                  uslužbencev, za obliko pritiska na uslužbence Ministrstva za obrambo, za pritisk
                  na tiste, kar bi moji kolegi in kolegice poslanci lahko ugotovili iz mimike tistih
                  oseb, ki bi jih videli, če bo predsednik dovolil oziroma, če se bo zbor odločil za
                  prikaz kaset, bi natančno videli, da so bili ti ljudje pod pritiskom, bi videli,
                  kako krčevito držijo svoje roke, kako so vedeli, kaj pomeni ta situacija za njih,
                  da se je o tem odločala njihova kariera, da so bili takorekoč na neke vrste
                  partijskem sestanku, kjer so morali dokazovati svojo pripadnost <q>"tapravi"</q>
                  politični strani.</p>
               <p>Poglejte, to so razlogi, za katere menim, da bi bilo nujno potrebno, da bi
                  poslanci Državnega zbora dobili vpogled v ta dokument časa, ki je v bistvu tudi
                  obremenilno gradivo za ministra za obrambo, gospoda Kacina. Sedaj seveda, večina
                  bo verjetno odločala, kakor odloča drugje. Samo jaz mislim, da nihče nima pravice,
                  da to gradivo ne da na vpogled poslancem Državnega zbora. Naj se poslanci odločajo
                  potem, ko bodo videli, kar bodo pač videli, naj sami samostojno interpretirajo in
                  potem bomo videli ali lahko verjamemo zagotovilom ministra Kacina, ali pa je tukaj
                  le šlo za nekaj drugega, namreč res za obliko političnega indoktriniranja
                  oficirjev naše vojske. Hvala lepa.</p>
            </sp>
            <sp xml:id="SDZ1-Redna-28-1995-01-20.sp62">
               <speaker>PREDSEDNIK JOŽEF ŠKOLČ:</speaker>
               <p>Mislim, da je tukaj prišlo do nesporazuma. Jaz absolutno ne govorim o vsebini
                  kasete, niti o tem, da mogoče ogled te kasete ne bi pripomogel k razčiščevanju
                  nastalega problema. Gre pa za to, da ustava ščiti ljudi, ki nastopajo na tej
                  kaseti in seveda je zato potrebno imeti po eni strani privolitev ljudi, ki na teh
                  posnetkih nastopajo in po drugi strani je treba imeti privolitev tistega, ki je
                  lastnik te kasete. Jaz vam obljubljam, če boste vi kot predlagatelji tega
                  dokaznega materiala dobili privolitev, mislim vse te ustrezne privolitve o tem, ne
                  bo potrebno glasovati in bomo ljudi seznanjali s temi posnetki. Drugače pa o tem
                  sploh ni mogoče glasovati niti razpravljati. Ne gre za vprašanje, kaj je tam gor,
                  gre za vprašanje, da je potrebno pridobiti privolitev ljudi, ki so bili snemani. V
                  tem je problem. Izvolite, gospod Kopše.</p>
            </sp>
            <sp xml:id="SDZ1-Redna-28-1995-01-20.sp63">
               <speaker>JOŽEF KOPŠE:</speaker>
               <p>Kolegice in kolegi! Gospod predsednik, predlagam proceduralni sklep, da za
                  predvajanje v tej kaseti zapremo sejo, in da je v času predvajanja seja zaprta in
                  tudi v času obravnave eventualnih efektov te kasete je zaprta.</p>
               <p>Obrazložitev tega proceduralnega sklepa. Kot poslanec sem dnevno seznanjen s
                  strogimi državnimi tajnami, kjer nastopajo osebe z imeni in priimki in z njihovim
                  ravnanjem, tudi v nekaterih delih, z nekaterimi intimami, na žalost, in je to
                  obremenitev za vsakega poslanca. Ni razumljiv vaš izgovor, da ne bi na zaprtem
                  delu seje predvajali tega posnetka, o njem debatirali, o njem presojali in s tem
                  ugotavljali eventualno krivdo ministra pri naročanju take vrste komunikacijskih
                  treningov. To je en razlog.</p>
               <p>Drug razlog je, da je verjetno, če je bila kršena ta določba, kar pa je potrebno
                  dokazati, jo je Ministrstvo za obrambo in odgovorni minister takrat, ko je naročil
                  tak trening, ne pa danes, ko bi morali na osnovi teh podatkov o tem razpravljati
                  poslanci in presojati ministra za to stvar. Prosim, da upoštevate moj proceduralni
                  predlog. Hvala lepa, gospod predsednik.</p>
            </sp>
            <sp xml:id="SDZ1-Redna-28-1995-01-20.sp64">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, tudi to, da bi sejo zaprli, v ničemer ne spremeni stvari, ker gre
                  enostavno za to, da tudi Državni zbor nima te pristojnosti, da bi komu posegal v
                  zasebnost. Kakršnokoli javno predvajanje, mora biti s soglasjem ljudi, ki so bili
                  snemani na teh komunikacijskih treningih. Lepo bi vas prosil, da mi ne jemljemo
                  sebi na dušo tistega, kar ne smemo. Državni zbor ne sme posegati v zasebnost teh
                  ljudi, kot to velja za vse druge.</p>
               <p>Gospodje, vi mene pač v to, da bi si brez privoljenja ljudi to ogledali, ne boste
                  prisilili in lahko začnete kakršenkoli drug postopek, da vodi kdo drug ali tretji
                  sejo, kakorkoli, ampak dokler ustava dokler ustava velja in dokler jaz sedim na
                  tem mestu, to ne bo možno. O tem ne more biti diskusije.</p>
               <p>Gospod Pučnik ima najprej proceduralno. Se opravičujem, trije ste se razburili in
                  ne morete vsi trije naenkrat nastopati.</p>
            </sp>
            <sp xml:id="SDZ1-Redna-28-1995-01-20.sp65">
               <speaker>DR. JOŽE PUČNIK:</speaker>
               <p>Gospod predsednik! Ali ne razumete, da gre tukaj za dogajanje, ki je bilo v okviru
                  službenih obveznikov, pripadnikov naše vojske in da je bilo to dogajanje, to
                  izobraževanje, ali recimo komunikacijski trening plačan z denarjem
                  davkoplačevalcev, ki jih je ta - torej z denarjem, ki ga je tudi ta zbor dodelil
                  Ministrstvu za obrambo. Torej, ne gre tukaj za neko snemanje v nekih domačih
                  prilikah; ne gre za gledanje v dnevno sobo ali v karkoli, temveč gre za vpogled v
                  plačan, naročen, od ministrstva načrtovan postopek, recimo treninga, po vaše
                  gospod minister, ali po moje, političnega pritiska na udeležence - uslužbence
                  Ministrstva za obrambo in ne za neko privatno dogajanja, zato tudi vpogled v to
                  dogajanje ni poseg v privatno sfero, temveč vpogled v nekaj, kar je državna
                  inštitucija organizirala, plačala, načrtovala in kar se tudi še danes, to je
                  pokazal gospod minister, brani kot legitimna metoda za povečevanje obrambne
                  sposobnosti naše vojske.</p>
               <p>V čem je to poseg? Drugič bo lahko nekdo prišel, poslanci nimajo pravice vpogleda,
                  ko vojaki vežbajo, recimo strelske vaje in podobno. To je poseg v njihovo privatno
                  sfero in tako naprej. Gospod predsednik, mislim, da imamo tukaj opravka z zelo
                  poceni metodo prikrivati dokazno gradivo v tako resnem vprašanju, o katerem mi
                  danes razpravljamo, namreč o interpelaciji obrambnemu ministru in proti temu
                  protestiram.</p>
            </sp>
            <sp xml:id="SDZ1-Redna-28-1995-01-20.sp66">
               <speaker>PREDSEDNIK JOŽEF ŠKOLČ:</speaker>
               <p>Mislim, da je vaša primerjava neustrezna, ko gre za to, da se preverja, kako so
                  vojaki usposobljeni za streljanje in druge akcije, se potem povabi Odbor za
                  obrambo in druge na te vojaške vaje. Ravno tako se povabi lahko na vsa druga
                  usposabljanja.</p>
               <p>Vztrajam na tem, da brez privolitve ljudi, ki so bili snemani in niso gotovo
                  vedeli, da bo to gledala bodisi vesoljna Slovenija bodisi Državni zbor, da tega ne
                  moremo predvajati.</p>
               <p>Enostavno gre za to, da mi pač ne moremo tega predvajati. Je pa lahko to argument
                  zato, da se obsodi ravnanje ministra Kacina. Predvajanje kaset si pa Državni zbor
                  ne more dovoliti, ker gre res za poseg v zasebnost ljudi, ki so tam nastopali in
                  če gre res za take pritiske, bi vas lepo prosil, da pridobite soglasje teh ljudi
                  in potem pač to naredimo.</p>
               <p>Gospod Kopše ima nov predlog.</p>
            </sp>
            <sp xml:id="SDZ1-Redna-28-1995-01-20.sp67">
               <speaker>JOŽEF KOPŠE:</speaker>
               <p>Gospe in gospodje, gospod predsednik! Predlagal sem, da bi zaprli sejo. Mi,
                  poslanci smo vezani na določene stvari in smo dolžni držati tajno. To naj bi bila
                  edina in ne največja.</p>
               <p>Drugo; mislim, da ste preslišali, ker ste uporabili zgolj prispodobo gospoda
                  Pučnika o vojaških manevrih in ostalem, ker so največkrat tudi odprti za vso
                  javnosti, pozabili ste pa na nekaj: uslužbenci obrambnega ministrstva v času
                  njihovega delovnega časa in njihovega prisluškovanja so bili anketirani, kot se
                  temu pravi, preko tega načina in so bili kot uslužbenci javne osebe, ne pa
                  privatne osebe. Gospod predsednik, prosim vas, da o tem razmislite. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp68">
               <speaker>PREDSEDNIK JOŽEF ŠKOLČ:</speaker>
               <p>Gospod Verzolak ima proceduralno.</p>
            </sp>
            <sp xml:id="SDZ1-Redna-28-1995-01-20.sp69">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Za vsestransko osvetlitev tega primera in
                  poštenost postopka predlagam, da sejo prekinemo in pridobimo dovoljenje,
                  privoljenje teh anketirancev, da lahko gledamo njihove kasete in prosim, če daste
                  to na glasovanje.</p>
            </sp>
            <sp xml:id="SDZ1-Redna-28-1995-01-20.sp70">
               <speaker>PREDSEDNIK JOŽEF ŠKOLČ:</speaker>
               <p>Ta predlog je absolutno korekten in se bo pač Državni zbor o tem opredelil.</p>
               <p>Gospodje! Ko je podan korekten proceduralni predlog, je potrebno o njem glasovati.
                  Gospod Verzolak je predlagal, da... Ali naredimo tako, da damo 10 minut časa, da
                  bi vpili po dvorani? Ne! Gospodje, dovolite, imam podan proceduralen predlog.
                  Dovolite, da ga ponovim, da boste lahko glasovali o njem. Gospod Hvalica, prosim,
                  če zasedete svoje mesto. Gospodje, prosim za mir v dvorani, no! Vsi proceduralni
                  predlogi bodo še prišli na vrsto, ampak dokler ne razrešimo teh, ki so v obtoku,
                  pač niso možni drugi in prosim za zbranost, drugače bom dal 10 minut pavze, da se
                  stvari pomirijo. Prosim za mir v dvorani. Gospodu Kopšetu sem zelo natančno
                  pojasnil, da tudi zaprta seja te dileme ne pojasnjuje. Gospod Verzolak pa je dal
                  formalno korekten predlog, ki temelji tudi na teh zadržkih, o katerih sem jaz
                  govoril. Gospod Verzolak je podal predlog in o tem bomo glasovali, potem pa še o
                  naslednjem, razen če ga ne umaknete. <stage>(Glas iz klopi: Umikam.)</stage>
                  Umikate. Potem ima naslednji predlog gospod Kopše.</p>
            </sp>
            <sp xml:id="SDZ1-Redna-28-1995-01-20.sp71">
               <speaker>JOŽEF KOPŠE:</speaker>
               <p>Gospod predsednik, gospe in gospodje, ker vsi skrbimo v tej dvorani za zakonitost
                  dela, imam eno dodatno vprašanje za ministra Kacina, ki bo lahko ta interni zaplet
                  pojasnil. Mene zanima, čigava last so kasete?</p>
            </sp>
            <sp xml:id="SDZ1-Redna-28-1995-01-20.sp72">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, moram povedati, da ste se prekršili in ste vzeli tudi pravico do
                  proceduralnega predloga gospodu Zagožnu, ki je imel dvignjeno roko. Govorili smo o
                  proceduri, razen, če odstopa od tega. Gospod Hvalica, vi boste naslednji na vrsti,
                  ste lahko brez skrbi.</p>
            </sp>
            <sp xml:id="SDZ1-Redna-28-1995-01-20.sp73">
               <speaker>DR. FRANC ZAGOŽEN:</speaker>
               <p>Gre za vsebinsko dilemo. Kdo nam zagotavlja, da prizadeti, ki so na teh kasetah
                  posneti, niso pod pritiskom in si ne bi upali dati dovoljenja, da si mi to
                  ogledamo. Mislim, da je to en poseben problem, če gospod predsednik vztrajate na
                  tem, da bi kršili ustavo in človekove pravice, če si Državni zbor, ki je tudi
                  zavezan k molčečnosti na zaprti seji te kasete pogleda. Potem prosim, da pridobite
                  o tem mnenje ustreznega strokovnjaka, recimo, psihologa. Ker gre za nek dokazni
                  postopek, predlagam, da pridobimo mnenje doktorja Huberta Požarnika.
                     <stage>(Smeh.)</stage> Zakaj ne? Zakaj je to smešno? Jaz mislim, da je on eden
                  največjih strokovnjakov za take stvari. Lahko predlagate ekipo psihologov, ki naj
                  da strokovno mnenje o tem, ali v takem dokaznem postopku smejo tisti, ki bodo
                  odločali, tudi osebno prepričati o teh trditvah, ki jih skupina poslancev
                  navaja.</p>
            </sp>
            <sp xml:id="SDZ1-Redna-28-1995-01-20.sp74">
               <speaker>PREDSEDNIK JOŽEF ŠKOLČ:</speaker>
               <p>Da ne bo nobenih nesporazumov, predlagam, da o predlogu gospoda Zagožna, da lahko
                  gospod Hubert Požarnik s svojo ekspertizo presodi, ali bi predvajanje kaset, ker
                  ne vidim druge možnosti, kot da računam na razsodnost zbora in bi prosil, da pri
                  tem sodelujete. Glasujemo o proceduralnem predlogu. Gospod Hvalica, nimate besede.
                  Jemljem vam besedo in prosim, da daste mir, dokler ne dobite besede. Lepo vas
                  prosim. Bodite spoštljivi do predloga gospoda Zagožna. Gospod Zagožen predlaga, da
                  gospod Hubert Požarnik presodi, ali bi predvajanje teh kaset pomenilo kršenje 34.
                  in 35. člena ustave. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da ta predlog ni sprejet in gospod Hvalica ima naslednji proceduralni
                  predlog.</p>
            </sp>
            <sp xml:id="SDZ1-Redna-28-1995-01-20.sp75">
               <speaker>IVO HVALICA:</speaker>
               <p>Hvala lepa, gospod predsednik, da sem dobil končno besedo in sem imel predlog, ki
                  je bil bistveno drugačen od tega in bi razrešil vso to zadevo. Zdaj se vrnem na
                  moje izvajanje, ki sem ga imel v zvezi s helikopterji.</p>
            </sp>
            <sp xml:id="SDZ1-Redna-28-1995-01-20.sp76">
               <speaker>PREDSEDNIK JOŽEF ŠKOLČ:</speaker>
               <p>Dajte predlog, gospod Hvalica.</p>
            </sp>
            <sp xml:id="SDZ1-Redna-28-1995-01-20.sp77">
               <speaker>IVO HVALICA:</speaker>
               <p>Predlagam, da skupaj z zadevo <q>"helikopter"</q>, ki mi mora biti tu pojasnjena, zapremo
                  sejo in predvajamo brez komplikacij kaseto, se s tem seznanimo in potem odločamo.
                  Tu smo videli in slišali že veliko hujših stvari. Pred dvema dnevoma smo
                  razpravljali o državni skrivnosti številka ena in lahko tudi tokrat to naredimo.
                  Lepo prosim, da daste moj predlog na glasovanje, torej predlagam, da začasno
                  zapremo sejo, da si prvič ogledamo kaseto in da minister Kacin pojasni tisto, kar
                  sem ga v zvezi z razpisom za nakup helikopterjev vprašal danes tu in v torek 17.
                  januarja na Odboru za obrambo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp78">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. O tem drugem bo mogoča razprava, prvega predloga ne bom dal na
                  glasovanje. Tajnost seje niti molčečnost v ničemer ne pomeni tega, da se varuje
                  pravica do osebnega dostojanstva in varnosti, ki je urejena v 34. členu ustave in
                  varstvo pravic zasebnosti in osebnostnih pravic, ki so urejeni v 35. členu ustave.
                  Poslanci nimajo pravice, da mislijo, da s tem, ko zaprejo sejo, lahko posegajo v
                  zasebnost kogarkoli. Te pravice Državni zbor nima. Gospod Šiftar umika, gospod
                  Anderlič.</p>
            </sp>
            <sp xml:id="SDZ1-Redna-28-1995-01-20.sp79">
               <speaker>TONE ANDERLIČ:</speaker>
               <p>V imenu poslanske skupine Liberalne demokracije prosim za 15 minutni odmor. Takrat
                  pa tisti, ki še niso videli kasete v poslanski skupini SDSS, da si to pogledajo,
                  pa lahko potem nadaljujemo razpravo. Hvala.</p>
            </sp>
            <sp xml:id="SDZ1-Redna-28-1995-01-20.sp80">
               <speaker>PREDSEDNIK JOŽEF ŠKOLČ:</speaker>
               <p>Odrejam 15 minut odmora, s tem da Državni zbor ne prevzema odgovornosti za
                  gledanje teh kaset. Je pa to verjetno rešljivo za tiste, ki mislijo, da je to
                  potrebno. Hvala. Nadaljujemo ob 15.50 uri.</p>
            </sp>
            <stage type="time">(Seja je bila prekinjena ob 15.31 uri in se je nadaljevala ob 16.00
               uri.)</stage>
            <sp xml:id="SDZ1-Redna-28-1995-01-20.sp81">
               <speaker>PREDSEDNIK JOŽEF ŠKOLČ:</speaker>
               <p>Prosim za mir v dvorani. Gospod Hvalica, če spustite roko, vam bom povedal, kdaj
                  boste na vrsti. Še trije so prej prijavljeni, še od prej. Seveda, vsi so
                  proceduralno, nihče še ni dobil besede. Gospod Hvalica, ko boste na vrsti, sem
                  pribeležil in vam bom dal besedo, če boste vztrajali. Ugotovimo sklepčnost!
                     <stage>(75 prisotnih.)</stage> Gospod Anderlič je zahteval odmor in prosim, če
                  želi kaj povedati po odmoru?</p>
            </sp>
            <sp xml:id="SDZ1-Redna-28-1995-01-20.sp82">
               <speaker>TONE ANDERLIČ:</speaker>
               <p>V poslanski skupini Liberalne demokracije Slovenije smo prepričani, da bi
                  kakršnokoli javno, ali pa  predvajanje kasete na zaprti seji pomenilo grobo
                  kršenje ustavnih pravic posameznikov, zato tudi tista moja intervencija ni bila
                  namenjena temu, da kogarkoli pozivam h gledanju, ampak glede na to, da se tako ali
                  tako v prostorih Državnega zbora očitno lahko dogajajo tudi druge stvari, pa glede
                  na to, da vsak sam odgovarja za svoje poteze, naj odgovarja tudi tam.</p>
               <p>Glede ostalega pa menimo, da bi bilo prav, da gospod Kacin pojasni tudi zaradi
                  vprašanj v naši skupini in na vprašanja, ki so bila tukaj postavljena v zvezi z
                  nabavo helikopterjev in da čim prej pridemo h glasovanju. Hvala.</p>
            </sp>
            <sp xml:id="SDZ1-Redna-28-1995-01-20.sp83">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Kacin je v odmoru rekel, da bo zaradi tistih gradiv umaknil
                  oznako <q>"strogo zaupno"</q> in da bo o tem mogoče razpravljati. Tudi sam sem zato, da
                  ne bi bilo nesporazumov, dolžan pojasnilo. Odmor sem dal zaradi zahteve poslanske
                  skupine, ne pa zato, da bi si kdorkoli v Državnem zboru lahko v imenu Državnega
                  zbora ogledoval te kasete. Od tega se vodstvo Državnega zbora absolutno ograjuje
                  in sam osebno menim, da to pomeni grobo kršitev ustave. Za besedo je zaprosil
                  gospod Bavčar. Še vedno je proceduralno. Gospa Potočnikova se odpoveduje, gospod
                  Hvalica.</p>
            </sp>
            <sp xml:id="SDZ1-Redna-28-1995-01-20.sp84">
               <speaker>IVO HVALICA:</speaker>
               <p>Hvala za besedo. Spoštovani! Moj predlog bo proceduralen, potrebuje pa uvod.</p>
               <p>V odmoru smo hoteli nekaterim poslancem omogočiti, da bi si vseeno lahko ogledali
                  to kaseto. Uslužbenec Državnega zbora jo je odnesel pred našim nosom iz male
                  dvorane. Če bi jaz naredil nekaj takega, bi moja žena rekla, da sem to naredil
                  pobalinsko. Po solkansko bi sicer to drugače zvenelo, ampak gentelmanska poteza,
                  gospod predsednik, to ni bila. In ker nimamo video rekorderja v naši poslanski
                  skupini, pač tem poslancem nismo mogli omogočiti. Kakorkoli vidim, da je nemogoče,
                  da bi si poslanci ogledali to kaseto, zato predlagam naslednje, da preidemo k
                  razpravi takoj, čimprej in da čimprej glasujemo. Mislim, da so stvari zelo jasne.
                  Hvala lepa.</p>
            </sp>
            <sp xml:id="SDZ1-Redna-28-1995-01-20.sp85">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, se zahvaljujem. Če mi boste povedali ime tega uslužbenca Državnega
                  zbora, bom osebno prosil, da mu dajo dodatek k plači, ker je ravnal edino
                  korektno, da ni omogočil, da bi se s sredstvi Državnega zbora zgodilo nekaj
                  takega. Ali imate proceduralno?</p>
            </sp>
            <sp xml:id="SDZ1-Redna-28-1995-01-20.sp86">
               <speaker>IVAN VERZOLAK:</speaker>
               <p>Hvala lepa za besedo. Bil sem očevidec tega dogodka. Gospod predsednik, ne nam
                  prodajati <q>"bukvic"</q> tukaj. Vemo, od kod je prišel ukaz in vprašali smo tega fanta.
                  Bilo nas je pet poslancev, ki smo se pripravljali, da vklopimo video rekorder in
                  televizor. On je priletel, pa še dva uslužbenca sta bila in se na grobo prerinila,
                  potrgala kable dol in odnesla ta video rekorder.</p>
            </sp>
            <sp xml:id="SDZ1-Redna-28-1995-01-20.sp87">
               <speaker>PREDSEDNIK JOŽEF ŠKOLČ:</speaker>
               <p>Zelo dobro.</p>
            </sp>
            <sp xml:id="SDZ1-Redna-28-1995-01-20.sp88">
               <speaker>IVAN VERZOLAK:</speaker>
               <p>Na vprašanje, kdo je to odredil, je rekel: <q>"Vodstvo LDS stranke."</q> Ko smo ga potem
                  skušali zaustaviti, oziroma nismo bili prepričani. Mislili smo, da gre verjetno za
                  prenos video rekorderja v drugo sobo, smo ga enostavno pustili, tako da ni prišlo
                  do kakšnega hujšega incidenta, sicer je pa bilo na nivoju male kriminalke. Ne
                  glede na to se kaže odnos vodstva Državnega zbora do teh zadev, tako da nima
                  smisla o tem razpravljati in predlagam isto, kot je že prej predlagal gospod
                  Hvalica, da se razprava zaključi in  da se glasuje. Hvala.</p>
            </sp>
            <sp xml:id="SDZ1-Redna-28-1995-01-20.sp89">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi samo rekel, da odgovornost za to, da se ne uporablja sredstev
                  Državnega zbora v te sporne rabote, prevzemam absolutno nase. Gospodu Hvalici sem
                  povedal, da nasprotujem, da bi vzel ta tehnična  sredstva Državnega zbora, in
                  ravno tako generalnemu sekretarju, da prosim, da se na tehničnih sredstvih
                  Državnega zbora tega ne predvaja, tako da ne bo ugank okrog tega, kdo je za to
                  kriv in menim, da sem ravnal absolutno pravilno. Gospod Kopše.</p>
            </sp>
            <sp xml:id="SDZ1-Redna-28-1995-01-20.sp90">
               <speaker>JOŽEF KOPŠE:</speaker>
               <p>Gospod predsednik, gospe in gospodje. Ker je nastalo v tej razpravi, kolikor je je
                  pač bilo, nekaj novih dejstev, predvsem predlog gospoda Černeliča, potem podatek,
                  ki so ga ti podpisniki interpelacije priložili k interpelaciji, vprašanje zapleta
                  okrog kasete in strokovnega mnenja o eventualni kršitvi človekovih pravic in vsem
                  ostalim, dam proceduralni sklep na glasovanje, da bi prestavili to sejo o
                  interpelaciji in da bi imela Vlada možnost do torka odgovoriti na vprašanje, ki ga
                  je postavil gospod Černelič, na dodatek k interpelaciji in da bi se predsednik
                  Državnega zbora s svojimi službami ali z angažiranimi strokovnjaki posvetoval o
                  eventualnih kršitvah človekovih pravic in ostalih pravic udeležencev na kaseti s
                  pravnimi strokovnjaki. Prosim, dajte ta predlog proceduralnega sklepa na
                  glasovanje. Hvala.</p>
            </sp>
            <sp xml:id="SDZ1-Redna-28-1995-01-20.sp91">
               <speaker>PREDSEDNIK JOŽEF ŠKOLČ:</speaker>
               <p>Na glasovanje bom dal prvi del predloga, to je predlog, da se ta točka prestavi na
                  sejo v torek. To je možno. Se strinjate, gospod Kopše?</p>
            </sp>
            <sp xml:id="SDZ1-Redna-28-1995-01-20.sp92">
               <speaker>JOŽEF KOPŠE:</speaker>
               <p>Gospod predsednik, jaz bi vas prosil, ali ne bi mogli dobiti od Vlade do torka
                  dodatnega mnenja o tem dodatku k interpelaciji in pa na vprašanje gospoda
                  Černeliča iz SKD-ja. Hvala lepa.</p>
            </sp>
            <sp xml:id="SDZ1-Redna-28-1995-01-20.sp93">
               <speaker>PREDSEDNIK JOŽEF ŠKOLČ:</speaker>
               <p>Vprašanje gospoda Černeliča je zbor zavrnil. Mi lahko sejo prestavimo in Vlado
                  pozovemo, da da ta odgovor. Vlada bo pač, če ga bo dala, ga bo dala, če ga ne bo
                  dala, tukaj ni moči. S tem je pozvana in jaz dajem vaš predlog, da se sejo
                  prestavi na torek, na glasovanje s tem, da se pozove Vlado, da da ta dodaten
                  odgovor.</p>
               <p>Ugotovimo sklepčnost! <stage>(78 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(49
                     poslancev.)</stage></p>
               <p>Ugotavljam, da predlog ni sprejet in predlagam, da preidemo k obravnavi.</p>
               <p>Gospod Kopše je od svoje razprave odstopil. K besedi se je prijavil gospod Borut
                  Pahor.</p>
            </sp>
            <sp xml:id="SDZ1-Redna-28-1995-01-20.sp94">
               <speaker>BORUT PAHOR:</speaker>
               <p>Hvala lepa, gospod predsednik. Gospe in gospodje, vesel sem, da sem si te tri
                  kratke misli zapisal že pred to, precej razburljivo razpravo o komunikacijskem
                  treningu.</p>
               <p>Najprej bi rad rekel, da je bil odgovor obrambnega ministra na interpelacijo
                  precej prepričljiv predvsem pri očitkih, ki zadevajo sum osebnega okoriščanja.
                  Manj je bil po mojem mnenju prepričljiv glede razsipništva v ministrstvu, v tem
                  smislu moramo vsekakor izkoristiti današnjo razpravo, da pozovemo enega največjih
                  proračunskih porabnikov k bolj smotrni porabi vsakega tolarja.</p>
               <p>Drugič. Želim omeniti sum zlorabe pri tako imenovanem komunikacijskem treningu.
                  Nisem strokovnjak za ta vprašanja, vendar bi si upal reči, da so bila
                  predstavljena vprašanja in kontekst, v katerem so bila zastavljena vsaj sporna, če
                  ne že kaj drugega. Pričakujem, da bo obrambni minister v svoji zaključni besedi,
                  ne samo poskušal razložiti smisel takega spraševanja temveč da se bo jasno zavzel,
                  da se kaj takega ne bo nikoli več ponovilo.</p>
               <p>Čas, v katerem se vzpostavlja slovenski obrambni sistem je pač tak, da je potrebno
                  s filigransko natančnostjo preprečevati vsakršno možnost njegove politizacije.
                  Danes smo nemara celo dosegli točko, ko se je po vseh utemeljenih in neutemeljenih
                  obtožbah, kritikah in zamerah nezaupanje med odgovornimi politiki in med vojaškimi
                  starešinami nevarno poglobilo. Zato mora Državni zbor danes ne glede na izid
                  glasovanja pozvati Vlado in vrhovnega poveljnika, da z večjo pozornostjo uredijo
                  razmere na tem občutljivem področju.In na koncu, pod pisnim odgovorom je podpisana
                  tudi Vlada, torej tudi njen predsednik. Ker gre za zelo občutljiva vprašanja, ki
                  presegajo samo gospoda Kacina, osebno pričakujem, da bo danes nastopil tudi
                  predsednik Vlade. Koristno bo, če bo s svojo politično avtoriteto zagotovil, da bo
                  njegova Vlada uredila nastale razmere in da kot predsednik Vlade v celoti stoji za
                  obrambnim ministrom Jelkom Kacinom. Hvala lepa.</p>
            </sp>
            <sp xml:id="SDZ1-Redna-28-1995-01-20.sp95">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednji se je k besedi prijavil gospod Potrč Miran.</p>
            </sp>
            <sp xml:id="SDZ1-Redna-28-1995-01-20.sp96">
               <speaker>MIRAN POTRČ:</speaker>
               <p>Hvala lepa. Ko se osebno odločam ob predlogu, da se na podlagi predložene
                  interpelacije glasuje tudi o vprašanju zaupnice ministru za obrambo, gospodu Jelku
                  Kacinu, bi rad rekel, da upoštevam tudi dve dejstvi.</p>
               <p>Prvič, izjemno zahteven položaj, ki ga je gospod minister prevzel spomladi letos,
                  ko vemo, na podlagi kakšne dejanske politizacije razmer o vprašanju bivšega
                  obrambnega ministra je bil na to mesto postavljen, ob dejstvu, da smo imeli v
                  nekaterih delovnih telesih Državnega zbora tudi razprave o racionalnem koriščenju
                  in eventualnih zlorabah sredstev za časa prejšnjega ministra.</p>
               <p>Drugo, upoštevam mojo oceno nekorektnosti, lahko bi rekel tudi dvoličnosti
                  podpisnikov interpelacije, ki so bili v vseh prejšnjih ravnanjih zelo širokogrudni
                  in niso dovolili temeljite razprave o mnogih vprašanjih, ki bi si jih najbrž enako
                  kot danes želeli, tokrat ob posamičnih primerih lahko tudi upravičeno, ampak brez
                  enake teže do vseh vprašanj, poskušajo  naprtiti gospodu ministru stvari, in če bi
                  bile dokazane, bi bile lahko tudi zelo hude, vendar jih doslej dokazali niso. Na
                  podlagi teh dejstev in tudi na podlagi odgovora, ki ga je danes dal gospod
                  minister Jelko Kacin, ne morem šteti, da so navedbe, ki so bile v interpelaciji,
                  kakorkoli dokazane. Zato tudi nimam razloga, da bi za interpelacijo glasoval.</p>
               <p>Menim namreč, da osebno in tudi ta Državni zbor, ne glede na politične interese in
                  cilje strank, ne bi smel prevzeti logike, da je obsojen že vsak tisti, ki mu
                  določena skupina nabere karkoli zato, da bi ga lahko očrnila. Toda kot poslanec,
                  ki mi je v interesu, da se zagotovi obramba država, onemogoča politizacija vojske,
                  zagotavlja spoštovanje ustave in zakonov, onemogočijo vsakršne osebne in politične
                  zlorabe vsakega nosilca oblasti, zagotovi racionalna poraba državnih sredstev,
                  onemogoča vse večja samopašnost in vse nižji moralni kriteriji ravnanja v
                  slovenski politiki, želim kljub temu opozoriti na dvoje. Prvič na dejstvo, da se
                  tudi tokrat in tudi ob tej razpravi poskuša politizirati vprašanje obrambe države
                  in slovenske vojske in da se na žalost govori več o tem, kot pa o konkretnih
                  vprašanjih in ravnanjih obrambnega ministra.</p>
               <p>Drugo, želim opozoriti na posebno zaskrbljenost, svojo osebno, in tudi za
                  soodgovornost nas vseh, deloma pa tudi obrambnega ministra za to, kako je mogoče,
                  da v naši državi posamezne poslanske skupine, posamezne stranke razpolagajo z
                  vsemi dokumenti, ki so uradna last Ministrstva za obrambo. Dopuščam namreč
                  možnost, če se nam postreže z fotokopijami marsičesa, da je mogoče dobiti ali da
                  obstoja razpolaga tudi kakšnih drugih dokumentov, ki nosijo oznako državna
                  tajnost. Ne ugovarjam temu, da do tega poslanci lahko pridemo, če to zahtevamo
                  ugovarjam, zaskrbljen sem pa, če je pri nas postala praksa, da si politične
                  stranke in posamezni nosilci oblasti ali strank zagotavljajo svojo perspektivo in
                  svoj nekorekten politični boj na ta način.</p>
               <p>Z zvezi s tem bi rad povedal to, da me zaskrbljuje, ali bomo tudi v današnjem in
                  nadaljnjem delovanju zagotovili, da v bodoče politizacije in borbe osebnosti ali
                  pa posameznikov preko slovenske vojske ne bo prihajalo, posebej iz razloga, ker ne
                  samo ali pa predvsem samo minister Kacin, ampak deloma minister Kacin, še v večji
                  meri vlada in še v večji meri ta Državni zbor in tisti, ki ste izglasovali takšen
                  zakon o obrambi kot smo ga sprejeli, preko njega nismo uspeli oziroma niste uspeli
                  zagotoviti, da se ne bi uresničilo tisto, na kar je minister Kacin uvodoma v
                  svojem odgovoru opozoril. Namreč, da bi odnos med ministrom in vojsko bil takšen,
                  da bi bila vojska podrejena ministru in da bi politizacija slovenske vojske bila
                  možna. Meni je to žal in upam, da nas bo ta razprava streznila in nam dala
                  razmišljati tudi o tem, da se ne bi preko tako občutljivega vprašanja nacionalne
                  varnosti reševale nizke ali pa zelo nizke osebnostne in politične spletke v
                  Sloveniji.</p>
               <p>Iz vseh teh razlogov, posebej pravim, upoštevaje razmere in cilje, na podlagi
                  katerih je do interpelacije prišlo, dejstvo,  da so obtožbe velike, dokazane ne,
                  na podlagi odgovorov, ki so bili doslej dani, pričakujem, da se stvari vsebinsko
                  ne bodo spremenile, osebno ne morem glasovati za interpelacijo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp97">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je prijavila poslanka gospa Irena Oman.</p>
            </sp>
            <sp xml:id="SDZ1-Redna-28-1995-01-20.sp98">
               <speaker>IRENA OMAN:</speaker>
               <p>Hvala lepa. Kolegice in kolegi, spoštovani predstavniki Vlade, gospod Jelko Kacin!
                  Osebno zavračam vse očitke, ki ste jih navedli v zvezi s pokornim podpisovanjem in
                  nasedanjem bivšemu obrambnemu ministru. S tega mesta vam vljudno sporočam, da sem
                  zaradi tega prizadeta in da vedno odločam s svojo glavo, po svoji vesti in pameti
                  in če mi tega ne verjamete, poglejte izpiske glasovanj tudi izpred nekaj dni nazaj
                  ali pa iz prejšnjega meseca ali pa iz preteklega leta in se boste lahko
                  prepričali, da imam posluh za argumente in za strokovnost in da ne glasujem ali pa
                  da šele potem glasujem po strankarski pripadnosti.</p>
               <p>Osebno se bom omejila le na del interpelacije, ki se ga niti moji predgovorniki
                  niti vi niste dotaknili oziroma ste ovrgli zadevo z enim samim stavkom, govori pa
                  o možnem zaposlovanju bivših kadrov JLA v slovenski vojski ali teritorialni
                  obrambi prej.</p>
               <p>In sicer: Ne morem in to tudi v interpelaciji sicer piše, da ste novačili oziroma
                  da novačite kadre v slovensko vojsko, tega iz dopisa, ki ga bom kasneje citirala,
                  nisem razbrala, je pa to tako razumeti. Nikjer pa ne piše in tudi na dokumentu
                  niste podpisani vi osebno, ste pa odgovorni. Skratka, gre za tiste pripadnike JLA,
                  ki ob napadu na Slovenijo junija in julija 1991 niso pristopili na slovensko stran
                  in o tem priča dopis, kot ste razbrali iz interpelacije Ministrstva za obrambo, z
                  dne 4. oktobra 1994 ter na njegovi podlagi izdan akt Republiškega štaba
                  teritorialne obrambe, dne 19. oktobra 1994.</p>
               <p>V navedenem dopisu Ministrstvo za obrambo zahteva od Republiškega štaba
                  teritorialne obrambe, naj v skladu s sklepi kadrovske komisije naredijo spisek
                  oseb, ki so bile v delovnem razmerju z Jugoslovansko ljudsko armado in niso
                  prestopile k teritorialni obrambi, bi pa bile zanimive za zaposlitev v Ministrstvu
                  za obrambo.</p>
               <p>Ti, na novo iskani - ne govorim, da tudi najdeni kadri - naj bi nadomestili
                  slovenske častnike, odstavljene, ali pa tudi ne, ali pa gre za novo
                  sistematizacijo, saj to niti ni pomembno. Z gotovostjo pa lahko trdim tudi jaz, da
                  zagotovo niso slovensko nacionalno osveščeni, sicer bi prestopili na pravo stran v
                  pravem trenutku in nedvomno drži, da so izkazovali lojalnost do bivše
                  Jugoslavije.</p>
               <p>Ti naj bi sedaj s svojim bogatim znanjem in strokovnostjo prevzeli skrb nad
                  mladimi slovenskimi vojaki, je zapisano v iterpelaciji in nikakor ne to tako, kot
                  odgovarjate vi, gospod Kacin, da je neutemeljena trditev, da prihajajo vojaški
                  obvezniki na služenje vojaškega roka v roke takšnih kadrov bivše JLA.</p>
               <p>V interpelaciji je navedeno, naj bi, tukaj gre za očiten slovnični nesporazum.
                  Trdite, da nikoli niste novačili v slovensko vojsko nekdanjih agresorjev oziroma
                  pripadnikov JLA, ki niso prestopili v Teritorialno obrambo.</p>
               <p>Dopis, ki se navaja v interpelaciji, ki ga je kadrovska služba poslala
                  Republiškemu štabu za Teritorialno obrambo, to je citat: <q>"v katerem je iskala
                  določene podatke o prosilcih za zaposlitev v vojski, je bil poslan zgolj zaradi
                  priprave odgovorov na vprašanja, ki jih je postavljala služba za pomilostitve in
                  pritožbe in vloge iz Urada predsednika republike in služba VOX pri kabinetu
                  predsednika Vlade."</q></p>
               <p>Namen omenjenega dopisa je bil torej povsem drug, kot se trdi v interpelaciji. To
                  je citat iz gradiva, ki smo ga prejeli 27. decembra s strani ministra oziroma
                  Vlade. Meni so te zaposlitve oziroma problem zaposlitev bivših pripadnikov
                  jugoslovanske armade, ki niso prestopili v Teritorialno obrambo, znani, ker se s
                  tovrstnimi problemi srečuje tudi Komisija za peticije in je tovrstno problematiko
                  tudi obravnavala.</p>
               <p>Preseneča me, da v tem odgovoru ali zagovoru ali kakor koli ga že imenujemo, ni
                  navedena Komisija za peticije. Prepričana sem, da zato, ker veste, da bi vam iz
                  prve roke odgovarjala, da vam tega ne verjamem. In zakaj ne? <q>"Datum 4. oktober
                  1994, Republika Slovenija, Ministrstvo za obrambo, kadrovska služba, podpisan
                  Franc Javornik, vodja kadrovske službe, podsekretar, poslano na Republiški štab
                  Teritorialne obrambe, gospod Marjan Grabnar, general major. Zadeva: spisek v zvezi
                  s sklepom kadrovske komisije, da se pripravi spisek oseb, ki so bile v delovnem
                  razmerju v JA in niso podpisale izjave o pristopu, prosim, da nam dostavite
                  podatke za osebe, ki so za Ministrstvo za obrambo zanimive za zaposlitev."</q> V
                  oklepaju, <q>"predvsem za tiste, ki imajo sedmo stopnjo strokovne izobrazbe, tudi s
                  podatki o vojaškem znanju."</q></p>
               <p>Ali je ta dokument ponarejen?</p>
            </sp>
            <sp xml:id="SDZ1-Redna-28-1995-01-20.sp99">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je prijavil gospod Jagodnik.</p>
            </sp>
            <sp xml:id="SDZ1-Redna-28-1995-01-20.sp100">
               <speaker>JOŽE JAGODNIK:</speaker>
               <p>Gospod predsednik, hvala za besedo. Spoštovane kolegice in kolegi! Če bom kakšno
                  stvar ponovil, mi tega ne zamerite. Tudi jaz tretji dan poslušam vrteče se lajne,
                  ki včasih tudi niso imele pravega smisla in vendar si bom drznil pritegniti vašo
                  pozornost za nekaj minut.</p>
               <p>Danes se torej odločamo še o enem ministru iz Vlade v zadnjih dveh letih. Precej
                  ljudi, bodisi poslancev, pa tudi mojih novinarskih kolegov, me je te dni
                  spraševalo oziroma danes spraševalo, kako bom glasoval oziroma kako bomo glasovali
                  v poslanski skupini. Odgovarjal sem, da se bom odločil, ko bom pretehtal vse
                  strani za in vse strani proti. Še sedaj tako menim, kajti v to razpravo nisem šel
                  v naprej pripravljen, v naprej opredeljen, da branim ministra iz koalicijske
                  postave, še manj pa da nasedem poceni trikom naše opozicije, kakšnih je bilo
                  zadnja dva dni več kot preveč. To je navsezadnje pokazalo tudi glasovanje o
                  ustavni obtožbi in to je pokazalo tudi glasovanje o monetarnih odločitvah.</p>
               <p>Želim torej pretehtati argumente in se tako po svoji vesti tudi odločiti. Pri taki
                  odločitvi je vnaprejšnja opredeljenost, prej ko človek pride v to dvorano, seveda
                  po mojem mnenju nesprejemljiva. Danes vprašajte državljana Slovenije, kaj meni o
                  gospodu Jelku Kacinu. Jelko Kacin je eden od junakov osamosvojitve Slovenije, bi
                  se glasil odgovor.</p>
               <p>Gospod Kacin je v večini javnomnenjskih raziskav v samem vrhu popularnosti.
                  Mislim, da celo med prvi tremi že leta in leta. Sam sicer ne dam dosti na te
                  raziskave, vendar so dejstvo same za sebe. Tudi to dejstvo bi moralo biti za
                  gospoda Kacina seveda najbolj opozarjajoče za še posebej pazljivo dejanje, če
                  seveda ni bilo dejstvo, da je bil prejšnji minister odstavljen zaradi kršitev
                  zakonov in ustave in da bo Kacinova pozicija v nasledstvu ministrstva toliko
                  težja, toliko bolj pod drobnogledom ljudi v tem istem ministrstvu, ki tako ali
                  drugače drugujejo in dolgujejo prejšnjemu ministru. Obstaja vtis, da se ost
                  interpelacije zabada v odnos bivši obrambni minister - sedanji obrambni minister.
                  Tudi to je bilo danes že rečeno.</p>
               <p>Ministru Kacinu je možno očitati marsikaj, ne moremo mu pa recimo očitati
                  neskromnosti. To pa je značajska lastnost, moralna kategorija, ni je možno
                  zapisati v akte, ustave. Morda  vojaki po poklicu in vojaki po prepričanju to
                  samozavest, dodatno samozaverovanost, ki morda kdaj pa kdaj meji celo na
                  samopašnost, celo potrebujejo. Navsezadnje je bila lastna tudi prvemu slovenskemu
                  obrambnemu ministru. Tamle na moji mizi je, mapa s članki, z dokumenti, z drugimi
                  zadevami, ki bi se pa o tem lahko takoj prepričala.</p>
               <p>O podrobnostih, seveda ne razumem takih zadev, kot so kreditne kartice, poravnava
                  računov za 2.400 tolarjev, letalske in helikopterske zlorabe. Sprašujem se, ali
                  ima Vlada za to kakršnekoli predpise, pravilnike, akte? Kakšna so pravila igre?
                  Očitno jih nima ali pa jih skriva. Kako je to mogoče, je naslednje vprašanje. Za
                  mene je brezgotovinsko poslovanje popolnoma normalna zadeva, seveda pod pogojem,
                  da se ve, kdo je plačnik in kakšna je procedura? Če pa je to prepuščeno
                  posameznikom, čeravno je to minister, pa postaja zadeva seveda vprašljiva pa če
                  tudi je storjena samo enkrat.</p>
               <p>O komunikacijskih treningih. Potrebno je opozoriti še enkrat, da so bili uvedeni,
                  tako kot sem danes slišal od ministra in minister je tisti, ki je pred zborom in
                  pred menoj kot poslancem prisegel na ustavo in mu moram verjeti, da so bili torej
                  uvedeni že leta 1993, torej leto in več pred prihodom tega ministra. Takrat o teh
                  komunikacijskih treningih ni imel nihče nič proti.</p>
               <p>Vprašanje je, kakšna vprašanja so bila tedaj uporabljena? Tega se nismo vprašali.
                  Kakšna je bila usoda tedanjih video posnetkov? Ali so jih uničili? Kaj pa naj bi
                  na komunikacijskih treningih sploh spraševali? Ali naj vpraša izvajalec
                  komunikacijskega treninga, kakšno sonce sije v maju, ali pa kaj takega, ali pa
                  kakšna reka teče pod savskim mostom. Komunikacijski trening ima seveda svoj smisel
                  in marsikdo med nami je tak trening videl od blizu. Pred davnimi leti sem imel
                  celo izkušnjo s tem treningom in dejansko je potrebno v tem treningu pričarati
                  neko situacijo, ki je podobna stresu in zato se ne čudim, da so bili ljudje,
                  vključeni v te komunikacijske treninge, ne pod prisilo, kar moram spet verjeti
                  ministru, temveč po lastni presoji v krču, kot pravi doktor Pučnik, kajti to je
                  smisel komunikacijskega treninga. Odprava, priprava na takšne situacije in ljudje
                  v Ministrstvu za obrambo so ljudje, ki se vsakodnevno srečujejo z javnostjo,
                  bodisi z zunanjo, najširšo javnostjo bodisi s svojo notranjo, strokovno javnostjo
                  in prav gotovo v njihovem rednem izobraževanju ni bilo toliko pozornosti namenjeno
                  takšnim in tovrstnim komunikacijskim treningom in mislim, da je prav, da so se
                  usposobili tudi na ta način.</p>
               <p>Pri tem se popolnoma strinjam s tem, kar je bilo že izrečeno o lastnini teh kaset.
                  Po mojem mnenju so te kasete, ti video posnetki, da bolj natančno opredelimo,
                  lastnina avtorja, ki je to opravljal. To so opravljali pogodbeni sodelavci
                  Ministrstva za obrambo.</p>
               <p>O avtomobilih - junija in julija sem se na tem istem mestu obregnil ob neke
                  kubikaže nekaterih avtomobilov, ki imajo preko 2000 kubičnih centimetrov itd.
                  Odgovor je bil, da se vsakdo, tudi v Državnem zboru ljudje vozijo v avtomobilih,
                  ki jo  nekoliko presegajo, da pač minister potrebuje tak avtomobil in da skratka
                  nič ni napačnega.</p>
               <p>Sprašujem Vlado, ali so pravila igre glede avtomobilov, glede kreditnih kartic,
                  glede povračil sploh dogovorjena. Obstaja vtis, kot da se danes nadaljuje razprava
                  29. marca lanskega leta, recimo z neposrednim televizijskim prenosom in zanimivo,
                  kar nekaj ministrov smo odslavljali, pa ta igra ni bila spremljana s televizijskim
                  prenosom. Včerajšnja in današnja, pa tista od 29. marca lanskega leta je bila.
                  Seveda je to stvar avtonomne odločitve programskih delavcev na televiziji. Prav
                  je, da je javnost seznanjena z vsem tem, kar počenjamo tu, pa tudi mi moramo biti
                  seznanjeni s tem, da je ta javnost pravzaprav ogorčena, koliko časa porabimo za
                  nekatere zadeve, ko pa nas vendarle pestijo mnoge druge, usodnejše in odločilnejše
                  za naš vsak dan in predvsem za naš jutri.</p>
               <p>Osebno se tudi sprašujem, kako se v tem trenutku počutijo ljudje, zaposleni v
                  Ministrstvu za obrambo, ali so dejansko še naprej razdeljeni v dva tabora -
                  Kacinov in Janšev tabor? Ali lahko opravljajo svoje naloge tako, kot to od njih
                  zahteva obrambna doktrina Slovenije? To se sprašujem. Poleg drugih vprašanj so v
                  tem trenutku zanimiva tudi ta, kaj meni o drugem delu obtožbe iz interpelacije
                  Vlada, kaj meni o tem predsednik Vlade, doktor Drnovšek, ali je njegovo odločitev
                  možno razbrati iz včerajšnjega kapitala ob nesprejeti ustavni obtožbi, ali je
                  njegovo odločitev možno razbrati iz njegovega obiska in izjav na nedavnem obisku v
                  obrambnem ministrstvu.</p>
               <p>Glasoval bom za stabilnost slovenskega političnega prostora, tudi če je ta le
                  sorazmerna stabilnost, relativna stabilnost. Navsezadnje je v zadnjih dveh letih
                  prav ta relativna stabilnost omogočila začetek zasuka, ki ga je Slovenija tako
                  zelo potrebovala. Včerajšnja ustavna obtožba in današnja interpelacija ne glede na
                  to, kako bo izglasovana, pa naj bo zasuk ali pa nov korak k pravni državi tudi na
                  tistih področjih, kjer so očitno še vendarle velike praznine in možne
                  manipulacije. Upam, da se bomo iz vsega tega nekaj naučili tako pozicija in
                  opozicija, kako naj Vlada sestavlja obtožbe, da ne bodo kontraproduktivne. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp101">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Podobnik ima repliko.</p>
            </sp>
            <sp xml:id="SDZ1-Redna-28-1995-01-20.sp102">
               <speaker>MARJAN PODOBNIK:</speaker>
               <p>Spoštovani! Gospod Jagodnik je govoril o delovanju opozicije kot o poceni trikih,
                  kar naj bi se pokazalo ob glasovanju o ustavni obtožbi in problematiki bivših
                  jugoslovanskih dolgov. Ta glasovanja niso pokazala, da opozicija nima prav.
                  Glasovanje je pokazalo le, da argumenti v tem Državnem zboru žal nimajo prav
                  velike teže in prav verjetno se bo to pokazalo tudi ob današnjem glasovanju. To pa
                  ne pomeni, da današnja, kakor tudi včerajšnja razprava nimata smisla oziroma
                  pomena. Gre za to, da se zaščiti interese te države Slovenije in njenih
                  davkoplačevalcev. Treba je preprosto preprečiti zlorabe in opozicija ima v tem
                  smislu v parlamentu pomembno nadzorno funkcijo. Tudi ljudje, ki imajo velike
                  zasluge za osamosvojitev Slovenije, in gospod Jelko Kacin je gotovo med njimi, ne
                  morejo biti zaščiteni, če se ugotovi, da so zlorabili svoj položaj. Zato bom
                  glasoval kot celotna naša poslanska skupina za zamenjavo obrambnega ministra.</p>
               <p>Kar pa se tiče vprašanja stabilnosti. Največjo nestabilnost v tej državi je
                  povzročilo večmesečno neustrezno ali neuspešno dogovarjanje dveh največjih strank,
                  ki se nista uspeli dogovoriti o zunanjem ministru in prav to je vprašanje, ki bi
                  ga morali čimprej razčistiti. Hvala.</p>
            </sp>
            <sp xml:id="SDZ1-Redna-28-1995-01-20.sp103">
               <speaker>PREDSEDNIK JOŽEF ŠKOLČ:</speaker>
               <p>To zadnje sicer ni bilo niti predmet razprave in je težko predmet replike, ampak
                  glede na to, da stvari tečejo spodobno, dajem besedo gospodu Pučniku.</p>
            </sp>
            <sp xml:id="SDZ1-Redna-28-1995-01-20.sp104">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Zelo pozorno sem poslušal odgovor ministra Kacina.
                  On je še enkrat dokazal, da je mojster besede, da zna pregovoriti, da zna dejstva
                  zavijati v celofan in jih tako dolgo motati in premikati, tako da se lahko bolj
                  ali manj, kakor za koga, prepričljivo obrne in izogne tistim stvarem, ki pa
                  dejansko bolijo.</p>
               <p>Že prej sem v moji pripombi na vodenje seje omenil, da se je minister Kacin zelo
                  intenzivno ukvarjal s svojo preteklostjo, s svojimi hobiji, z vsemi svojimi
                  zaslugami, ki so nedvomne. To mimogrede rečeno, ko je bil minister za informacije
                  v času osamosvajanja Slovenije, da je vse mogoče govoril, izogibal pa se je
                  nekaterim bistvenim rečem.</p>
               <p>Mislim, da gre tu za dve stvari, o katerih bi le morali dobiti ne samo verbalen
                  odgovor z večjo ali manjšo prepričljivostjo, temveč preprosto tudi odgovor, ki je
                  dokazan, ki je podkrepljen in kateremu poslanci lahko verjamemo. Naj vam povem
                  odkrito, gospod minister, sam bi bil vesel, če bi lahko ugotovili, da v našem
                  obrambnem ministrstvu ni tako večjih napak, tudi mene, neodvisno, da ste z neke
                  druge stranke. Tukaj so stvari, ki so nad specifičnimi strankarskimi interesi, ker
                  gre v bistvu za slovensko državo.</p>
               <p>Neodvisno od tega mislim, da gre za dvoje. Prva stvar je, da tukaj obstojajo močni
                  indici, če se zelo previdno izražam, da je prihajalo pri vas osebno in v vašem
                  ministrstvu do razsipniškega upravljanja z davčnimi sredstvi in proračunskimi
                  sredstvi in celo obstojajo indici, da je tukaj šlo tudi za neke oblike morda sicer
                  malenkostnega, ampak kljub temu zaradi karakterističnega celo osebnega
                  okoriščanja.</p>
               <p>Gospod minister, vas pa vprašam, kaj ima plačevanje naročnine za Delo, ki ga vi
                  dobivate domov, z vašo funkcijo? Kaj imajo telefonski računi? Poglejte, tisti
                  telefonski račun, ki vam ga plačuje ministrstvo, je račun, ki ste ga imeli, mislim
                  številka, telefonska številka, to je številka, ki ste jo imeli že preden ste bili
                  minister za obrambo. In vse pripombe, da eventualno je nekdo, kdorkoli, delal
                  podobno, ne morejo zabrisati tega vprašanja, da je to zadevo treba razčistiti. Ni
                  važno ali gre mesečno za 2.000 tolarjev ali gre za 200 tisoč tolarjev, to ni
                  važno. Če gre za en sam tolar, gospod minister, ki ste si ga prilastili na račun
                  obrambnega ministrstva, je to težka zadeva.</p>
               <p>Potem je tu vprašanje letovanja. Vi ste se prej v odgovoru zelo spretno izmaknili
                  dejanskemu odgovoru. Vi niste razložili, zakaj je bilo potrebno, da ste dve vozili
                  Puch imeli takrat v kraju vašega dopusta. Vi niste razložili, zakaj niste imeli
                  vašega varovanja v letalu, ko ste leteli tja. Jaz razumem, po zakonu vam pripada
                  osebno varovanje in mislim, da je popolnoma prav, da to možnost izkoriščate. Ampak
                  zakaj je bilo potrebno imeti dve vozili Pucha na kraju vašega letovanja? Niste
                  razložili zakaj je prišlo do okvare enega vozila, zakaj se je po rezervni del, nek
                  razdelilec ali karkoli je že na tem Puchu posebej transportiral v kraj vašega
                  dopusta, tako da je lahko potem vozilo znova prišlo v Ljubljano. Te stvari so
                  morda malenkostne v primeru s proračunom obrambnega ministrstva, samo če mi
                  govorimo o poštenosti državnih uradnikov, ko uporabljajo v svoje službene namene
                  proračunska sredstva, ni važno, ali gre za tisoče tolarjev ali gre za milijone ali
                  pa gre samo za stotine tolarjev. Te stvari, gospod minister, vi niste pojasnili in
                  ta dvom ostaja naprej.</p>
               <p>Prav tako niste pojasnili, kje je v proračunu vašega ministrstva določeno, da se
                  krijejo stroški za vašo alarmno napravo doma. Mnogi državljani v Sloveniji imajo
                  občutek, da so na nek način ogroženi in zbirajo sredstva in se skušajo zaščititi.
                  Jaz menim, da je to legitimno. Ampak ni prav, da bi ravno ministru morala država
                  plačevati njegovo alarmno napravo, če misli, da jo potrebuje. In če je to
                  upravičeno, kje je v vašem ministrstvu določeno, da so ta sredstva tudi
                  proračunsko namenjena za takšne namene. Poglejte, to so stvari, ki zbujajo... da
                  ne govorim o teh karticah, ne vem kaj spada, kako ste vi obračunali, da ste kupili
                  za 64 dolarjev neko stekleničko parfuma, ne vem kako, na kakšen način boste
                  razložili, da je to dvignilo obrambno sposobnost slovenske vojske in tako naprej.
                  Ne vem, kako se je to nadalje obračunavalo. Poglejte, te odgovore ste ostali
                  dolžni kljub temu, da ste z veliko spretnostjo in zelo elokventno dolgo časa
                  pravzaprav razlagali vaša stališča o tem. To je vprašanje, če prvo vprašanje
                  povzamem, obstajajo indici za razsipniško obračanje oziroma gospodarjenje s
                  proračunskimi sredstvi in obstoja celo sum za neko, sicer mogoče po vsoti ne
                  veliko osebno okoriščanje pri tem. In to so resne zadeve. Na te stvari vi razen
                  elokventnega zavijanja niste dali nekega pozitivnega odgovora.</p>
               <p>Druga stvar, gospod minister pa zadeva vprašanje, ali se vi slovensko javnost in
                  Državni zbor pravilno informirali? Ali z drugimi besedami nekoliko bolj detaljno,
                  ali ste slovenski javnosti lagali in ali ste lagali tudi danes Državnemu zboru? To
                  formuliram jaz najprej kot vprašanje, ki ni samo retorično. Ali ste povedali
                  resnico tukaj, ali pa ste se izvijali in si mislili, poslanci itak ne vedo vsega,
                  ne bodo mogli zvedeti in zaradi tega lahko povem, kakor mi pač paše.</p>
               <p>Poglejte v zvezi s kasetami. Kot primer za to, jaz sem prepričan, da ste vi
                  Državni zbor in slovensko javnost nalagali. Poskušali smo z velikim trudom in
                  pičlimi informacijami, kolikor so pač bile, razčistiti to zadevo, kako je bilo s
                  to kaseto in njenim razmnoževanjem. Vi ste izrecno rekli v javnosti in tukaj v
                  zboru, niti vi, niti vaši državni sekretarji niso ogledovali, študirali te kasete.
                  In drugič, ministrstvo ni razmnoževalo te kasete. Nekje nam je uspelo na osnovi
                  informacij napraviti naslednjo rekonstrukcijo tistega dneva, tistega, če hočete,
                  3. novembra leta 1994. Dopoldan je gospa Mica Kotnik po nalogu državnega
                  sekretarja Borisa Žnidariča iz kabineta Jelka Kacina poslala kaseto s posnetki
                  komunikacijskega treninga tajništvu VOMO z nalogo, da se kaseta presname. Tajnica
                  direktorja VOMA gospa Nada Podbešček je poklicala tehnika in mu naročila, da
                  kaseto presname. Tehnik je kaseto prevzel ob 13. uri. Ob 14.15 minut je Mica
                  Kotnik ponovno poklicala tajništvo VOMO in zahtevala kopije kasete, ki pa še niso
                  bile narejene. Ob 14.45 je iz kabineta ministra Kacina klicala gospa Kotnik in
                  sicer je ponovno urgirala in zahtevala kasete. Rečeno je bilo, da bodo morali
                  kopije dostaviti gospodu Borisu Žnidariču na dom, če delo ne bo takoj končano. Ob
                  15.45 sta bila original in ena kopija kasete vrnjena s tajništva VOMO v kabinet
                  ministra. Original je obdržala gospa Kotnik v kabinetu, kopijo pa je še isti dan
                  odnesel domov državni sekretar Boris Žnidarič. Ne verjamem, da z namenom, da jo
                  doma hrani kot spominek, temveč, da si jo verjetno ogleda. To je sicer sklep,
                  ampak sklep, ki je dokaj logičen.</p>
               <p>V naslednjih dneh je bila kaseta, ki je ostala v kabinetu, večkrat pregledana.
                  Ogledalo si jo je več vodilnih delavcev ministrstva, med njimi tudi sam minister
                  Jelko Kacin, državni sekretar Bojan Šuligoj, direktor VOMO Marjan Miklavčič,
                  načelnik protiobveščevalnega oddelka Branimir Lukač in varnostnik ministra Kacina
                  Dušan Bertoncelj.</p>
               <p>Dogajanja s sporno kaseto bo verjetno imelo epilog tudi pred sodiščem, kajti bili
                  so vloženi neki dokazi. Takrat bodo postavljene tudi izjave prič, ki bodo te
                  stvari lahko tudi dokazale. Zato na podlagi tega, gospod Kacin in mislim, da
                  upravičeno in ne iz nekih strankarsko političnih razlogov ugotavljam, da ste danes
                  Državni zbor nalagali ponovno, kakor ste prej nalagali tudi slovensko javnost in
                  mislim, da je to huda zadeva. Če še eno minuto, ker nismo imeli možnosti, si tukaj
                  skupno ogledati te ominozne kasete, dovolite, da vam samo nekatera vprašanja še
                  tukaj preberem.</p>
               <p>Prebral bom predvsem zastavljena vprašanja in samo v nekaterih primerih odgovore.
                  Torej, vprašanja, ki jih je strokovna služba, ki ste jo vi najeli in o kateri
                  imate verjetno svoje informacije, kakšna vprašanja je zastavljala: <q>"Kaj mislite o
                  novem ministru; kaj cenite pri njem; kaj ste cenili pri Janši; kako komentirate
                  način, kako se je Janša vedel potem, ko ni bil več minister; nimate nobenega
                  svojega mnenja tega tipa, ker pač odložite uniformo, odložite delovne obveznosti
                  in spremljate stvari, ki se dogajajo."</q> Tako rekoč poskus nekje siliti osebo, da se
                  izjasni.</p>
               <p>Nadalje: <q>"Ali mislite, da je to, kar se dogaja na ministrstvu v zvezi z
                  Draušbaherjem in tako naprej, vse te zadeve, da je to pravzaprav le vrh ledene
                  gore."</q> Izrazito sugestivna vprašanja, ki se protivijo slehernemu, bi rekel,
                  metodološkemu pristopu k tej stvari in seveda lahko imajo samo en pomen. Na primer
                  tako vprašanje: <q>"vi skratka ste prepričani, da je bil Janša tisti, ki je odkrival
                  tudi vse ostale dokumente, ki je odkrival že znano, samo, da je odkril javnosti;
                  tudi ostale dokumente, ki jih je dal Delu."</q> Tega ne morem reči in tako naprej,
                  izmika se človek in tukaj pravzaprav ta novinarka z veliko vehemenco skuša
                  pravzaprav uveljaviti neka stališča, kakor pri nekih političnih kurzih v povojnih
                  letih, moram to pripombo dati.</p>
               <p>Aferaško vzdušje; <q>"Kaj mislite o Kacinu?"</q> <q>"Kako?"</q> Vpraša drugi. <q>"O Kacinu, kaj
                  mislite?"</q> <q>"Pozitivno. "</q>So kakšne zamere?<q>" "</q>Ne. To sploh ne. Zaenkrat pozitivno.<q>"
                  "</q>Ga osebno poznate?<q>" In tako naprej. "</q>Sta se kdaj srečala?"</p>
               <p>In pa seveda potem je še vrh vsega tega; <q>"koga ste pa vi volili?"</q> Njen odgovor je
                  oziroma njegov odgovor je <q>"LDS."</q> <q>"LDS?"</q> <q>"Čeprav zdaj...."</q> in tako naprej.
                  Poglejte, kaj se to pravi, vprašati nekega uslužbenca, in sicer na ministrstvu, ki
                  deluje z veliko disciplino, z izdelano hierarharijo in tako naprej, kaj si volil.
                  Mislim, da to ne potrebuje nekih posebnih komentarjev in tako.</p>
               <p>Kako komentirate čistke pri obrambnem ministrstvu? Se vam zdi normalno, da ob neki
                  menjavi ministra in tako naprej, zamenjajo tudi toliko in toliko ljudi in tako
                  naprej.</p>
               <p>Potem pride zadeva okoli gospoda Peterleta. Vprašanja, ali to kaj škodi slovenski
                  državi in podobne stvari, spraševanje, kaj misli o Peterletu in potem znova en tak
                  stalni, ne bi šel zdaj v detajle, ker se to vedno ponavlja; Janša je en tak stalni
                  problem, o katerem se sprašuje in sprašuje se seveda o tem, kaj se misli o novem
                  ministru.</p>
               <p>Res, spoštovane kolegice in kolegi, tisti, ki si niste ogledali te kasete, bi
                  morali doživeti, kako nekdo, oficir slovenske vojske, major ali podpolkovnik, oba
                  čina nastopata, kako se drži za roke, kako se preseda ob vsem tem. Ljudje božji,
                  kdor malo pozna psihologijo, ne more imeti drugačne interpretacije kot to, da se
                  je tukaj poskušalo v okviru te hierarhije pritiskati in politično indoktrinirati,
                  rentgenizirati uslužbence in nekje indirektno vzbujati vzdušje, češ, kdor ne bo na
                  pravi liniji, bo pač prestavljen, ali kakorkoli doživel počasnejšo kariero, ali pa
                  kakršnekoli druge neugodnosti v službi.</p>
               <p>Zato lahko povzamem iz tega drugega očitka ministru Kacinu, da on ni govoril
                  resnice, da se je kaseta presnemala na ministrstvu, da se je na ministrstvu
                  ogledovala in da so jo ogledovali tudi državni sekretarji in nekatere druge osebe
                  in kot kaže, tudi gospod minister sam. Zato mislim, da to ni lahka stvar, gospod
                  minister, pridete sem in nas zamenjate s tistimi 120 novinarji leta 1991, ki ste
                  jim lahko marsikaj z najboljšim namenom in vsem mojim priznanjem takrat in danes
                  govorili tudi stvari, ki so bile ugodne za nas in je bilo prav, da ste tako
                  naredili, ampak prosim, gospod Kacin, vi ste danes minister za obrambo in vi tukaj
                  niste pred novinarji. Vi ste tukaj pred poslanci Državnega zbora in mislim, da ste
                  dolžni govoriti resnico. Tukaj obstoja utemeljen sum, gospod minister, da ste
                  nalagali poslance Državnega zbora in da ste nalagali slovensko javnost. Mislim, da
                  je to dovolj za vašo odstavitev. Hvala lepa.</p>
            </sp>
            <sp xml:id="SDZ1-Redna-28-1995-01-20.sp105">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Preden bom dal besedo gospodu Bavčarju, so še štirje replikanti.
                  Dolžan sem pa intervenirati na enak način kot takrat, ko smo govorili o
                  profesorjih ljubljanske univerze, da se mi ne zdi spodobno, da se podcenjuje
                  novinarje pri njihovem delu in v njihovem poklicu. Prvi se je k repliki prijavil
                  gospod Matuš.</p>
            </sp>
            <sp xml:id="SDZ1-Redna-28-1995-01-20.sp106">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Imam repliko na izvajanje gospoda Jagodnika. Mislim,
                  da je gospod Jagodnik rekel v tem smislu, da je javnost lahko ogorčena glede na
                  čas, ki ga uporabimo v tem prostoru.</p>
               <p>Mislim, da ta javnost ni ogorčena glede časa, ki ga porabimo v tem prostoru, lahko
                  je pa izrazito ogorčena zaradi načina trošenja proračunskih sredstev, ker je danes
                  tudi izvedelo na način, ki jih je trošil gospod Kacin v duty free shopih, ko je
                  opravljal svoje osebne nakupe. V to, da ni opravljal osebnih nakupov, me ne bo
                  nihče prepričal. To je pa opravljal celo v nasprotju z zakonom. V nobenem zakonu
                  ni to napisano, da lahko poseduje kreditno kartico na račun države. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp107">
               <speaker>PREDSEDNIK JOŽEF ŠKOLČ:</speaker>
               <p>Naslednji je za repliko zaprosil gospod Černetič.</p>
            </sp>
            <sp xml:id="SDZ1-Redna-28-1995-01-20.sp108">
               <speaker>MAG. DRAGAN ČERNETIČ:</speaker>
               <p>Hvala za besedo. Tu poslušam zopet že nekaj ur govorance. Edino dobro informacijo
                  do sedaj sem slišal od gospoda dr. Pučnika. Kajti, dal je poslancem tega zbora in
                  slovenski javnosti zelo interesantne informacije, katere do sedaj nismo imeli.
                  Vsaj sam je nisem imel, čeprav sem imel ta sum, in sicer. Gospod Pučnik je dokazal
                  s tem, kar je pred vami izgovoril poslancem tega zbora in javnosti, da imamo
                  opravka z vdorom v varnostni sistem slovenske vojske. To se pravi, imamo vohune
                  ene določene stranke, namreč stranke Socialnih demokratov v obrambnem ministrstvu,
                  ki vohuni za stranko. Zelo žal mi je, če se to dogaja v Ministrstvu za obrambo
                  Republike Slovenije.</p>
               <p>Potem bi pa predlagal interpelacijo proti gospodu Kacinu, da tega ni preprečil,
                  kajti lahko se zgodi, da bodo tuje službe začele vohuniti kot delajo vohuni
                  Social-demokratske stranke. Edina interesantna informacija ves dan je prišla na
                  dan pred petimi minutami. Upam, da vam to nekaj pove. Kajti imamo tudi mi
                  informacije, o katerih se ne govori, ker bi to bilo slabo za Republiko Slovenijo.
                  In sicer: če se bi govorilo o tisti iniciativi v oklepaju kdo, kje in kako, če se
                  bi govorilo o neki drugi kaseti z dne, ko so gospoda Janšo odslovili s položaja,
                  to ni problem tega zbora, ki je danes tukaj. Problem tega zbora je, da se
                  pogovarjamo o kreditnih karticah, ko se pogovarjamo o telefonskih računih, imamo
                  pa prestreljeno Ministrstvo z vohuni. Upam, da bo gospod Kacin, ali kdor ga bo
                  nasledil, počistil to stvar in da se to konča, ker drugače nima smisla čez mesec
                  ali dva glasovati za proračunska sredstva Ministrstva za obrambo Republike
                  Slovenije, kajti vse skupaj nima smisla, če te zadeve pridejo od minute do minute
                  v roke ljudi, ki niso več ministri za obrambo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp109">
               <speaker>PREDSEDNIK JOŽEF ŠKOLČ:</speaker>
               <p>Naslednji je za repliko... Po vrsti bo šlo. Ne, gospodje, mislim, da imajo
                  replikanti pravico, da po vrsti, tako kot so se prijavljali, tudi dobijo besedo.
                  Drugače se je mogoče prijaviti v redni proceduri k besedi in tudi teh prijav je še
                  12, prijav za repliko pa je še 4 ali 5. Gospod Lavrinc ima repliko.</p>
            </sp>
            <sp xml:id="SDZ1-Redna-28-1995-01-20.sp110">
               <speaker>MAKSIMILJAN LAVRINC:</speaker>
               <p>Hvala, gospod predsednik. Ker vse te tri dni kozlovskega procesa, kot je rekel moj
                  prijatelj Partljič, ali pa lova na čarovnice, nisem spregovoril besede, je prav,
                  da vas najprej lepo pozdravim.</p>
               <p>Kar sem pa hotel replicirati, je pa to. Če bi besede glede komunikacijskega
                  treninga govoril kdo drug, ne ravno dr. Pučnik, potem bi še razumel to neveščost
                  oziroma to neobveščenost in to nepoznavanje te materije. Ker pa je to govoril
                  strokovnjak, se mi je pa to zdelo, oprostite, ampak perverzno sprenevedanje. In če
                  razumem, da nočete slišati pojasnil o telefonskih računih oziroma o tem, za kakšne
                  telefonske račune je šlo in če razumem, da nočete slišati še o kakšnih drugih
                  kasetah, kjer so se častniki slovenske vojske posmehovali, to, kar je bilo sedaj
                  omenjeno, ne razumem tega, da nočete razumeti, da pri nekem komunikacijskem
                  treningu, torej je ves <q>"štos"</q> v tem, da se človeka spravi v neroden položaj.
                  Povedal bom, da sem gledal samo tisto, kar je bilo objavljeno po televiziji, kjer
                  je zapeljiva dama pravzaprav nekako tudi fizično nasilno govorila z nekom katerega
                  obraz je bil zbrisan in ga spraševala tiste stvari, ki so bile tu že povedane.</p>
               <p>Torej, če vojak, navaden vojak slovenske vojske ne ve, ko je profesionalec, da se
                  ne more ukvarjati s politiko in da ne zavrne odgovorov na takšna vprašanja in če,
                  bom rekel, grem še naprej, sedaj stopnjujem zadevo, če častnik slovenske vojske
                  tega ne ve, potem nam Bog pomagaj.</p>
            </sp>
            <sp xml:id="SDZ1-Redna-28-1995-01-20.sp111">
               <speaker>PREDSEDNIK JOŽEF ŠKOLČ:</speaker>
               <p>Naslednji je za repliko zaprosil gospod Kocijančič.</p>
            </sp>
            <sp xml:id="SDZ1-Redna-28-1995-01-20.sp112">
               <speaker>MAG. JANEZ KOCIJANČIČ:</speaker>
               <p>Spoštovani! Nisem imel nobenega namena, da bi se danes oglašal. Prvič smo poslanci
                  naše stranke prišli v Državni zbor z odkritim namenom, da poslušamo argumente in
                  da pretehtamo, koliko so upravičeni.</p>
               <p>Drugič, imam osebno mnenje, da je treba vsakemu javnemu funkcionarju gledati pod
                  prste v vsakem segmentu njegovega dela. Ampak, ko sem poslušal gospoda dr.
                  Pučnika, mi je prevrelo. Moram reči, da se mi zdi, da je to naše obrambno
                  ministrstvo kot neke vrste preluknjanega čolna, to je porozno kot švicarski sir in
                  tu se navajajo podatki, točni ali ne, prepuščam nadaljnji debati, argumentom in
                  protiargumentom, ki jih v nobeni dostojni državi o delu obrambnega ministrstva ni
                  možno uporabljati, ne da bi se navedlo, na kakšen zakonit način jih je tisti, ki
                  jih navaja, pridobil.</p>
               <p>Na nezakonit način pridobljeni dokazi našo družbo odmikajo od pravne družbe, jo
                  postavljajo na nezakonit temelj in v bistvu pripeljejo do temeljne skrbi. Kakšna
                  družba pa smo, če lahko o delu obrambnega ministrstva o tem, kako je katera
                  tajnica in kateri funkcionar ob kateri uri in tako naprej postopal, pride poslanec
                  ali kateri koli drugi do podatkov in jih uporablja v javni razpravi.</p>
               <p>Jaz bom uporabil primer z nekega drugega pravnega sistema. Poglejte, pri nas velja
                  načelo proste presoje dokazov v kazenskem in drugih postopkih, verjetno tudi v
                  postopku, kot je ta današnji, čeprav so pravila zelo neizdelana. Obstojajo drugi
                  pravni sistemi, kjer obstojajo dokazna pravila. V ameriškem pravnem sistemu ne
                  morete nobenega dokaza uporabiti proti obtožencu katerekoli vrste, če je
                  pridobljen na nezakonit način. Ni problem, kot je danes padla težka beseda, da
                  nekdo laže, problem je, da nekdo dokaze krade.</p>
            </sp>
            <sp xml:id="SDZ1-Redna-28-1995-01-20.sp113">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Hvalica se je repliki odpovedal. Naslednji za repliko ima
                  besedo gospod Kopše.</p>
            </sp>
            <sp xml:id="SDZ1-Redna-28-1995-01-20.sp114">
               <speaker>JOŽEF KOPŠE:</speaker>
               <p>Gospe in gospodje, gospod predsednik! Eno novo dejstvo je, očitno imamo neko
                  kasetomanijo v tem Državnem zboru in v tej državi. Gospod Černetič in gospod
                  Lavrinc sta odkrila, poznata neko kaseto in obnašanje posameznih oseb ob
                  odstavitvi gospoda Janše. Sedaj me zanima, kdo poseduje to kaseto? Kdo je posnel
                  predvsem to kaseto in kje je ta kaseta? Ali je s tem - gospod predsednik to
                  vprašanje pa velja za vas - spet niso bile kršene človekove pravice ob posnemanju
                  te kasete. Očitno imajo te velike stranke ali pa zainteresirane stranke za
                  obrambno ministrstvo, okoli obrambnega ministrstva toliko kaset, da me brez tega,
                  da sem poslanec, skrbi kot državljana, kaj v resnici se dogaja s tem našim
                  obrambnim ministrstvom.</p>
               <p>Danes ni nobene logike, da še kaj dosti govorimo, tisti, ki to trdijo imajo prav.
                  Odločitev mora biti popolnoma jasna. Prej ali slej moramo dobiti nekega civilnega
                  ministra, tisti, ki bo civilni minister tako kot je po zakonu in ne človek z
                  ambicijo vojaškega generala. Kako se bomo mi odločili danes na tem zboru, je
                  odvisno od vsakega posameznika. Vendar smo le odgovorni pred to državo in pred
                  volivci, ki jih imamo, predvsem pa pred državo in bodočnostjo države. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp115">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Dolžan sem pojasnilo, v Državnem zboru ne posedujemo ne ene ne druge
                  kasete, da ne bi kdo mislil, da imamo kakšno videoteko. Vi ste vprašali za Državni
                  zbor in tudi če bi prišlo do tega, da bi si kdo želel ogledovati kakšno drugo
                  kaseto ali kakšen drug material, bi moral pridobiti ista soglasja.</p>
               <p>Gospa Jadranka Šturm je zaprosila za repliko.</p>
            </sp>
            <sp xml:id="SDZ1-Redna-28-1995-01-20.sp116">
               <speaker>JADRANKA ŠTURM-KOCJAN:</speaker>
               <p>Hvala za besedo gospod predsednik, spoštovane kolegice, dragi kolegi, spoštovani
                  predstavniki Vlade! Nisem se nameravala oglasiti, vendar po pozornem poslušanju
                  gospoda Pučnika, se mi vseeno postavlja naslednje vprašanje, ki se nanaša na prvi
                  del njegovega izvajanja.</p>
               <p>Eden od glavnih očitkov gospodu ministru Kacinu je pretirana poraba proračunskih
                  sredstev. Kot vem, imamo v Državnem zboru Odbor za nadzor proračuna in drugih
                  javnih financ, ki ga vodi gospa Metka Karner-Lukač in se sprašujem, ali je ta
                  odbor kdaj obravnaval finančno stanje v Ministrstvu za obrambo. Če ga je, bi
                  prosila za natančne podatke o tem. V hiši imamo možnost, da noč in dan burno
                  spremljamo, kako se ta sredstva trošijo in morda še pravočasno ukrepa, pa če
                  ugotovimo, da gre to preko vse mere. Hvala lepa.</p>
            </sp>
            <sp xml:id="SDZ1-Redna-28-1995-01-20.sp117">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Bavčarju, ki se je pisno prijavil k razpravi.</p>
            </sp>
            <sp xml:id="SDZ1-Redna-28-1995-01-20.sp118">
               <speaker>IGOR BAVČAR:</speaker>
               <p> - govornik Bavčar je magnetogram avtoriziral</p>
               <p>Spoštovane kolegice in kolegi, gospod minister! Po mojem osebnem prepričanju je
                  minister Kacin utemeljeno zavrnil očitke na njegov račun. Računam tudi, da bo v
                  razpravi po tej naši razpravi odgovoril tudi na tista vprašanja, ki so mu bila
                  dodatno zastavljena, še posebej bo verjetno potrebno ponoviti nekatere odgovore na
                  vprašanja, ki jih predstavniki poslanskih skupin, pa tudi nekateri posamični
                  razpravljavci, ki so govorili v svojem imenu, nikakor nočejo razumeti, pa se
                  bojim, da so jih v prvi intervenciji gospoda ministra preslišali.</p>
               <p>Sam bi se rad uvodoma dotaknil tiste teme, tistega vprašanja, ki je bilo v tem
                  trenutku predmet predvsem odgovorov in razprave, ki se je zgodila tik pred mojo
                  intervenco; tistih replik, ki so postavljale vprašanja o tem, kako je mogoče, da
                  cela vrsta podatkov, takorekoč osebnih podatkov, podatkov, ki predstavljajo uradno
                  tajnost, podatkov, ki so posebej varovani in za katere obstajajo natančno določeni
                  predpisi in zakoni te države, kako se z njimi ravna, lahko prihajajo do javnosti
                  in kako lahko tako natančno reproducira nek poslanec, kot je gospod Pučnik,
                  dogajanje nekega dne v zgradbi Ministrstva za obrambo. Gospod kolega Matuš je
                  rekel, da je po večmesečnem zbiranju podatkov nastala ta interpelacija.</p>
               <p>Predpisi in zakoni te države natančno določajo, kdo lahko zbira podatke in na
                  kakšen način. Določajo zelo represivne metode pri tovrstni dejavnosti in tudi
                  institucije, ki lahko zbirajo podatke. Ta ustava v svojem uvodnem delu namenja
                  temu poglavju, ki ščiti osebno integriteto, človekove pravice in svoboščino
                  državljana, zelo veliko prostora. Kolega Kopše je v svoji intervenci rekel, da ima
                  kot poslanec dostop do najbolj intimnih podatkov o državljanih. Kolega Kopše
                  zmajuje z glavo, vendarle mislim, da je mogoče na podlagi magnetograma te seje
                  ugotoviti, da je izrekel to besedo. Ne kot poslanec, ne kot človek, ki sem
                  uporabljal mnoge zakone in ki sem opravljal mnoge dolžnosti, predvsem pa tudi
                  dolžnost notranjega ministra v prvem sklicu slovenske vlade, nisem imel te
                  možnosti, ker mi zakon ni dovoljeval, ker mi je sodišče in ker so mi drugi
                  postopki te države in zakoni in predpisi preprečevali, da bi imel dostop do teh
                  podatkov. Tukaj se danes brez zadržkov operira s tovrstnimi podatki. Sprašujem se,
                  od kod vsa ta dejavnost, od kod vsi ti podatki? Sodim, da je potrebno natančno,
                  ali pa bom rekel, da se je potrebno zelo zamisliti nad temi dejstvi. Ta dejstva me
                  prepričujejo v neko mnenje, ki ga v zadnjem času resnično opažam tudi sicer. Ne
                  nazadnje menim, da je celo ena od poslanskih skupin danes, mislim, da Slovenska
                  ljudska stranka, nekaj s tem v zvezi rekla na tiskovni konferenci za javnost, da
                  je občutek ljudi o njihovi osebni varnosti, o spoštovanju človekovih pravic od
                  različnih paradržavnih institucij, od nepoklicanih posameznikov, ali pa celo
                  organizacij, o čemer se danes veliko govori, utemeljen.</p>
               <p>Toda bolj kot to dejstvo me preseneča in žalosti, ali pa celo zaskrbljuje to, da
                  se predstavniki v parlament izvoljenih strank danes ne otepajo teh sredstev, ko
                  gre za politične nasprotnike in tekmece, da se pri svojem ravnanju ne ravnajo po
                  tistih principih parlamentarne demokracije, za katero nam je šlo leta 1990, ko smo
                  govorili o tem, da je potrebno uvesti svobodno tekmovanje med različnimi
                  političnimi prepričanji, ampak da se držijo tistega rekla, ki je bil znan iz
                  sistema, ki smo ga skupaj odpravili: <q>"Kdor ni z nami, je proti nam."</q> In zoper
                  sovražnike je očitno dovoljeno uporabljati očitno vsa sredstva, tudi
                  protizakonita.</p>
               <p>Mislim, da je dovolj dokazov v tistih prizadevanjih podpisnikov interpelacije, ki
                  z minutažo natančno govorijo o telefonskih pogovorih. Kako je mogoče, gospod
                  Pučnik, priti do takih podatkov vam, ki ste rekli zase, da poslanci vendarle ne
                  vedo vsega in da ste se po nekih prizadevanjih vendarle vi dokopali do teh
                  podatkov. Prosim vas, gospod Pučnik, pojasnite mi, kako je mogoče, da vi veste,
                  kdo je dvignil telefon v obrambnem ministrstvu, komu je telefoniral in kaj mu je
                  rekel? Rad bi slišal to repliko na moje izvajanje. Res me to zanima. In res me
                  zanima, kako je mogoče, da v tem parlamentu poslanci predlagajo, da se zgodi
                  nekaj, kar je z ustavo in zakoni prepovedano, da se ogleduje kasete, kjer so
                  ljudje, brez katerih dovoljenja tega ni mogoče storiti. To je seveda mogoče samo,
                  in to lahko počnejo samo tisti politiki, ki se držijo rekla, kot je rekel danes
                  gospod Matuš, ni važno kaj je na, ni važno, kako smo dobili kaseto, važno je, kaj
                  je na kaseti, ni važno, kako smo pridobili kasete, važno je, da so tu. To ste
                  rekli, gospod Matuš, poglejte v magnetogram, pazljivo sem poslušal vse
                  razpravljavce. Ali ni to tista manira, ki me straši pred vami, če bi vi utegnili
                  po letu 1996, ko upam, da bodo državne volitve, prišli na pozicije oblasti in s to
                  isto maniro, s temi istimi načeli vladali tej državi? <stage>(Nekaj
                     ploskanja.)</stage> Moram reči, da so to tista vprašanja, ki me v današnji
                  diskusiji najbolj bolijo in pred katerimi se je potrebno po mojem mnenju v tem
                  parlamentu najbolj zamisliti. Zato spoštujem držo predsednika Državnega zbora, ki
                  ni dovolil, da se glasuje o teh protizakonitih in protiustavnih zadevah.</p>
               <p>Sodim, da je čas, ko je očitno potrebno za take stvari postaviti vso osebno
                  integriteto za to, da se spoštuje ta ustava in da ni mogoče v politični tekmi
                  uporabljati takih postopkov. Sam imam osebno veliko izkušenj s piscem te
                  interpelacije, veliko, morda največ med vami. In moram reči, seveda, da na žalost
                  ugotavljam, da je temeljni nosilec tega načela, tega boljševističnega načela, ki
                  govori o tem, da kdor ni z nami je proti nam in da je potrebno zoper njega take
                  storiti vse, je dovoljeno vse.</p>
               <p>Način, kako je vodena interpelacija, podatki, ki prihajajo v javnost, dejstvo, da
                  se, kot je nekdo predlagal, ne uporablja nobenega mehanizma, ki ga ta ustava
                  pozna, da se prekontrolira poslovanje Ministrstva za obrambo, niti ne Agencija za
                  plačilni promet niti ne bivša SDK niti ne novo ustanovljeno Računsko sodišče niti
                  ne parlamentarni nadzorni odbori niti ne angažma naših poslancev, ki imajo vse
                  možnosti, da to storijo v nekem postopku. <stage>(Ne.)</stage> Z jasnimi
                  obtožbami, podprtimi z nekimi tajnimi podatki, se pride pred Državni zbor, pred
                  slovensko javnost, ki nas gleda in pred ljudmi razgrne neka metoda, ki lahko
                  vsakogar, ki gleda to televizijo danes, postavlja pred vprašanje, kaj se pa dogaja
                  z mojim telefonom? Kdo je ta, ki bo kot gospod Pučnik tajnicam na obrambnem
                  ministrstvu lahko poslušal, kaj se pogovarjam s svojim sosedom, bratom,
                  sestro?</p>
               <p>Taka manira, gospe in gospodje, je botrovala mnogim slovenskim aferam. Taka manira
                  se je zgodila v Mariboru, ko je bil najprej nekdo pred slovensko javnostjo na
                  tiskovni konferenci obtožen, da je počel ne vem kaj, pa je sodišče to ovrglo. Taka
                  manira se je zgodila ob brniški aferi, ko je bil nekdo obtožen, da je to počel, pa
                  je danes minister to ovrgel z dokumenti, da se je to tako dogajalo. Taka manira je
                  manira tistega, ki je zapisal trditev o tem, da se je prisluškovalo italijanskim
                  ambasadam in je bilo potem potrebno delati različne vratolomije, da se ta država
                  ni pred širokim svetom sramovala svojih početij. Take vratolomije poskušajo delati
                  danes tudi tisti, ki bi radi mnoge stvari, ki so se zgodile v novejši slovenski
                  politični zgodovini, obrnili na glavo. Ne nazadnje tudi proces proti četverici,
                  kjer se konkretno proti meni sedaj uporabljajo te metode. Še malo pa bo neka
                  stranka gospoda Pučnika in njegovega predsednika ugotovila, da sem ga jaz
                  zrežiral. Še malo je potrebno za to, da  bo nekdo ugotovil, da je iz zapora vodil
                  opozicijo.</p>
               <p>Mislim, da je potrebno tudi s tega stališča zavrniti tiste poskuse destabilizacije
                  tega sistema, ki gradijo na nestrpnosti med vojsko in policijo, ki gradijo na tem,
                  da se nekatere temeljne institucije te države, ki so odigrale in ki bodo morale
                  odigrati, gospodje, še zelo pomembno vlogo pri obrambi samostojnosti te države,
                  danes načenjajo na vsak način, z vsemi sredstvi, spodbujajo konflikte med njimi in
                  pri tem se ne ozira na nič. Niti na to, kar je na besedah tem ljudem najbolj
                  sveto, na samostojnost, neodvisnost, mednarodni ugled te države.</p>
               <p>Zato, gospe in gospodje, bom glasoval proti tej interpelaciji.</p>
               <p>- konec avtoriziranega magnetograma</p>
            </sp>
            <sp xml:id="SDZ1-Redna-28-1995-01-20.sp119">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Imamo tri replike. Gospoda Bavčarja nisem prekinil, ker je govoril
                  samo o tistih stvareh, o katerih je bilo tukaj že govora. <stage>(Nekdo iz klopi,
                     se ne sliši.)</stage> Gospod Kopše ima repliko.</p>
            </sp>
            <sp xml:id="SDZ1-Redna-28-1995-01-20.sp120">
               <speaker>JOŽEF KOPŠE:</speaker>
               <p>Gospod predsednik, gospe in gospodje! Gospod Bavčar iz LDS zelo spretno izrablja
                  ta današnji dan, ko je direkten prenos v slovenski javnosti in poskuša
                  diskreditirati vse posamezne govorce tukaj v tej dvorani. Med drugim bom
                  repliciral predvsem to, kar je rekel o meni. Jaz sem res rekel, da sem na žalost
                  kot član tega parlamenta, kot član nekaterih komisij, med ostalim na žalost tudi
                  bil prisiljen zvedeti kako, dobesedno in ta magnetogram bom javno objavil, kakšno
                  intimnost. Tudi to se je na žalost zgodilo. Ne bom obravnaval intimnost, ampak
                  magnetogram te seje, na kateri sem to rekel in gospod Bavčar je več kot očitno
                  ponaredil moje besede. To je eno.</p>
               <p>Drugo, gospod Bavčar je vse replikante, ki so pokazali interes do interpelacije in
                  poskušali ugotoviti to resnico, ki je bila tukaj dostikrat povedana za tem pultom,
                  diskreditirati, pozabil pa je na tisti zadnji dogodek, na moje zadnjo vprašanje
                  temu Državnemu zboru, od kod neka kaseta, ki sta jo očitno videla vsaj dva člana
                  LDS-a in to gospod Černetič in gospod Lavrinc, o dogajanjih ob odstavitvi Janše in
                  o reakciji oficirjev. To se pravi, mene prav tako skrbi, in to resnično skrbi. Ni
                  zgolj verbalno tukaj za tem pultom, kakšno je to stanje v državi, ki lahko vsak
                  snema kasete, vsak si jih ogleduje, jih imajo posebne stranke, zaupne stranke na
                  zalogi in si jih ogledujejo in uporabljajo v politične namene. Za mene je to več
                  kot zadosten dokaz. In še enkrat ponavljam, rad bi imel civilno družbo in
                  civilnega ministra na obrambi, predvsem civilnega ministra za notranje zadeve in
                  upam, da ne več obračunavanju tudi med četverico, ki danes traja. Jaz ne mislim
                  kot eden izmed udeležencev aktivistov teh dogodkov iz tistih časov, tukaj
                  zapostavljati tega, da so ti gospodje, vsi skupaj, ki se danes obračunavajo tu za
                  tem pultom med seboj, pozabili na vse tiste aktiviste, ki so resnično želeli, in
                  takih je dosti zunaj tega parlamenta, svobodo, svobodno državo Slovenijo, svoboden
                  tržni sistem in vse ostalo, da se danes izničujejo, to pa ne gre samo na enega,
                  izničujejo iz tega istega parlamenta, slovenskega parlamenta, prvega v zgodovini
                  države, izničujejo to dejstvo. Jaz se sprašujem s kakšnim namenom izničujejo to
                  dejstvo. S kakšnim namenom? Ali bodo zapostavili 96% Slovencev, ki so se na
                  plebiscitu izrekli, predvsem zaradi svojih liderskih nesoglasij med seboj. Ne, to
                  ni moja želja. Moja želja osebno nikoli to ni bila in tudi mislim slovenskega
                  naroda ne. Ti gospodje, če želijo med seboj razpravljati, naj razpravljajo izven
                  državnih institucij in naj se tam obračunavajo med seboj. Ne tukaj za tem pultom
                  izrabljati slovensko javnost za njihove razprave med seboj.</p>
               <p>To ponarejanje bi pa prosil, vseeno še odgovora nisem dobil, od kod kaseta ob
                  odstavitvi Janše, reakcije nekaterih časnikov ali ljudi, ali ne vem koga, od kod
                  je ta kaseta tema dvema gospodoma bila videna, od kod znana in če želijo in so
                  zagrozili, da jo bodo predvajali.</p>
               <p>Na eni strani ene in iste stranke poslušamo o strogem varstvu človekovih pravic ob
                  gledanju neke kasete, po drugi strani pa člani iste stranke v replikah in razpravi
                  ponujajo drugo kaseto na ogled. Hvala lepa.</p>
            </sp>
            <sp xml:id="SDZ1-Redna-28-1995-01-20.sp121">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pučnik je naslednji, ki ima repliko.</p>
            </sp>
            <sp xml:id="SDZ1-Redna-28-1995-01-20.sp122">
               <speaker>DR. JOŽE PUČNIK:</speaker>
               <p>Samo kratka replika na to, kar je povedal gospod Bavčar. Gospod Bavčar je danes
                  seveda, kakor že mnogokrat poprej, povedal mnogo tehtnih stvari o pomenu
                  institucij, o pravni državi, o pomenu spoštovanja pravil igre pravne države itd.
                  To je seveda vse tehtno in tukaj sem jaz njegovega mnenja. Samo gospod Bavčar, ne
                  imejte nas za tako naivne, da ne bi vedeli, kaj je namen vašega spreobračanja
                  problema in bi rekel, pri vas gre za poskus, da se pozornost Državnega zbora
                  usmeri čisto drugam. Mi smo danes pri točki, ko gre za obrambnega ministra gospoda
                  Kacina. Mi obravnavamo utemeljen sum, da je šlo pri gospodarjenju z javnimi
                  sredstvi za nepravilnosti in za prav tako utemeljen sum, da je tukaj gospod Kacin
                  nalagal slovensko javnost in Državni zbor. O tem je tema gospod Bavčar in seveda
                  jaz razumem vašo strategijo, jaz razumem vaše motive, samo ne nas imeti za tako
                  naivne, da bomo njej nasedli.</p>
               <p>Danes je točka gospod Kacin, drugič je lahko točka kdo drug ali pa institucije
                  slovenske države. Dajmo po vrstnem redu in ne mešati skupaj v en kotel. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp123">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Matuš se je naslednji prijavil k repliki.</p>
            </sp>
            <sp xml:id="SDZ1-Redna-28-1995-01-20.sp124">
               <speaker>ŠTEFAN MATUŠ:</speaker>
               <p>Spoštovani, hvala za besedo. Gospod Bavčar, izrecno sem navedel, da ne govorim o
                  smiselnosti vprašanja, kako je kaseta zagledala luč sveta. Za mene in za nas je
                  bilo smiselno, kaj je na tej kaseti. Ne, kako je prišla na dan. To mene sploh ne
                  zanima. Na tej kaseti so bila pa, oziroma vsebina, če tako povem, vsebina. Pri tem
                  nisem zanikal, da ne čutim tudi potrebe ali pomena kakršnekoli razprave o tem,
                  kako se je prišlo do kasete. Tega jaz nisem povedal. Bistvo pa je, kar je za nas
                  evidentno, da so se na kaseti postavljala politična vprašanja. To sem povedal že
                  prej, trdim še enkrat in ker je v nasprotju z načeli, ki jih zastopa tudi vaša
                  stranka, to je depolitizacija slovenske vojske.</p>
            </sp>
            <sp xml:id="SDZ1-Redna-28-1995-01-20.sp125">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Repliko ima gospa Metka Karner-Lukač.</p>
            </sp>
            <sp xml:id="SDZ1-Redna-28-1995-01-20.sp126">
               <speaker>METKA KARNER-LUKAČ:</speaker>
               <p>Spoštovani zbor! V moji odsotnosti, ko sem za trenutek zapustila dvorano, sem bila
                  menda vprašana o tem, kako Odbor za nadzor proračuna kontrolira porabo
                  proračunskega denarja v Ministrstvu za obrambo. Na ta del v zvezi s tem bom dala
                  odgovor.</p>
               <p>Zelo težko Odbor za nadzor proračuna, tako kot je koncipiran, kontrolira porabo
                  proračunskega denarja, pa ne samo v Ministrstvu za obrambo, ampak tudi v ostalih
                  ministrstvih. Pa še nekaj. In še težje ga bo kontroliral zato, ker ste z zakonom o
                  računskem sodišču, ker niste predvideli tega prehodnega obdobja, odpravili še
                  tisti proračunski nadzor, ki je prej obstojal, ker vemo, da smo pa le imeli neko
                  mačko, ki je prežala in se vsake toliko časa stegnila in je odkrila vsaj tiste
                  grobe defekte, ki so se dogajali. Sedaj pa še tega ne bo. Zato bi najbrž na tem
                  mestu morali vložiti še interpelacijo za koga drugega, ki je najmanj tako
                  odgovoren za neracionalno trošenje oziroma, da sploh dovoljuje neracionalno
                  trošenje proračunskih sredstev, kot sedaj to očitamo gospodu ministru.</p>
               <p>Mesec dni po tem, ko sem prevzela to funkcijo predsednice, 26. 5. je bilo, sem
                  gospoda ministra zaprosila, naj nam poroča o nabavi helikopterjev. Gospod minister
                  je odgovoril, da so vse te zadeve le informativnega značaja in da bomo takoj
                  poročilo, ko bodo stvari krenile naprej, o teh dogajanjih tudi dobili. Poročila do
                  sedaj nismo dobili, obveščena pa sem, da je prispelo poročilo o uresničevanju
                  temeljnih obrambnih razvojnih programov, ki ga je obravnaval Odbor za obrambo. Za
                  to poročilo - mislim, da bi moralo biti dodeljeno tudi našemu odboru - sem
                  zaprosila predsednika Državnega zbora. Na žalost mi ga do sedaj še ni uspelo
                  dobiti, oziroma mi ni bilo dodeljeno.</p>
               <p>Če mislite, da bi lahko kontrolirala porabo na proračunskih karticah, vam moram
                  povedati, da so pa zato notranji proračunski nadzor, ki bi pa o teh stvareh lahko
                  kaj vedel. Pa še nekaj, tudi vsi drugi vemo, da se take nepravilnosti pojavljajo,
                  mislim, da bi morala pa sama Vlada tudi predvideti, da se računovodstvo
                  Ministrstva za obrambo in Ministrstva za notranje zadeve združi in tako bi
                  marsikaj rešili. Odbor za nadzor proračuna pa teh zadev v sedanjem stanju, v taki
                  fazi kot je, torej ko računsko sodišče ne deluje, SDK ste pa ukinili, ta parlament
                  ne more delovati.</p>
            </sp>
            <sp xml:id="SDZ1-Redna-28-1995-01-20.sp127">
               <speaker>PREDSEDNIK JOŽEF ŠKOLČ:</speaker>
               <p>Preden dam besedo naprej, sem dolžan samo pojasnilo, da vam predsednik Državnega
                  zbora tega materiala ni mogel posredovati, ker ga ni dobil, ker je šel material na
                  zahtevo odbora direktno na odbor in predvidevam, če bi vi zaprosili direktno
                  ministrstvo, ali preko mene, da bi vi ravno tako dobili ta material.</p>
               <p>Gospod Poljšak je na vrsti za repliko.</p>
            </sp>
            <sp xml:id="SDZ1-Redna-28-1995-01-20.sp128">
               <speaker>MARIJAN POLJŠAK:</speaker>
               <p>Imel sem repliko na gospoda Bavčarja, in sicer on brani proceduro pred vsebino.
                  Brani videz pred tistim, kar je zares. Torej, on je že enkrat tukaj povedal in
                  mislim, da sem že enkrat bil z njim glede tega navzkriž, bi rekel, da na proceduri
                  demokracija obstoji in propade. Se pravi, da je demokracija po takem pojmovanju
                  sredstvo za pokrivanje stvari, ki so lahko narobe. Mislim, da to ni prav, ker na
                  koncu, kdor ima čisto vest, tisti pusti, da se stvari raziščejo do kraja. Če gre
                  za državne interese, je tedaj najvažnejša vsebina. Ali bo procedura ovirala to, da
                  ne bomo prišli do resnice? Resnica je v tem, kar je državni interes. Na koncu se
                  lahko stvar zgodi tako, da ni važno, če si recimo za Slovenijo, slovensko
                  samostojnost ali za samostojno Slovenijo, važno je, da tako izgleda. To je tako.
                  Videz je važen, vsebina pa ni važna. Menim, da to ni tako in menim, da je treba
                  vsako zadevo, ki je državni problem, ki se tiče državnih interesov, razčistiti do
                  konca, ne glede na sredstva.</p>
            </sp>
            <sp xml:id="SDZ1-Redna-28-1995-01-20.sp129">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Podobnik ima repliko.</p>
            </sp>
            <sp xml:id="SDZ1-Redna-28-1995-01-20.sp130">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Rad bi repliciral na razpravo
                  poslanskega kolega Igorja Bavčarja glede problema prisluškovanja.</p>
               <p>Gospod predsednik, če mi dovolite, ker je tudi gospod Bavčar spregovoril o tem
                  problemu, da o tem rečem to, da se strinjam, da ta problem v slovenski državi
                  obstaja. Da se pa ne strinjam z gospodom Bavčarjem v njegovem stališču, zakaj ta
                  problem obstaja.</p>
               <p>Spoštovane kolegice in kolegi! Kot poslanec sem prostore parlamenta sprejel kot
                  prostore, v katerih bi se počutil svobodno, sproščeno in avtonomno; kot prostore,
                  v katerih bi lahko svobodno uveljavil svoje temeljno poslanstvo, da odgovorno in v
                  parlamentu izrazim svoje poglede, svoja razmišljanja, svoja stališča in da v
                  svojih stališčih in pogledih ostajam suveren in avtonomen, da me preprosto nihče
                  ne kontrolira in spremlja.</p>
               <p>Spoštovane kolegice in kolegi! Žal me dogodek, ki se mi je zgodil pred kratkim,
                  potrjuje v neki bojazni, da temu ni tako. Sem proti paranoičnemu razpoloženju, ki
                  bi se lahko pojavilo v slovenski javnosti, toda prav ob tem vprašanju bi povedal
                  naslednje: pred kratkim je Državni zbor sprejemal zakonodajo s področja
                  pravosodja. Nekega večera, velikokrat ostajam pozno v večerne ure in delam v
                  parlamentu, sem preko svojega telefona poklical strokovnjaka na dom, ki dela v
                  pravosodju in ga vprašal o neki strokovni dilemi. Če se spominjate, sem kot
                  poslanec prav na tem vprašanju večkrat bil v polemiki s prejšnjim ministrom,
                  gospodom za pravosodje, gospodom Kozincem. On mi je pač na to moje vprašanje
                  odgovoril.</p>
               <p>Pred nekaj dnevi, pa me je ta človek iz pravosodja poklical in mi sporočil
                  naslednje: par dni po tistem, ko si me ti poklical na dom, me je nadrejeni
                  obvestil, da poznajo njegovo stališče o vprašanju, o katerem te je po telefonu
                  poklical gospod Podobnik.</p>
               <p>Ali so prostori parlamenta sveti v tem smislu, da bi se kot poslanec počutil
                  sproščenega in suverenega. Tudi to je vprašanje, gospod Bavčar.</p>
            </sp>
            <sp xml:id="SDZ1-Redna-28-1995-01-20.sp131">
               <speaker>PREDSEDNIK JOŽEF ŠKOLČ:</speaker>
               <p>Naslednji ima repliko gospod Partljič.</p>
            </sp>
            <sp xml:id="SDZ1-Redna-28-1995-01-20.sp132">
               <speaker>TONE PARTLJIČ:</speaker>
               <p>Bojim se, da po stari navadi ne bom mogel olajšati te atmosfere, niti nimam
                  namena. Poskusil bi replicirati po svojih močeh  gospodu Jožefu Kopšetu v zvezi z
                  njegovo domnevo, da obstaja še ne ena kaseta, s katero se pa ukvarja ena druga
                  stranka. Toliko kolikor jaz kot član te stranke o tej stvari vem, bi najprej rad
                  povedal, da govorim v svojem imenu in ne v imenu poslanske skupine, vendar sem v
                  poslanski skupini Liberalne demokracije na nek način doživel naslednje, da ni bilo
                  nekega namena brezrezervno in strankarsko pripadno stati za ministrom Kacinom
                  oziroma se mehanično obnašati do  interpelacije in jo zavreči. Vsaj dvakrat, ko
                  sem bil sam prisoten, smo zahtevali natančen pogovor z ministrom in nam je kakor
                  danes tu odgovarjal vprašanje po vprašanju, ko so se pojavili novi momenti, smo
                  ponovno zahtevali njegov natančen odgovor rekoč v skupini, vsaj jaz sem tako
                  razumel, govorim v svojem imenu, da je od njegovih pojasnil pravzaprav odvisno
                  naše stališče. Hočem reči, ni ga imel a priori. Na to vprašanje bom najprej
                  odgovoril, potem bom pa še na eno drugo, ki se očita ministru.</p>
               <p>Jaz nekako z veliko muko vse te tri dni, ko samo razčiščujemo, nekateri v tem
                  uživajo in me to tudi nič ne moti, ker smo pač različni ljudje, meni je to mora in
                  sem se umaknil v svojo pisarno, kjer sem lahko bolj natančno poslušal, ker sem
                  imel prižgan radio, tako obtožnico kot odgovor ministra. Mislim, da je bil
                  minister od predsednika Državnega zbora prekinjen prav na mestu, ko je začel
                  govoriti o prejšnjem ministru in o tem, da bi se lahko pokazala še neka kaseta,
                  zato sem slišal od ministra za obrambo na poslanski skupini sicer zelo skopo,
                  rekoč, da pa obstaja še kaseta, ki je bila najdena v arhivih obrambnega
                  ministrstva, na kateri pa je prikazan nek drug aktivni član tedaj obrambnih sil,
                  kako daje ocene o raznih političnih funkcionarjih. Zatrdim lahko pa seveda, če mi
                  točno povesta kolega, da Černetič ali Lavrinc ni imel v rokah nobene kasete in to
                  nikoli, čeprav je o tem, se mi zdi, tudi sicer že v Mladini nekaj zapisano. Torej
                  nismo imeli nobene kasete, tudi nobeden od kolegov, ki jo je omenjal, ampak jo je
                  omenjal na osnovi opombe gospoda obrambnega ministra, ki nam ni rekel, da je to
                  taka skrivnost, da je ne smemo omeniti, mislim pa, da je danes začel o tem
                  govoriti in je bil prekinjen, češ da se zadeve ne tiče.</p>
               <p>O problemu  razsipništva v obrambnem ministrstvu bi seveda rekel, in res morda, ko
                  nas ljudje zdaj poslušajo in svoje mislijo, jaz sem vam že kdaj rekel, da imam v
                  svoji okolici ljudi, ki živijo najbolj skromno ali pa se sploh ne morejo več
                  prebijati skozi življenje, da država v celoti in ministrstva v celoti po mojem
                  mnenju niso zelo skromna, ne samo obrambno ministrstvo. Govorili smo že o enih
                  avtomobilih, saj si mislimo, da nujno najprej za pogon države potrebujemo take
                  avtomobile. Spomnite se tega ob memorandumu. Tako tudi mislim, da tudi obrambno
                  ministrstvo ni najskromnejše. Imam tudi osebno izkušnjo, če me bo predsednik
                  prekinil, bom pač poslušal, ki se res ne tiče ministra Kacina, ampak ko sem bil v
                  mariborski občini, sem skupaj s predsednikom Rousom obiskal nekaj ministrstev
                  zaradi nekih mariborskih zadev. Najprej sem bil na kmetijskem ministrstvu, ki je v
                  eni baraki v nekih dolgih hodnikih in nisem našel in kjer sem sedel, mi Štajerci
                  rečemo na <q>"štokerlu"</q>, torej na tistem stolu, ki mora biti pod mizo, ker je tako
                  malo prostora in ga je Protner potegnil ven in smo sedeli na <q>"štokerlu"</q>. Takrat
                  smo šli obiskat gospoda Bogataja v zvezi z nekimi vojaškimi objekti in moram reči,
                  ko sem prišel v obrambno ministrstvo, se mi je takrat, pred tremi leti zazdelo, da
                  grem v eno palačo, ki sem jo videl v ameriških filmih ob vodometu, medeninastih
                  telefonov in tako dalje. Že takrat sem bil zelo šokiran. Spomnim se tudi ene
                  debate, mislim da finančnega ministra, ki je rekel, da ni vsa finančna situacija
                  na obrambnem ministrstvu povsem pregledna, ker ni tam samo proračunski denar,
                  ampak je še nek drug denar od odkupov tega, tega in tega. In tudi zato sem nekako
                  takrat glasoval za razrešitev prejšnjega ministra, ker se mi je zdelo, videl sem
                  tudi tisto gradnjo <q>"Pentagona"</q>, ki mi je še danes nekoliko zagonetna, sem na ta
                  način nekako to doživel. Ne vem, ali se zdaj to nadaljuje, jaz sem prepričan, da
                  bo sedanji minister pojasnil tudi vseh teh 2000 tolarjev in 95 dolarjev in se tu
                  na nek način strinjam, da pravzaprav niso pomembne cene, ker se človek potem tako
                  navadi. Nam je na to odgovoril povsem zadovoljivo. Ni pa zdaj.</p>
            </sp>
            <sp xml:id="SDZ1-Redna-28-1995-01-20.sp133">
               <speaker>PREDSEDNIK JOŽEF ŠKOLČ:</speaker>
               <p>Gospod Partljič, tudi čas se vam je iztekel ...<stage>(Govorita oba
                     hkrati.)</stage> čeprav blagohotno deluje na dvorano, ampak red je red.</p>
            </sp>
            <sp xml:id="SDZ1-Redna-28-1995-01-20.sp134">
               <speaker>TONE PARTLJIČ:</speaker>
               <p>Vseeno pa rečem, da ne pristanem  tudi na to logiko, da je pač najvažnejša
                  resnica, kako pa do teh podatkov prihajamo, pa da je vseeno. Moram reči, da sem
                  tudi sam enako <q>"frapiran"</q> in podpiram razpravo gospoda Bavčarja. Hvala za
                  potrpežljivost, predsednik.</p>
            </sp>
            <sp xml:id="SDZ1-Redna-28-1995-01-20.sp135">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Se tudi opravičujem. Gospod Lavrinc umika repliko. Gospod Kopše je
                  naslednji, ki je prosil za repliko.</p>
            </sp>
            <sp xml:id="SDZ1-Redna-28-1995-01-20.sp136">
               <speaker>JOŽEF KOPŠE:</speaker>
               <p>Gospe in gospodje, gospod predsednik! Kolega Partljič, ta ugotovitev, da ste vi
                  neko informacijo o neki kaseti, ki pa je očitno do tistega trenutka, dokler gospod
                  Černetič ni govoril, drugi niso imeli, ne spremeni stvari. Zdaj, ali ste jo videli
                  ali ste jo slišali ali ste imeli opis vsebine te kasete ali kaj podobnega. To ne
                  spremeni stvari, samo potrjuje mnenje gospoda Bavčarja, da je vse poslikano, da je
                  marsikaj prisluškovano in da se nepošteno ravna s temi stvarmi. Da pa se govori o
                  nakupih vozil in o vsem tem, bi rad izkoristil to priliko, ki jo je gospod sedanji
                  minister za obrambo med drugim v svojem odgovoru in v časopisih javno objavil, da
                  se je kontroliralo samo njega. Vi ste, gospod Partljič, dobro in jasno povedali
                  pred tem pultom. Teh nepravilnosti, ki so bile v ministrstvu, so se na Odboru za
                  obrambo v tem Državnem zboru, samo Združena lista je poslala vsem vam 20 vprašanj
                  okrog orožja ministru za obrambo, takratnemu ministru Janši, neprestano je bil
                  zaradi avtomobilov, mislim, da Audi kvatro in podobnih avtomobilov, na tapeti v
                  tem državnem zboru, obravnavali smo tega ministra, obravnavali smo pentagon
                  gradnjo, ki ste jo vi, gospod Partljič omenili, neprestano v vsakem poslanskem
                  dnevu, kadar je seveda vprašanje na vrsti, je najmanj dvakrat bilo omenjeno
                  Obrambno ministrstvo. Ta Državni zbor je obravnaval do tiste odstavitve ministra v
                  Depali vasi, ki za mene kot poslanca še danes ni razčiščeno. In vidim, eden od
                  razlogov te Depale vasi, ki ni razčiščena, in je zaradi tega bil odstopljen
                  minister Janša, je bil odstopljen minister Bizjak za notranje zadeve in vrsta
                  odgovornih ljudi na enem in drugem ministrstvu.</p>
               <p>Danes imamo ponovno interpelacijo proti ministru za obrambo z nejasno zgodovino
                  vsega tega in mislim, tokrat sem danes že nekajkrat predlagal proceduralno, da se
                  vendarle ta stvar dobro razišče in vsa zgodovina tega in vsi ti politični
                  interesi, ki veljajo okrog tega ministrstva in vse to medsebojno kreganje predvsem
                  med tako imenovanimi liderji ali vrhovniki te naše osvoboditve, ker predvsem to je
                  razlog in predvsem to je izguba tega parlamenta, predvsem njihovi medsebojni
                  nesporazumi, njihova prehajanja iz stranke v stranko in njihova nesoglasja z enega
                  ali drugega pola, povzročajo za posledico v tem državnem zboru toliko razprav in
                  toliko dodatnih tem, ki jih pa ljudje ne marajo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp137">
               <speaker>PREDSEDNIK JOŽEF ŠKOLČ:</speaker>
               <p>Gospod Lavrinc ima repliko. Čeravno se z vsakim replikantom absolutno oddaljujemo
                  od teme pogovora, namen replik je pa ravno nasproten, da se povpraša po dodatnih
                  dejstvih o stvareh, ki so na dnevnem redu, zato bi prosil vse, ki se bodisi
                  prijavijo k besedi ali tudi zaprosijo za dodatno pojasnilo ali sami dajo dodatno
                  pojasnilo, da se držijo dnevnega reda. Počutim se zelo mučno, ko moram poslušati
                  tukaj in pri vsakem tretjem ugotovim, da ga pravzaprav ne zanima tisto, kar je na
                  dnevnem redu, ampak zgodovina osamosvojitve, Depala vas, prejšnji minister in tako
                  naprej. Izvolite.</p>
            </sp>
            <sp xml:id="SDZ1-Redna-28-1995-01-20.sp138">
               <speaker>MAKSIMILJAN LAVRINC:</speaker>
               <p>Hvala gospod predsednik, bom zelo kratek. Gospod Kopše, ali ne poslušate ali pa
                  zavestno lažete. To, kar je povedal gospod Partljič, je samo to in nič drugega je
                  resnica. O kaseti smo izvedeli, o njeni vsebini smo izvedeli, na vprašanja zaradi
                  tega, ker je bila stvar objavljena v slovenskem časopisju. Tudi vi ste lahko to
                  prebrali, če bi brali.</p>
            </sp>
            <sp xml:id="SDZ1-Redna-28-1995-01-20.sp139">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Šiftar je naslednji prijavljen. Name ni replike gospod Geržina.
                  Na koga bi radi replicirali? Izvolite. Gospod Partljič je nebogljen.</p>
            </sp>
            <sp xml:id="SDZ1-Redna-28-1995-01-20.sp140">
               <speaker>MIROSLAV GERŽINA:</speaker>
               <p>Hvala lepa, gospod predsednik, spoštovani! Gospod Partljič, mislim, da je tukaj
                  nekje, tako kot gospod Bavčar prej in tako, kot gospod predsednik, vsi poskušajo
                  sedaj odpeljati zadevo vsak po svoje na napačno stran. Gospod Bavčar je s tem, da
                  je obtožil tiste, ki so hoteli nekaj pokazati ministru za obrambo, kot odpeljati,
                  pa so ustavili, gospod Partljič pa tudi, ko je neko zadevo hotel vrniti na enega
                  ministra, ki je bil že odstavljen, ampak predsednik Vlade je pa še vedno isti in
                  precej časa, ki bi lahko ustavil gradnjo tistega Pentagona in tako naprej in tudi
                  iz vaše stranke gospod Partljič. In gospod minister Kacin je še vedno tukaj
                  minister in še vedno obstaja tisto vprašanje, ki je tudi zanimivo za slovensko
                  javnost, in ki tudi spada v interpelacijo in predvsem za mlade družine. Nekajkrat
                  se je sedaj pojavilo vprašanje, da zmanjkuje denarja in tako naprej za mlade
                  družine, on ima pa ingerenco nad, ne vem, bom rekel tisoč oziroma nenatančno
                  koliko praznimi stanovanji, ki jih nikamor ne da in če sam ni mogel rešiti, kot je
                  meni osebno rekel, da je hudo problematično, ima zopet ministrska predsednica iz
                  svoje stranke in iz vaše stranke in mislim, da to vrnemo tja, kjer je problem in
                  da se o tem pogovarjamo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp141">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Šiftar se je prijavil k besedi.</p>
            </sp>
            <sp xml:id="SDZ1-Redna-28-1995-01-20.sp142">
               <speaker>DRAGO ŠIFTAR:</speaker>
               <p>Spoštovani! Imel sem sicer nekaj vprašanj, ampak en kup jih je odgovorjenih, še
                  večji kup pa neodgovorjenih, tako da z nekimi konkretnimi vprašanji v tej pozni
                  uri ne bi moril, sem si pa zapisoval nekatere stvari, ki so pač odvijale nekatere,
                  lahko bi to bile celo replike, pa nisem hotel krasti časa ali pa določene
                  pomisleke in tiste, ki se mi zdijo najpomembnejše, sem si ohranil, drugo pa
                  prečrtal.</p>
               <p>Recimo, zelo čudno se mi zdi od kolega Jagodnika, katerega govore celo rad
                  poslušam in se iz njih kaj tudi naučim, saj je profesionalec s tega področja, je
                  pa dejstvo, ko je začel govoriti o tem, kako visoko gospod minister kotira na
                  javnomnenjskih anketah, kar je nesporno. Bi pa rad povedal, da ta ista okoliščina
                  ni pri menjavi prejšnjega ministra pomenila čisto nič. Prejšnji minister je bil
                  cel čas, recimo v DELU, ki je zelo upošteval v javnomnenjski anketi na vrhu, meni
                  se zdi, da nikoli ni padel pod 4 mesto in nenazadnje še večja javnomnenjska anketa
                  je bila tista, da je tukaj pred parlamentom stala čez 30 tisoč glava množica in je
                  nasprotovala tisti odstavitvi. Sicer moram tudi to priznati, da sem danes slišal
                  od kolega, da so tudi danes tu protestirali proti odstavitvi sedanjega ministra,
                  neki 4 posamezniki. To me prav čudi, ti kriteriji me malo čudijo.</p>
               <p>Recimo, zelo zanimiv govor, zakaj bo glasoval proti interpelaciji, mi je bil tudi
                  od kolega Pahorja, posebej še, ker je rekel, da je bil sedanji minister zelo
                  prepričljiv, vsaj v tem svojem prvem delu govora, kar je nesporno. Vsi dobro vemo,
                  da je minister zelo sposoben govornik, kar je že večkrat dokazoval v preteklosti
                  in je dokazoval tudi sedaj. Precej je govoril o svojih nespornih, še enkrat
                  podčrtujem, nespornih zaslugah za slovensko osamosvojitev v tistem času, čudi me
                  pa, da je pri vseh teh retoričnih sposobnostih pozabil, da bi karkoli povedal o
                  vprašanjih, ki so se tikala teh sedanjih njegovih nečednih ali pa nestrokovnih
                  dejanj.</p>
               <p>Poleg tega, da je minister vrhunski govorec, je pa še večji demagog, kar je recimo
                  dokazoval posebej, ko je govoril o teh splošnih zaslugah, bistveno manj koncizen
                  in precizen pa je bil v tistem delu, ko smo ga spraševali, kaj je v Duty Free Shop
                  kupil, ali obstajajo pravilniki o najemu kartic kreditnih, ali obstajajo neka
                  pravila, recimo, kaj se lahko s temi karticami kupi. Meni je logično, če pelje
                  delegacijo, da to delegacijo mora plačati, če je tako dogovorjeno. Zelo me pa
                  čudi, da pelje delegacijo kakršne koli države v Duty Free Shop. To mi ni
                  običajno.</p>
               <p>Nenazadnje, jaz niti slučajno nič nisem slišal o tem, ali obstaja kakšen pravilnik
                  na nivoju Vlade, ali recimo na področju posameznih ministrstev, kateri privatni
                  telefoni se plačujejo posameznim članom Vlade ali pa posameznim ministrom, ker je
                  tukaj bilo zelo nejasno povedano, da je pač to nek službeni telefon. To lahko
                  verjamemo ali pa tudi ne. Precej indicev govori, da gospodu ministru ne verjamemo.
                  Dejstvo je, da gre, ali je to bilo za 60 mark ali za 600 ali pa 6.000 mark, je
                  isto, kot gre, še posebej pa je nevarnost ta, ki se je je že dotaknil moj
                  spoštovani kolega Partljič, pravi tudi v začetku če je malo, je pa nevarnost to,
                  da se zelo hitro naučiš in lahko rata velik.</p>
               <p>Recimo o demagogiji, zelo spretni demagogiji sedanjega ministra, bi recimo lahko
                  povedal tudi, če se spomnimo, v tretjem TV dnevniku, dne 20.12.1994, smo slišali
                  nekatera mnenja aktualnega obrambnega ministra o pravkar sprejetem zakonu o
                  obrambi in za podkrepitev dobrih povezav z NATO paktom je pokazal eno brošuro, ki
                  jo je ravnokar dobil s sedeža NATO pakta. Ta brošura je ta, da vam ne bom kazal,
                  to je po obsegu dosti manj, kot pa je recimo obseg ene Rdeče kapice, kar se pa
                  tiče po sami strokovni plati, oziroma po zahtevnosti vsebine, pa še bistveno pod
                  nivojem Rdeče kapice. To so njegovi argumenti. Zaradi tega mene osebno niti
                  slučajno me čudi to, da po tistem, ko je podpisal po menjavi prejšnjega ministra
                  Janše, čeprav sploh nisem Janšev odvetnik v tem trenutku, ampak takrat, ko je
                  podpisal <q>"partnerstvo za mir"</q>, ni prišel v stikih z NATO nikamor bliže kot do te
                  brošurice, če katerega zanima, mu jo odstopim. Prosim lepo, to je skoraj sramotno
                  do nas kot poslušalcev, do nas kot državljanov, da govori, kakšen velik uspešnež
                  je.</p>
               <p>Rad bi še nekaj povedal. Vseh teh zagovornikov sedanjega, mislim zagovornikov
                  nestrokovnega ali pa nečednega početja sedanjega ministra, kako se izgovarjajo.
                  Pravi, če je to vse resnica, kar govorite o gospodu Kacinu oziroma o ministru
                  Kacinu, Kacin več ne bi mogel opravljati tega posla. Ampak to sploh ni pomembno.
                  To so taki mali detajli, to so takšne male nesramnosti, da ne uporabim karkoli
                  drugega. Edino važno je, kako je to, da je predlagateljem interpelacije, da so na
                  razpolago tako natančni podatki. Oprostite, mislim, da je to cinizem najhujše
                  vrste. Še posebej, ker ne perem sebe, ker nisem podpisal interpelacije, ne zaradi
                  tega, da nasprotujem, nasprotno. Danes prvič s srcem podpiram to interpelacijo.
                  Dejstvo je, da ni bilo potrebno, ker je bilo zadosti podpisov.</p>
               <p>Rad bi tudi ob tej priliki, predsednika Vlade se mi zdi, da ga ni notri, je pa
                  dolgo časa bil, kar ni njegova navada, da sem zelo srečen, ne glede na to, da sem
                  v opoziciji, da Vlada ima nek ugled, da ima predsednik nek ugled, da imajo
                  ministri nek ugled. Posebej znotraj države, še bolj pa, če je ta ugled izražen v
                  tujini. Ampak povem vam, povem tudi predsedniku Vlade, pa naj mu nekdo prenese, če
                  bo podpiral takega ministra, tako nečedna dejanja tega ministra, potem žal tega
                  ugleda ne bo in tudi jaz ne bom mogel biti srečen, kar se tega tiče.</p>
               <p>Rad bi povedal, kako lahko en tak sposoben retorik, govorec, kot je spoštovani
                  kolega Igor Bavčar, recimo zamegli določene stvari. Jaz se z rdečo nitjo njegovega
                  govora strinjam in sem pripravljen podpisati se pod to, ampak kako je recimo potem
                  začel izničevati nekatera dejstva. Takoj je vpletel mariborsko afero, o kateri ni
                  nič jasno, ni se sodišče opredelilo. Kolikor vem, je javni tožilec umaknil, češ da
                  manjkajo dokazi in tako dalje, ne držite me za detajle. Lahko vam povem, dotaknil
                  se je malo minister Brnika in tudi on se je dotaknil Brnika, kot da je vse čisto
                  in da je vse rešeno. Samo dva stavka za primerjavo. Bivši poveljnik Gorenjske in
                  centralni državni sekretar gospod Bojan Šuligoj naj bi po javno objavljeni
                  informaciji ministra Kacina obvestil nadrejene o hrambi orožja Ministrstvo za
                  notranje zadeve na brniškem letališču. Ne bom našteval detajlov.</p>
               <p>Samo nekaj bi še rad. Pri vsem tem pa je zanimiv dokument, ki je bil objavljen
                  tudi v dnevnem časopisju, kjer gospod Šuligoj zagotavlja, da je sam brez odobritve
                  nadrejenih odobril skladiščenje orožja Ministrstva za notranje zadeve. Možen je
                  samo en zaključek, dragi kolegice in kolegi. To, da laže minister za obrambo ali
                  njegov sekretar. Katerokoli laže ni dobro, ker sta zelo visoko na tej hierarhični
                  lestvici.</p>
               <p>Rad bi pa samo še eno o tistem, česar smo se toliko dotikali, vdor v vojaški
                  sistem. Tu je marsikaj vprašljivega in rad bi povedal, absolutno podpiram gospoda
                  Černetiča iz LDS, da mora minister Kacin odstopiti, saj je v dobrega pol leta
                  ministrovanja iz obrambnega ministra napravil švicarski sir. Hvala.</p>
            </sp>
            <sp xml:id="SDZ1-Redna-28-1995-01-20.sp143">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Za repliko je zaprosil gospod Moge.</p>
            </sp>
            <sp xml:id="SDZ1-Redna-28-1995-01-20.sp144">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Praktično bi lahko govoril
                  latinsko, lahko če želite. Ena izmed teh reči je tale: <q>"Audacter calumniare,
                  semper aliquid haeret"</q>. Pridno obrekuj, vedno se nekaj prime. Dosti reči v tem
                  parlamentu je danes tako bilo na fazi obrekovanj, dejanskih dokazov pa skoraj
                  nihče ni ponudil. Strinjam se z genialnim izvajanjem predhodnika, da pač če hočemo
                  do resnice priti, moramo priti do nekih dokazov. Ti dokazi so pa ravno bili to, da
                  bi nam oni povedali, kot na vsakem sodišču pri priči, sedaj lahko gospodu Pučniku
                  verjamem ali pa ne, da so ti podatki z Ministrstva za obrambo točni, s katerimi je
                  on razpolagal, ali pa niso točni. Če so točni kot na vsakem sodišču pa obrekovanja
                  naj pove od kod je te podatke dobil, kdo je tista oseba, ki mu je te podatke dala,
                  da lahko potem to osebo vprašam in se o njej nekako pozanimam. Če je pa stvar v
                  tem, kot nekateri pravijo, da je Ministrstvo za obrambo prestreljeno z ljudmi, ki
                  nosijo Socialdemokratski stranki Slovenije podatke iz Ministrstva za obrambo, imam
                  pa drugo vprašanje.</p>
               <p>Vprašam vas, gospod dr. Pučnik, ali je stranka zaupne dokumente in informacije iz
                  Ministrstva za obrambo uporabljala samo za politične namene, kar interpelacija
                  vsekakor je in ostale reči, ki so bile v časopisih ali pa je z njimi tudi trgovala
                  z drugimi varnostno obveščevalnimi službami in bi rekel gospodu Bučarju to, ki je
                  šef Komisije za nadzor VOMA in VISA, da če je naš VOMO v ministrstvu takšen, da
                  lahko iz njega vsak prinese podatke, kdo je s kom govoril, kaj, kakšne informacije
                  so bile, da tukaj te stvari nekako ne morejo igrati te vloge in bi bilo potrebno
                  gospod Bučar v imenu resnice, da se vaša komisija tudi s tem primerom in iz
                  primerov iz magnetogram malo pozabava. Hvala lepa za potrpljenje.</p>
            </sp>
            <sp xml:id="SDZ1-Redna-28-1995-01-20.sp145">
               <speaker>PREDSEDNIK JOŽEF ŠKOLČ:</speaker>
               <p>Kljub vsemu bi moral opozoriti, da so te podatke sem prinašali poslanci, ki so
                  podpisani in po tej plati ne bi rad, da se vodi diskusija o posameznih strankah,
                  se pa lahko ta ista vprašanja naslovi na poslance, ki so vsi člani našega
                  Državnega zbora. Mislim pa, da je nekorektno, da na zatožno klop postavljamo
                  stranko, karkoli si že kdo o eni, drugi ali tretji misli.</p>
               <p>Gospod Pučnik ima repliko.</p>
            </sp>
            <sp xml:id="SDZ1-Redna-28-1995-01-20.sp146">
               <speaker>DR. JOŽE PUČNIK:</speaker>
               <p>Spoštovani gospod Moge! Vaša pripomba je bila nesramna, je izraz povsem jasnega in
                  načrtovanega, podlega odnosa do neke druge stranke. Očitati neki stranki in
                  namigovati špijonažo in tako naprej, lepo, to je vaša karakterizacija. S tem ste
                  postavili spomenik samemu sebi. In mogoče še eno stvar. Vam, gospod Moge je znano,
                  v stari Grčiji so imeli neko nezdravo metodo, sla, ki je prinesel negativne
                  novice, njemu so odrezali glavo. Mislim, da po vašem razumevanju stvari in tudi po
                  tem, ko je gospod Bavčar prej nastopil, bi nekateri v Sloveniji radi znova
                  uveljavili te nezdrave grške metode. In še nekaj, še enkrat gospod Moge, z vsem
                  spoštovanjem do vas. To, kar ste naredili, je podlo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp147">
               <speaker>PREDSEDNIK JOŽEF ŠKOLČ:</speaker>
               <p>Gospod Moge, še enkrat.</p>
            </sp>
            <sp xml:id="SDZ1-Redna-28-1995-01-20.sp148">
               <speaker>RUDI MOGE:</speaker>
               <p>Hvala lepa za besedo. Se vam opravičujem, če se vam zdi moje ravnanje podlo, če se
                  vam je zdelo ravnanje gospoda Bavčarja pritlehno, kot ste prej rekli in tako
                  naprej s temi izrazi, ampak sprašujem se, poslušajte, v kakšni državi pa živimo,
                  če je celo obrambno ministrstvo prestreljeno, da se lahko od minute do minute
                  nekdo pogovarja in pove, iznaša podatke, iznaša potem tudi kasete, iznaša zaupne
                  dokumente, o tem sem govoril in omenil sem samo stranke, katere član ste gospod
                  Pučnik in nisem omenil za vašo stranko, osebno sem vas vprašal, kajti vi ste z
                  nemško pedantnostjo in natančnostjo tukaj te reči tako povedali, da je meni šel
                  srh po hrbtu, ko sem videl približno, mislim, s kakšno informacijsko mrežo ste
                  obdani.</p>
            </sp>
            <sp xml:id="SDZ1-Redna-28-1995-01-20.sp149">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pučnik, še enkrat.</p>
            </sp>
            <sp xml:id="SDZ1-Redna-28-1995-01-20.sp150">
               <speaker>DR. JOŽE PUČNIK:</speaker>
               <p>Gospod Moge, uro in pol mi je šel srh po hrbtu, ko sem poslušal ministra Kacina,
                  ki s prijaznim, včasih celo sentimentalnim glasom laže Državnemu zboru. Zato sem
                  šel v to zadevo, ki je tudi, gospod Moge, dokazljiva, ker drugače ga ni bilo
                  mogoče pripraviti do tega. In še nekaj - če bi bil jaz namesto gospoda Kacina, po
                  vseh teh očitkih bi imel toliko notranjega ponosa, da bi rekel: <q>"Dragi poslanci,
                  odstopam. In če že predsednik Vlade tega ni naredil, mislim, da od nekoga, ki ima
                  dimenzijo, da vodi neko ministrstvo in obrambo neke države, ni mogoče pričakovati
                  toliko notranje etike, toliko notranjega vpogleda, da bi priznal: "</q>Polomili smo
                  ga, polomil sem ga, odstopam." Tega ni. Zato smo mi še tako daleč od pravne države
                  in</p>
               <p>ne samo zaradi švicarskega sira, ki ste ga v zadnjem času omenjali.</p>
            </sp>
            <sp xml:id="SDZ1-Redna-28-1995-01-20.sp151">
               <speaker>PREDSEDNIK JOŽEF ŠKOLČ:</speaker>
               <p>Gospod Moge, še enkrat.</p>
            </sp>
            <sp xml:id="SDZ1-Redna-28-1995-01-20.sp152">
               <speaker>RUDI MOGE:</speaker>
               <p>Hvala za besedo. Spoštovane poslanke in poslanci! Doktor Pučnik, tudi vas jaz zelo
                  cenim. Lahko ste videli v razgovorih, ki smo jih imeli, da ste resnicoljuben
                  človek in prav zaradi resnice vas tukaj pozivam. Povejte vsaj enega, ki bi te vaše
                  navedbe, ki ste jih tukaj imeli, potrdil. Za nič drugega ne gre. Za nič drugega.
                  In če je vse to res, kar vi trdite, bomo potem vam verjeli in ne komurkoli
                  drugemu. Tako se pa pogovarjamo o imaginarnih osebah in nikakor ne pridemo do
                  kakršnegakoli zaključka, kvečjemu gradimo svoje stvari, ali bom dvomil v ministra
                  Kacina, ali bom pa dvomil v doktor Pučnika. To je vsa moja dilema tukaj.</p>
            </sp>
            <sp xml:id="SDZ1-Redna-28-1995-01-20.sp153">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Šiftar ima repliko.</p>
            </sp>
            <sp xml:id="SDZ1-Redna-28-1995-01-20.sp154">
               <speaker>DRAGO ŠIFTAR:</speaker>
               <p>Žal ne bom mogel zadovoljiti spoštovanega kolega Mogeta, ki ga resno cenim in ne
                  samo zato, ker se zdaj to dajemo, ampak ga in ker ne vem podatkov, bi rad nekaj
                  drugega,  ampak kako profesionalno je prišel in da bi nategnil enega od naših, da
                  pove eno ime, ki bo potem spet letelo, že danes zjutraj so se pa zmenili, kako
                  bodo glasovali. Gospod Moge, če obljubi LDS, da z enim, ali pa dvema imenoma, ki
                  so informacije dali, recimo, glasujte za interpelacijo proti ministru, potem vam
                  to tu javno dajemo. Jaz bom pozval moje kolege. Jaz vam ne morem dati, tudi če bi
                  hotel, ker ne vem, ampak sigurno tisti, ki so podpisali, so dobili od nekoga
                  podatke. Samo vi mi to ne boste mogli jamčiti zato, ker ste se zmenili nekaj čisto
                  drugega in boste branili kakorkoli vašega ministra. Moram povedati, da med vašo
                  stranko imam zelo dosti vsaj teh parlamentarnih prijateljev, ali pa znancev, ampak
                  ena stvar je - marsikateri od vas mi je govoril, da ko gre za neke umazane posle,
                  mu stranka več ne pomeni, da je vedno tisti človek, ki dela neke stvari, recimo
                  takšne ali drugačne, da pač mora normalno pasti. Ali je moj, ali je drug. Ampak
                  tisti, ki so mi to govorili, se verjetno do sedaj niso tega držali, pa ne morem
                  prejudicirati, za naprej tudi verjetno ne bodo držali. Zato še enkrat pozivam
                  spoštovanega kolega Mogeta, če mi to zagotovi, bom jaz poskusil vso svojo energijo
                  vložiti, da tudi dobi ta dva imena.</p>
            </sp>
            <sp xml:id="SDZ1-Redna-28-1995-01-20.sp155">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Na gospoda Šiftarja sta dve repliki in sicer najprej gospod Hvalica,
                  potem gospod Moge in še gospod Jagodnik.</p>
            </sp>
            <sp xml:id="SDZ1-Redna-28-1995-01-20.sp156">
               <speaker>IVO HVALICA:</speaker>
               <p>Hvala lepa, gospod predsednik. Moja replika je v bistvu dopolnitev replike mojega
                  kolega Šiftarja na izvajanje gospoda Mogeta. Odstranil sem se za trenutek in sem
                  slišal težke besede, ki so padle s tvojih ust, kolega Moge. Odgovoril ti je že moj
                  kolega Pučnik, ampak, ker bi ti rad vedel neke konkretne dokaze, bom zdaj jaz dal
                  enega.</p>
            </sp>
            <sp xml:id="SDZ1-Redna-28-1995-01-20.sp157">
               <speaker>PREDSEDNIK JOŽEF ŠKOLČ:</speaker>
               <p>Vi ste se prijavili na repliko gospoda Šiftarja.</p>
            </sp>
            <sp xml:id="SDZ1-Redna-28-1995-01-20.sp158">
               <speaker>IVO HVALICA:</speaker>
               <p>To je replika na repliko. ...<stage>(Smeh v dvorani.)</stage>...</p>
            </sp>
            <sp xml:id="SDZ1-Redna-28-1995-01-20.sp159">
               <speaker>PREDSEDNIK JOŽEF ŠKOLČ:</speaker>
               <p>Točno to.</p>
            </sp>
            <sp xml:id="SDZ1-Redna-28-1995-01-20.sp160">
               <speaker>IVO HVALICA:</speaker>
               <p>Ne me iztirjati predsednik, ne me iztirjati, sem že preveč iztirjenj doživel.
                     ...<stage>(smeh v dvorani.)</stage>... Je oboje.</p>
               <p>Torej, tukaj imam pred seboj dokument, ki dodatno dokazuje politizacijo vojske v
                  času ministrovanja gospoda Kacina. Zdaj pa lepo prosim, rokopis faksiran z MORIS-a
                  na Ministrstvo za obrambo, in sicer naslov: <q>"Nastop gospoda Janše na lokalni
                  radijski postaji UNIVOX, dne 26. septembra 1994."</q> Za Mico. Vemo, za katero gre.
                     ...<stage>(Smeh v dvorani.)</stage></p>
               <p>Rokopis, podpis, torej komu to služi za božjo voljo? Minister odgovorite. To je
                  rokopis in dokument.</p>
               <p>...<stage>(vprašanje iz dvorane: <q>"Kako si ga pa dobil?"</q>)</stage>...</p>
               <p>Kako sem ga dobil? Bom pa še to pojasnil. Prej je bilo govora, mislim, da je
                  gospod Bavčar govoril, pa še nekdo. <stage>(Ne.)</stage> Nekdo drug je izrekel eno
                  težko besedo, Černetič. Gospod Černetič je rekel: <q>"vohuni Social-demokratske
                  stranke."</q> Mislim, da sem si dobro zapomnil." <stage>(Ne.)</stage> Sploh ni bilo
                  treba vohuniti. V predvolilnem času sem hodil širom po Sloveniji. Prekrižaril sem
                  jo po dolgem in počez, pa vam povem, da se mi je nekajkrat zgodilo, da so se mi
                  približali ljudje, ki jih nisem poznal. Ko so se predstavili, sem videl, kdo so.
                  Ne, ker jaz nisem nikoli hodil na Ministrstvo za obrambo in sem ugotovil, da so to
                  ljudje, ki imajo visoke položaje v slovenski vojski in so mi izražali svojo
                  stisko. Veste, lahko pridobivajo take podatke vohuni, lahko pa tudi ljudje, ki so
                  v globoki človeški stiski in ki se zgražajo nad takšnim početjem in tako sem to
                  dobil! Hvala lepa. ...<stage>(Aplavz v dvorani.)</stage></p>
            </sp>
            <sp xml:id="SDZ1-Redna-28-1995-01-20.sp161">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Moge.</p>
            </sp>
            <sp xml:id="SDZ1-Redna-28-1995-01-20.sp162">
               <speaker>RUDI MOGE:</speaker>
               <p>Hvala lepa za besedo. Oprostite, ker vam jemljem toliko tega dragocenega časa,
                  čeprav smo utrujeni. Gospod Šiftar, če mi vi ta imena daste, bom pred vami
                  zaokrožil, se pravi, da je to resnica, obkrožil, da sem za interpelacijo.</p>
            </sp>
            <sp xml:id="SDZ1-Redna-28-1995-01-20.sp163">
               <speaker>PREDSEDNIK JOŽEF ŠKOLČ:</speaker>
               <p>Gospod Jagodnik.</p>
            </sp>
            <sp xml:id="SDZ1-Redna-28-1995-01-20.sp164">
               <speaker>JOŽE JAGODNIK:</speaker>
               <p>Gospod predsednik, spoštovani zbor! Hvala za možnost, da še enkrat povem nekaj
                  svojih občutkov. V primeru dvogovora med doktorjem Pučnikom in gospodom Mogetom
                  gre za eno bistveno stvar. Gre za verodostojnost dokumentov in dokazov in mi smo
                  seveda pogosto nagnjeni k temu, da na račun neverodostojnih dokumentov, tudi na
                  račun časopisnih člankov obtožujemo drug drugega in iz tega izhaja seveda mnogo
                  naših nezaupanj, ampak povem vam, to v pravni državi ne more veljati kot
                  dokaz.</p>
               <p>Mi imamo tam, v velikih sefih spravljenih štiri, pet tisoč nekakšnih katejev in
                  tako naprej in prav moj predgovornik je eden od tipičnih predstavnikov in
                  zagovornikov metode, da bi na podlagi katejev, to se pravi tajnega snemanja, rad
                  sestavljal obtožnice. Seveda, tudi to s pravno državo nima nobene zveze in samo za
                  to gre in samo zato sem vedno protestiral, ko nas je gospod Hvalica na
                  preiskovalnih komisijah osrečeval s svojim bogatim fondom nekakšnih svojih
                  skrivnih dokazov, podatkov; niti za enega pa do sedaj, tako kot njegovi botri, ni
                  našel pravega argumenta, ni našel prave teže. Hvala lepa.</p>
            </sp>
            <sp xml:id="SDZ1-Redna-28-1995-01-20.sp165">
               <speaker>PREDSEDNIK JOŽEF ŠKOLČ:</speaker>
               <p>Izvolite, gospod Hvalica.</p>
            </sp>
            <sp xml:id="SDZ1-Redna-28-1995-01-20.sp166">
               <speaker>IVO HVALICA:</speaker>
               <p>Hvala lepa. Obžalujem dragi kolega, Jože Jagodnik, da si se spravil na tako umazan
                  način na mene. To je umazano. Nisem sestavljal nobenih obtožnic, poskušal sem pa
                  ta slovenski narod pripraviti do tega, da bi spregledal, da mu grozi mafija in
                  botri so mogoče tvoji ali pa tam na tisti strani, ne pa tukaj. Hvala lepa.</p>
            </sp>
            <sp xml:id="SDZ1-Redna-28-1995-01-20.sp167">
               <speaker>PREDSEDNIK JOŽEF ŠKOLČ:</speaker>
               <p>Gospodje, prosil bi, da se s temi medsebojnimi obtožbami preneha in da se vrnemo k
                  temu, zaradi česar smo se zbrali. Prijavljenih je še nekaj poslancev in poslank,
                  ki bi radi o tem govorili in bi prosil replikante, ki so bolj ali manj zmeraj eni
                  in isti, če naklonijo čas tudi tistim, ki potrpežljivo čakajo že cel dan, da
                  pridejo do besede in če ne bo drugače, bom prosil, da se tako zmenimo, da
                  enostavno pustimo te ljudi, da povejo, potem pa vsi tisti, ki imajo za
                  replicirati, lahko govorijo. Druge možnosti ni. Tukaj je še deset prijav in menim,
                  da je korektno, da te ljudi poslušamo.</p>
               <p>Gospod Pukl je prvi prijavljen. Seveda pa lahko vsakdo tudi odstopi od razprave,
                  to mislim, da ne bo povzročalo hujših protestov.</p>
               <p>Izvolite, gospod Pukl.</p>
            </sp>
            <sp xml:id="SDZ1-Redna-28-1995-01-20.sp168">
               <speaker>VITODRAG PUKL:</speaker>
               <p>Spoštovani gospod predsednik, spoštovane kolegice, spoštovani kolegi! Približno
                  dve uri so trajale zelo zanimive replike, pravzaprav besedni dvoboji in pa očitki,
                  ki niso bili na ravni, vsaj ne po moji oceni.</p>
               <p>Namreč, govoriti moram, ker sem pač eden od podpisnikov interpelacije in sicer ne
                  na način, da bi s podpisom interpelacije že povedal, kako bom glasoval, ampak na
                  način, ker je predloženi material pri meni zbudil objektivni dvom, da minister, če
                  so očitni resnični, ni več primeren, da bi to svojo funkcijo opravljal. Te replike
                  in te očitki gotovo ne premorejo k temu, da bi na objektivni način lahko prišli
                  tisti poslanci, ki niso že prišli v parlament z ojnicam na očeh, že naprej
                  odločeni, da na vsak način podpirajo svojega konja, da bi tisti poslanci lahko
                  prišli do objektivnih odločitev o svojem glasovanju.</p>
               <p>Namreč, omejil bi se izključno na te kasete, na medijski trening oziroma
                  komunikacijski trening ne zato, da bi očitne vrednotil, marveč zato, če mi
                  okoliščine okrog tega ravnanja in zaporedja dogajanj dajo najbolj misliti, da je
                  odtegnil priti na večjih straneh do grobe kršitve človekovih pravic in človekove
                  zasebnosti, in da se lahko tudi iz okoliščin, ki so nam sedaj znane, izlušči prava
                  materialna resnica. Namreč, tukaj je prišlo pri večjih razpravah do, po mojem
                  mnenju izredno nepravilnega stališča, verjetno pri nekaterih kolegicah in kolegih
                  namenoma, pri nekaterih verjetno zaradi neznanja in sicer bi bila ta teza, če se
                  je že dogajalo kaj nepravilnega pri teh medijskih komunikacijskih treningih, vse
                  to izgubi na teži, če so ti podatki prišli na dan tudi na nezakoniti način.
                  Kolegice in kolegi, to ni pravna država. Gre za dve povsem ločenih zadev. Če se
                  dogaja kršitev zakona človekovih pravic o zasebnosti, če se dela nekaj, ne samo
                  kaznivo oziroma, ni potrebno, da je kaznivo, nezakonito, protipravno, je to zadeva
                  zase in tisti, ki je za to odgovoren seveda za to odgovarja in je treba, vsaj v
                  takšnem primeru razčistiti, oceniti in poskušati najti, če obstoja odgovornost in
                  kako velika je ta odgovornost.</p>
               <p>Seveda je pa tudi možno ugotavljati, če je prišlo protipravno do podatkov v
                  javnosti, in da sledi to ravnanje ali nezakonito ali kaznivo ali pa to
                  protipravno. Vem, da niti en sklop ne ekskulpira drugega. To pomeni, da se en
                  sklop ravnanj ne more razlagati tako, da če je podan drugi sklop ravnanj, ni
                  protipraven in nezakonit. Zato je potrebno pri zadevi s tem medijskim treningom
                  najprej seveda ugotoviti, ali je takšen komunikacijski trening bil. Odgovor je,
                  seveda je bil. Kakšen je ta trening bil? Tukaj imamo tudi odgovor, to je jasen.
                  Slišali smo nekaj vprašanj, nekateri kolegi so si ogledali tudi kasete, ampak iz
                  tistih vprašanj, ki jih pravzaprav tudi na ministrstvu ne zanikajo, gre, da so ta
                  vprašanja bila izrazito politična, da so se nanašala na ocene izpraševancev glede
                  konkretnih takratnih političnih dogajanj in zlasti glede ocene njihovih
                  predpostavljenih in odnosov do teh predpostavljenih. Nisem strokovnjak, sem v tej
                  zadevi laik, možno, da obstoja kakšna metoda takšnega treninga, da se spraševance
                  nepričakovano to vpraša. Dvomim, sicer dvomim, če bi takšna metoda obstojala, bi
                  morala o tem biti seznanjena organizacija oziroma organ, ki je take treninge in
                  tako ravnanje naročil, ga odobriti in posebej skrbeti, če se to snema, da se
                  pogleda posnetek samo z izplačevalcem in spraševalcem, da se ga opozori na
                  morebitne napake in da se potem pred izpraševancem taka kaseta oziroma tak zapis
                  uniči. To menim, da bi bilo primerno.</p>
               <p>Če vzamemo najnižjo oziroma najblažjo varianto, to se pravi, da je šlo nekako
                  prisilno za običajen način in da ni bila mišljena politična rentgenizacija
                  delavcev v ministrstvu, čeprav tu opozarjam, vsi vemo, da je ministrstvo
                  hierarhična ustanova in da so že v vsakem drugem civilnem podjetju želje vodstva
                  pravzaprav ukaz in če so vodilni v ministrstvu določili tiste, ki so upravičeni do
                  tega treninga izrazili željo in jih tja poslali, tu gre za to, da so ti delavci
                  bili postavljeni pred dejstvo brez vsake izbire. Če je to šlo na ta način, je
                  očitna pomanjkljivost v tem, da odgovorni niso prej prekontrolirali, da so
                  vprašanja skoraj izrecno samo politične narave, ocena konkretnih takratnih
                  političnih dogajanj in ocena predpostavljenih oziroma bivših predpostavljenih. Še
                  manj pa, da so poskrbeli za to, da se zapisi o tem uničijo oziroma da jih lahko
                  pogledata samo učitelj in učenec, se da to na zelo prepričljiv in gotov način
                  uničijo.</p>
               <p>Kolegice in kolegi, temu ni bilo tako. Dokaz je tu, da kasete pravzaprav krožijo,
                  ampak najmanj ena kaseta, ki je bila razmnožena, je sedaj v posesti tretjih oseb.
                  Kako in kaj je spet drugo vprašanje? Če je bila razmnožena ena kaseta, ali jih je
                  bilo več, možnost je podana, da so te kasete v velikem številu razmnožene. To je
                  tista bistvena kršitev teh ljudi iz pravice do dela, iz pravice kot delavcev
                  državne uprave in pa sploh iz pravice zasebnosti in pa izražanja oziroma pravice
                  neizražanja politične opredelitve.</p>
               <p>Okoliščine pa kažejo le na nek drug historiat in to, da so te kasete bile dejansko
                  razmnožene, da so si jih vsaj nekateri, tu je večkrat omenjena gospa Mica Kotnik,
                  ogledali in če je ta gospa, ki je odgovorna v tem ministrstvu si to ogledala, kdo
                  jamči, da ta intermacija ni prišla, ko že dela v kabinetu do odgovornih v
                  kabinetu, odgovornih v ministrstvu in pa samega ministra.</p>
               <p>Ne bom se spuščal, čeprav menim, da je druga varianta bolj verjetna, se v to oceno
                  ne bom spuščal. Pač pa trdim. Ko sem dejansko vedno in povsod in bom to tudi ostal
                  zagovornik pravne države, ne glede na to katere koristi se ščitijo in kdo je
                  tisti, ki katerekoli koristi ogroža, bi ostal pri tem stališču in sicer, tako da
                  ocenjujem, da je ta medijski trening, komunikacijski trening dejansko predstavljal
                  napad na integriteto delavcev, ki so tam delali. To je dejstvo. To dejstvo lahko
                  vsak zaključi iz teh okoliščin, ne te dokumentacije kot je omenil gospod Hvalica,
                  ampak iz okoliščin iz samega zatajevanega historiata. Seveda pa je vprašanje, kako
                  boste, kolegice in kolegi, ocenili tezo tega ravnanja in pa odgovornost in kakšne
                  zaključke boste pač iz tega potegnili. Seveda je tudi vprašanje, ki se vam
                  pojavlja, kdo je tu odgovoren. Tu po mojem dileme ni. Imamo presedane tako v
                  inozemstvu, pri nas, odgovorna je glava. Če tu to odgovornost prevzamemo, ravnamo
                  spet napačno. Povem samo to. Vprašanje je samo, kako visoko ocenjujete to
                  odgovornost in kako se boste pač o tem odločali.</p>
               <p>Glede drugih okoliščin ne bi obravnaval, ker mi niso toliko poznane, v nasprotju z
                  mnenjem nekaterih, da naša stranka zbira ne vem kakšne podatke, ki so nam na
                  razpolago. To ni res. Jaz nisem o ničemer informiran in se boste sami odločali,
                  kaj pomeni cel sklop teh očitkov in kateri od teh očitkov bi bili relevantni, ko
                  se boste odločali o stopnji odgovornosti in posledicah tega. Hvala lepa.</p>
            </sp>
            <sp xml:id="SDZ1-Redna-28-1995-01-20.sp169">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednji prijavljen je gospod Verzolak.</p>
            </sp>
            <sp xml:id="SDZ1-Redna-28-1995-01-20.sp170">
               <speaker> IVAN VERZOLAK:</speaker>
               <p>Hvala za besedo. Spoštovani zbor! Spoštovani predstavniki Vlade! V novejšem
                  obdobju se lahko učimo demokracije od Angležev. Mislim povedati sledeče: Med II.
                  svetovno vojno je bil njihov lider, ki je uspešno ubranil Anglijo pred nemško
                  okupacijo, vendar, v prvih povojnih volitvah v Angliji Winston Čerčil ni bil
                  izbran za predsednika države. Kaj hočem tu povedati? To je merilo demokracije, ki
                  jo imajo Angleži, ki so pravilno ocenili, da tako uspešen poveljnik med II.
                  svetovno vojno ni primeren za vodenje demokratične države. Tako bi se tudi v naši
                  državi morali rešiti dveh imen, ki nas obremenjujejo, ali naj bo to Bavčarjev
                  sindrom ali Kacinov sidrom. Sedaj da preidem k dejstvom.</p>
               <p>Kot nacionalno zaveden Slovenec in rodoljub in kot prostovoljec z orožjem v roki v
                  osamosvojitveni vojni leta 1991, mi ni vseeno, kaj se dogaja s slovensko vojsko.
                  Končno tudi moj ded Jakob Verzolak je v I. svetovni vojni branil zahodne meje
                  Slovenije, sicer takrat Avstroogrske in kjer še danes na žalost počivajo njegove
                  kosti.</p>
               <p>Pod ministrovanjem gospoda Jelka Kacina, je močno padla strokovna in borbena
                  usposobljenost slovenske vojske. Dokaz, v jeseni leta 1994, bi morala biti
                  taktično strateška vaja slovenske vojske, vendar pa je bila odpovedana na zahtevo
                  ministra Kacina, češ da borbene enote niso usposobljene.</p>
               <p>Drugič, hoče uvesti strankarsko vojsko, kar je za obrambo domovine absolutno
                  nesprejemljivo. Dokaz, z izpraševanjem politične pripadnosti vodilnih kadrov v
                  Ministrstvu za obrambo. Vključevanje v ministrstvu za obrambo, oficirje in druge
                  kadre iz bivše JLA, ki so delovali in delujejo proti samostojni in neodvisni
                  Sloveniji.</p>
               <p>Zamenjava vseh vodilnih uslužbencev ali pa velika večina v Ministrstvu za obrambo,
                  ki so se izkazali v osamosvojitveni vojni, vse to so elementi, ki hudo bremenijo
                  gospoda ministra Kacina. Da ne rečem, da so to stvari zelo, katere ne bom izrekel,
                  kaj naj bi to bilo. Sum vaših kaznivih dejanj. Razpis za nabavo helikopterjev,
                  javni razpis je bil objavljen zelo sumljivo. Pri tem so dobili eni uvozniki ene
                  podatke, drugi pa druge, tako da je na razpisu uspelo vaše podjetje Iskra Holding
                  ali kako se že imenuje. Seveda,  pri tem je padla tudi velika provizija. Dokaz,
                  priznanja visokih uslužbencev Ministrstva za obrambo na Odboru za obrambo.</p>
               <p>Uporaba, dobro, to so pa manjše stvari, uporaba službene evrokartice v privatne
                  namene, obdaritev prijateljev z denarjem iz sredstev Ministrstva za obrambo, to so
                  stvari osebne morale. Nabava luksuznih avtomobilov, ki niso po pravilniku
                  Ministrstva za obrambo, vse to so elementi, ki imajo stvari, ki lahko imajo
                  elemente kaznivega dejanja.</p>
               <p>Vprašam vas, zakaj ste na vojaški vaji Završnica ukazali pobrati oficirjem osebno
                  orožje oziroma strelivo. Mar se bojite svoje vojske, kateri poveljujete?
                  Bojazljivega ministra za obrambo pa res ne potrebujemo.</p>
               <p>Menim, da slovenska vojska potrebuje in si zasluži takega ministra, ki bo imel
                  visoke strokovne in moralne kvalitete, strankarsko neopredeljenega, da ne bo lutka
                  v rokah političnih oblastnikov in bo vodilo samo borbena in strokovna
                  usposobljenost Slovenske vojske, katera pa mora biti garant slovenske neodvisnosti
                  in samostojnosti. Verjamem, da imamo v Sloveniji takšnega kandidata za obrambnega
                  ministra. <stage>(Medklic nekoga v dvorani: Kdo, kdo je to?)</stage></p>
            </sp>
            <sp xml:id="SDZ1-Redna-28-1995-01-20.sp171">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prosim za mir v dvorani. Gospod Eržen se je svoji razpravi odpovedal.
                  Naslednji ima besedo doktor Dimitrij Rupel.</p>
            </sp>
            <sp xml:id="SDZ1-Redna-28-1995-01-20.sp172">
               <speaker>DR. DIMITRIJ RUPEL:</speaker>
               <p>Zdaj ne morem predsednika pozdraviti, vendarle, vas pozdravljam vse kolege in
                  mislim, da bo to kar zadoščalo. Jaz sem mislil v začetku opozoriti na to, da je
                  današnja razprava dejansko, kot je bilo v eni diskusiji, mislim, omenjeno,
                  nadaljevanje tiste razprave iz marca 1994. Kaj je to, kar se danes tukaj dogaja?
                  To je v bistvu televizijska nadaljevanka v dveh nadaljevanjih. Prvo nadaljevanje
                  je bilo marca 1994, drugo nadaljevanje je danes, podobna tema in jaz se bojim, da
                  je tisti, ki je organiziral ta današnji televizijski prenos pravzaprav računal s
                  tem, da naj bi se danes dogodil drugi katarzični del iste zgodbe, ki se imenuje
                  Janša, ki se ne imenuje Kacin, ampak se imenuje Janša. Gre za odstavitev Janše
                  oziroma šlo je za odstavitev Janše in mišljeno je bilo njegovo ponovno vstajenje.
                  Danes, ko bi padel Kacin, naj bi že spet vstal Janša. V resnici se izogibamo tega
                  imena, izogibamo se te teme, ampak ne gre za drugega kot za vprašanje bolečine
                  nekega politika in neke stranke zaradi slovesa, ki se je zgodilo marca leta 1994.
                  In zaradi tega težkega slovesa nekega našega političnega kolega, ki je sicer tudi
                  bil poslanec, se danes kregamo. Mi se danes kregamo zaradi teh težav bivšega
                  obrambnega ministra.</p>
               <p>Če mi dovolite, bi ob tem, ko sem poskušal označiti ta današnji nocojšnji dogodek,
                  vendarle opozoril še na par problemov, ki se mi zdijo bistveni za to, da bi se
                  lahko ustrezno odločili o interpelaciji, ki je predmet današnje razprave. Prva
                  stvar, ki me na nek način bega oziroma ki me vznemirja ob tej razpravi, je
                  vprašanje dvoličnosti. Glejte, stranke, ki so zaradi odstranitve ministra Janše
                  dvignile na noge, ne vem kako naj bi se izrazil, precej skupin ali pa veliko
                  množico somišljenikov, ki so hodile po tujini in razlagale, kakšna velika škoda je
                  za slovensko nacijo in za demokracijo in tako naprej je, če ne bo gospod Janša več
                  minister, ki so razlagali, kako je slabo za nacijo, če zamenjajo ministra, če
                  zamenjajo obrambnega ministra, danes nič ne razmišljajo o tem, da je za nacijo
                  slabo, če zamenjajo obrambnega ministra. Ko gre za Kacina, seveda o tem ne
                  razmišljajo.</p>
               <p>Seveda, jaz moram sam priznati, da je vprašanje zamenjave obrambnega ministra nek
                  problem in je seveda odločitev, ko gre razpravo o obrambnem ministru, tako zelo
                  visokem funkcionarju Vlade in tako eksponiranem politiku, težka. Vendar ni mogoče
                  primerjati tistega o čemer smo govorili marca 1994 s tem, o čemer govorimo danes.
                  V primeru Kacina gre za očitke, ki jih je sproducirala skupina somišljenikov
                  prejšnjega ministra in če zelo preprosto povem, da ne bi šel v prevelike
                  podrobnosti, kajti podrobnosti je bilo za tem pultom izrečenih zelo veliko, gre še
                  vedno za težnjo po ohranjanju. V bistvu gre za problem težnje po ohranjanju
                  prejšnjega režima na Ministrstvu za obrambo. Gre za to, da bi sugerirali javnosti,
                  da nihče razen Janše ne more biti obrambni minister; ne more biti Kacin obrambni
                  minister, poglejte kako ga lomi! Edino Janša bi bil pravi obrambni minister. To je
                  tema, to je sporočilo tega današnjega dogodka.</p>
               <p>Druga stvar, na katero bi rad opozoril, je vprašanje, o katerem so sicer že moji
                  predgovorniki govorili, mislim pa da ni odveč vsaj z eno besedo besedo poudariti
                  oziroma podčrtati, je vprašanje nezakonito pridobljenih dokumentov. Nezakonito
                  pridobljeni dokumenti, kot je bilo že rečeno, nimajo nikakršne veljave, ne morejo
                  imeti veljave. In jaz seveda mislim, da je zdaj kolegu Pučniku že žal, da je
                  naredil to, kar je naredil. Mislim, da ga je kolega Pučnik zelo polomil, mislim,
                  polomil v našo korist ali pa, če hočete, v korist resnice in v svojo škodo. Res ga
                  je polomil, ko je šel uporabljati za svoje argumente dokumente, ki so spornega
                  izvora, in ki dokazujejo dejansko tisto, kar so pred menoj govorniki imenovali
                  prestrelitev obrambnega ministrstva in, kar je seveda, to je pa res nacionalni
                  primer in o tem bi bilo treba enkrat posebej govoriti. Če gospod Kacin ostane
                  minister za obrambo mislim, da bo to njegova glavna naloga.</p>
               <p>Tretja stvar, o kateri sem želel nekaj povedati je to, da naša razprava kaže, kam
                  je pripeljala politika fevdalizacije. Politika fevdalizacije in sicer mislim to na
                  tisto politiko fevdalizacije, ki je stara že nekaj let, namreč, kadrovanje po
                  strankarskem načelu. Iz tega hočem povedati oziroma o tem hočem povedati to, da
                  vidimo, kako hudo se je posloviti od funkcij in kako velika je strast do oblasti,
                  če so funkcije dejansko podeljene brez posebnih zaslug, brez posebnih
                  profesionalnih kvalifikacij, ampak zgolj po strankarskem, zgolj po političnem
                  načelu.</p>
               <p>Četrta stvar zadeva naše drage prijatelje v krščanski demokraciji. Poglejte, že
                  večkrat sem s tega mesta opozoril na problem naše koalicije. V zvezi s to
                  koalicijo večkrat poslušamo, da se kršijo koalicijske pogodbe, da ni pravega
                  sodelovanja v koaliciji, da nekateri ne ravnajo tako, kot bi bilo prav, ampak
                  tisti, ki imajo največ za povedati v zvezi s koalicijskim sodelovanjem danes,
                  danes govorijo zoper koalicijskega ministra. Slovenski krščanski demokrati so šli
                  tukaj, pa ne samo danes in tukaj, ampak so že včeraj in v prejšnjih dnevih
                  izjavljali javno, da ne bodo podprli ministra Vlade, ki jo vodi koalicija, v
                  kateri so tudi oni. To seveda ne bo pripeljalo do dobrega rezultata in bi s tega
                  mesta rad, ne bi rad grozil, seveda ne, rad bi pa opozoril naše prijatelje, naše
                  koalicijske partnerje, da bi z morebitnim glasovanjem proti Kacinu seveda pa zares
                  ogrozili neko stabilnost, ki je do neke mere vendarle veljala. Poglejte, kako si
                  nekateri ljudje predstavljajo koalicijo. Res, glasovanje koalicijskega partnerja
                  proti koalicijskemu ministru oziroma ministru iz stranke, s katero so v koaliciji,
                  res ne more ostati nezapažena oziroma bo imela velike kosekvence in bi rad svoje
                  kolege iz krščansko demokratske stranke opozoril, da bo takšno ravnanje gotovo
                  imelo slabe posledice.</p>
            </sp>
            <sp xml:id="SDZ1-Redna-28-1995-01-20.sp173">
               <speaker>PREDSEDNIK JOŽEF ŠKOLČ:</speaker>
               <p>Gospod Rupel, prosil vas bi, če ne govorimo o koaliciji.</p>
            </sp>
            <sp xml:id="SDZ1-Redna-28-1995-01-20.sp174">
               <speaker>DR. DIMITRIJ RUPEL:</speaker>
               <p>Govorim o odnosu neke stranke do ministra Kacina in o tem, kaj je bilo prav danes
                  v politiki po svetu, žal ne pri nas, običajno. Običajno je, da seveda koalicija
                  stoji za svojim ministrom. To je nekaj običajnega, in če tega ni, se seveda potem
                  dogajajo stvari, kot se pri nas dogajajo in na nek način je dejansko stabilnost
                  države že ogrožena in bi rad, da ne bi bila.</p>
               <p>Če dovolite, samo še eno opombo, kar zadeva tiste komunikacijske treninge. O tem
                  se ne bi kaj dosti ob tem  zadrževal, o tem je bilo že več povedanega, ampak
                  seveda to, da se ta parlament in vesoljno slovensko časopisje ukvarja z nekim
                  strokovnim vprašanjem, komunikacijskim treningom in tako naprej, se mi zdi pač
                  preprosto deplasirano oziroma se mi zdi, da je nek pojav, ki dejansko kaže na
                  velike težave, ki jih imamo pri razumevanju demokratične politike v tej državi.
                  Mislim, da bi morali govoriti o problemu, ne o problemu, ali so bili tisti
                  komunikacijski treningi pravilni ali nepravilni. Morali bi govoriti o tem, kako je
                  mogoče, da se informacije o takšnih strokovnih, notranjih, internih zadevah
                  obravnavajo na takšen javni način in pred vesoljnim slovenskim občinstvom, to je
                  res problem. Poglejte, s tem bi potem sklenil ta svoj prispevek,</p>
               <p>Slovenska politika se mi zdi, in to je slabo, vse bolj zaposlena sama s seboj in s
                  svojimi notranjimi spori, namesto da bi služila državljanom in delala za pozitivne
                  spremembe. Slovenska javnost, ki gleda te naše spore in polemike itd., si najbrž
                  misli, da v resnici politika ni drugega kot boj za oblast in vse bolj se mi zdi
                  bledi zares v tem, da je politika vendarle nečemu namenjena. Tako, da bi jaz
                  apeliral na to, da bi se vsaj v prihodnosti manj ukvarjali s seboj in s svojimi
                  nasprotji, ampak da bi poskušali nekaj skupaj narediti za to, za kar smo bili
                  izvoljeni.</p>
               <p>In če dovolite še zadnjo pripombo. Zdi se mi, da je bila na nek način
                  interpelacija zoper ministra Kacina namišljena kot del neke strategije,
                  strategije, ki se že nekaj časa dogaja, v zadnjih mesecih se dogaja, gre za
                  strategijo diskvalifikacije poglavitnih funkcionarjev te države. Mi smo včeraj
                  obravnavali primer predsednika Vlade. Videli ste, kako se je ta stvar končala.
                  Končala se je v pesku, končala se je tako, da je bilo dokazano in pokazano, kako
                  so bile obtožbe v bistvu napačne oziroma zmotne oziroma brez kakršnekoli zveze s
                  stvarjo. Gre za to, da se načrtno spodkopuje ugled sicer najbolj uglednih
                  osebnosti v tej naši državi. In tu se seveda strinjam s kolegom Mogetom, ki je
                  opozoril na to, če se določena stvar ponavlja in če se zelo veliko blata
                  razmetuje, da se na koncu nekaj prime. In to je namen tistih, ki so seveda
                  sprožili to interpelacijo. Želeli so, da bi čimdlje govorili, da bi čimvečkrat
                  ponovili določene tudi čeprav so neumnosti, nekaj se bo že prijelo. In gospod
                  Kacin naj bi se nekoliko nižje pogreznil na teh lestvicah, na katerih sicer se
                  blešči na precej visokih mestih. Hvala lepa.</p>
            </sp>
            <sp xml:id="SDZ1-Redna-28-1995-01-20.sp175">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Pučnik ima repliko.</p>
            </sp>
            <sp xml:id="SDZ1-Redna-28-1995-01-20.sp176">
               <speaker>DR. JOŽE PUČNIK:</speaker>
               <p>Hvala lepa gospod predsednik. Torej, gospod Rupel je v zadnjih dveh tretjinah
                  svojih, torej, povedal mnogo modrih besed, ki so bile pa v glavnem predavanjem nam
                  poslancem, precej pa poslancev krščanskih demokratov, zato jaz na ta del njegovega
                  prispevka ne bom repliciral, bi pa na prvi del.</p>
               <p>V prvem delu, gospod Rupel, ste vi natančno povzeli stratežki premislek gospoda
                  Bavčarja, premakniti težišče pozornosti nekam čisto drugam od teh perečih
                  problemov gospoda Kacina. Pri tem ste seveda pozabili, da mi danes govorimo o
                  obrambnem ministru gospodu Kacinu in o problemih, ki so povsem sodeč, po vsem
                  materialu sodeč nastali in še obstojajo v njegovem ministrstvu.</p>
               <p>Ni problem Janez Janša. O Janezu Janši ne govorimo danes. Problem je danes
                  minister za obrambo in vsi problemi v zvezi s tem ministrstvom. To je točka
                  dnevnega reda. Sedaj, ko vi govorite o tem, kako nekateri hlepijo po oblasti. To
                  je bilo zelo prepričljivo povedano, skoraj bi rekel, da govorite iz lastne duše,
                  gospod Rupel, in upam, da boste kmalu našli pot v literaturo nazaj, kjer ste tudi
                  imeli nekaj pomembnih uspehov, kjer boste lahko ta način gledanja dobro uporabili
                  v korist slovenske kulture. Mislim pa, da to za politično analizo tega dogodka, o
                  katerem mi danes govorimo, niso te vaše misli bistven prispevek ali pa sploh ne
                  zadevajo jedra.</p>
               <p>Druga stvar, o pričah, kar je bilo znova omenjeno. Poglejte, na nas so se obrnili
                  ljudje, ki so v moralni stiski. Ali res mislite, da so vsi v Sloveniji prevzeti o
                  tej misli, da je dovolj, če si na oblasti in potem resnica in večina, torej
                  resnica je večina, kot je gospod Rupel na tem mestu že pred nekaj meseci rekel.
                  Ne, mnogo ljudi v Sloveniji je, ki jih boli, če se kršijo zakoni, ki jih boli, če
                  tisti zgoraj v katerikoli instituciji, in to sigurno ne gre samo za obrambno
                  ministrstvo, počnejo stvari, ki niso korektne, ki jih boli, če se lahko nekatere
                  vozijo v avtomobilih čez 3.000 ali pa 2.000 kubičnih cm, oni sami pa imajo težave
                  s svojim spačkom ali katerimkoli avtomobilom. To so problemi in iz teh motivov so
                  prišli ljudje k nam in ti ljudje, ponavljam, bodo pripravljeni pričati o tem, če
                  bo postopek stekel, bo kazenski postopek stekel na sodišču.</p>
               <p>In še nekaj. Mislim, da je obrambnega ministra potrebno odstaviti. Jam mislim, da
                  on s svojim delom ogroža obrambno moč slovenske države, povzroča še vedno večje
                  nezaupanje v okviru tega ministrstva, kar se mora prej ali slej pokazati tudi pri
                  vseh, bi rekel, stalno zaposlenih  pri Ministrstvu za obrambo, to se pravi v
                  slovenski vojski. Ta minister mora zapustiti svoj stolček. Če pa ne, kar je tudi
                  danes povsem mogoče, ko bomo glasovali o tem, bi pa rekel kolegom iz LDS, kot
                  opozicijski poslanec vam želim, da ga obdržite. To je mlinski kamen na vašem
                  vratu, kajti vse, kar se je danes pokazalo in še bo prišlo, bo bremenilo samo vas.
                  Kot opozicijski poslanec bi rekel, ob držite ga, objemite ga, povzdignite ga,
                  nastavite ga doživljenjsko. Samo kot državljan Slovenije in kot poslanec Državnega
                  zbora mislim, da je to v škodo Republike Slovenije. Zato bom seveda, kot je jasno,
                  glasoval za to nezaupnico. Vi pa odločajte kakor mislite in znate.</p>
            </sp>
            <sp xml:id="SDZ1-Redna-28-1995-01-20.sp177">
               <speaker>PREDSEDNIK JOŽEF ŠKOLČ:</speaker>
               <p>Gospod Rupel ima najprej repliko.</p>
            </sp>
            <sp xml:id="SDZ1-Redna-28-1995-01-20.sp178">
               <speaker>DR. DIMITRIJ RUPEL:</speaker>
               <p>Gospod predsednik, spoštovane kolegice in kolegi! Bom skušal res izvesti samo
                  repliko. Boste videli, kaj je to replika.</p>
               <p>Gospod Pučnik je v bistvu povedal naslednje, da so mu informacije, ki jih je tukaj
                  prezentiral, dali tisti, ki bi se radi vozili z avtomobili nad 3.000 kubikov, ne
                  pa tisti, ki se ne bi radi vozili s spački in tako naprej. Jaz pa dodajam. Poleg
                  tistih, ki bi se radi vozili z avtomobili s 3.000 kubiki, so tudi tisti, ki so se
                  tudi sedaj že vozili s takšnimi avtomobili in bi se spet radi vozili s takšnimi
                  avtomobili in to so tisti, ki mu dajejo informacije. Hvala lepa.</p>
            </sp>
            <sp xml:id="SDZ1-Redna-28-1995-01-20.sp179">
               <speaker>PREDSEDNIK JOŽEF ŠKOLČ:</speaker>
               <p>Gospod Polajnar se je javil za repliko.</p>
            </sp>
            <sp xml:id="SDZ1-Redna-28-1995-01-20.sp180">
               <speaker>IGNAC POLAJNAR:</speaker>
               <p>Hvala lepa. Spoštovani! Gospod Rupel, ker radi razpredate o tem, kako naj
                  koalicija deluje, tokrat niste prvič, naj vas opozorim, ker ste povedali in to je
                  lepo, da ste odkrito povedali, da smo mi že pred dnevi povedali, kako bomo
                  glasovali. Povedali smo to iz zelo načelnih in nepregmatičnih razlogov, iz
                  načelnih razlogov, ker smo opozorili, da gre za stvari, mimo katerih tudi ta
                  koalicija ne more iti, če ji je kaj do tega, da v tej državi Sloveniji vlada zares
                  legitimno. In to so vprašanja, o katerih danes tu govorimo. Zato smo to povedali
                  iz načelnih razlogov. Tako kot smo lani iz načelnih razlogov ravnali oziroma je
                  ravnal naš minister Bizjak in je odstopil iz te objektivne odgovornosti, za katero
                  trdimo, da gre tudi tokrat.</p>
               <p>In še o pohlepu po oblasti. Gospod Rupel, odločite se tudi vi. Sedaj sedite na nek
                  način na dveh stolih. Hvala lepa.</p>
            </sp>
            <sp xml:id="SDZ1-Redna-28-1995-01-20.sp181">
               <speaker>PREDSEDNIK JOŽEF ŠKOLČ:</speaker>
               <p>Gospod Ciril Ribičič je naslednji prijavljen k besedi.</p>
            </sp>
            <sp xml:id="SDZ1-Redna-28-1995-01-20.sp182">
               <speaker>DR. CIRIL RIBIČIČ:</speaker>
               <p>Hvala lepa za besedo. Spoštovani kolegice in kolegi! Preden zastavim vprašanje,
                  dodatno vprašanje gospodu Kacinu, na vprašanje, za katerega sem se pred urami
                  odločil, da ga postavim, ko sem se prijavil k razpravi, bi samo eno kratko opombo
                  dal zaradi tega, da ne bi imel kdo občutek, da sem izgubil občutek za realnost.
                  Namreč, moja ocena je, da takrat, ko gre za vprašanje človekovih pravic, seveda
                  temeljne kršitve človekovih pravic lahko storijo tisti, ki so na oblasti, ne pa
                  tisti, ki so v opoziciji. S tega vidika mislim, da je prav, da ima opozicija pri
                  nas vse možnosti in da uporablja čimbolj učinkovito vse možnosti za nadzor nad
                  nosilci oblasti, zlasti nosilci na represivnih resorjih. S tega vidika nikakor ne
                  gre zameriti opoziciji, da izkorišča možnosti, kot so tudi ta interpelacija o delu
                  in odgovornosti obrambnega ministra in mislim, da tukaj tudi ne bi smeli biti
                  pretirano občutljivi, ko gre za način zbiranja podatkov, ki se jih opozicija pri
                  tem loteva.</p>
               <p>Seveda so tukaj nekateri opozarjali, razumljivo, na situacijo, ki se je vsi
                  zavedamo, da gre deloma za podatke, ki so zbrani še v času, ko je bil nekdo na
                  oblasti in še ni bil v opoziciji, ampak po mojem mnenju je lepo in pozdravljam to,
                  da je gospod Kacin enakovredno za tem mikrofonom odgovarjal tudi na tista
                  vprašanja, ki so zadevala zadeve, glede katerih podatki niso bili zbrani na
                  korekten, po mnenju nekaterih tudi na nezakonit način.</p>
               <p>Ni bistveno, kako je kdo zvedel, ali pa je pomembno tudi to, kako je kdo zvedel za
                  nek podatek, ki se nanaša na neko stekleničko parfuma, na neko plačilno kartico,
                  kako je ukradel kaseto, da tako rečem itd. Ne glede na to mislim, da je prav, da
                  nekdo, ki je na oblasti, korektno, po svojih močeh tukaj odgovori tudi na taka
                  vprašanja in s tega vidika mislim, da je minister ravnal prav, ko je odgovarjal
                  tudi na ta vprašanja.</p>
               <p>Dodatno vprašanje gre pa v drugi smeri in se glasi tako, naslovljeno na gospoda
                  Kacina: Kakšne so možnosti, da se po istih, ali podobnih obveščevalnih kanalih,
                  kot so se jih poslužili podpisniki interpelacije, pride do podatkov, ki so lahko
                  usodni za obrambno varnost države. Torej ne do podatkov, ki se nanašajo na kakšno
                  stekleničko parfuma, ali na kakšno izjavo na kakšnem treningu, ampak do podatkov,
                  ki so bistveni za varnost države. Tukaj postavljam vprašanje, ali je možno na
                  enak, ali na podoben način, seveda s strani drugih ljudi, ne ljudi, ki so
                  poslušali to interpelacijo, priti do drugačnih podatkov, ne do teh manj pomembnih
                  podatkov, do katerih so prišli podpisniki te interpelacije. To se mi zdi, da je
                  usodno vprašanje, da je bistveno vprašanje tudi pri obravnavi interpelaciji, ki
                  zadeva delo in odgovornost ministra Kacina, ki je v svojih odgovorih poudaril, da
                  je njegov temeljni motiv skrbeti za obrambo Republike Slovenije.</p>
            </sp>
            <sp xml:id="SDZ1-Redna-28-1995-01-20.sp183">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Rupel je zaprosil za repliko.</p>
            </sp>
            <sp xml:id="SDZ1-Redna-28-1995-01-20.sp184">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in kolegi! Jaz ne bi repliciral,
                  ko ne bi gospod Polajnar povedal nekaj reči, ki sicer niso spadale v našo
                  razpravo, ampak moram zaradi javnosti, ki očitno to stvar spremlja, pojasniti. Če
                  je bil nekdo izvoljen za poslanca in gospod Polajnar se bo morda celo spomnil, da
                  sem bil izvoljen s precej dobrim rezultatom, da sem bil celo izvoljen za poslanca,
                  kar se je potem izkazalo kot opozicija, mislim, da o tem ni niti kanček oblasti in
                  jaz potem, ko sem nehal biti zunanji minister, nisem imel nikakršne oblasti. Da
                  sem bil izvoljen za župana mesta, v katerem sedimo, s precejšno večino, najbrž
                  tudi tega ne boste zanikali, je pa vaša stranka tista, ki preprečuje to, da bi
                  dejansko lahko izvajal oblast, ki jim gre po zakonu, kajti še do tega trenutka je
                  vaša stranka ena od tistih - gospod Polajnar mi je tukaj nekaj povedal, zaradi
                  česar moram stvar pojasniti. Vaša stranka je ena tistih, ki mi preprečuje, da bi
                  lahko izvajal svoje zakonite dolžnosti, kajti do tega trenutka preprečuje, da bi
                  prišlo v mestnem svetu do imenovanja oziroma odloka o mestni upravi. Hvala
                  lepa.</p>
            </sp>
            <sp xml:id="SDZ1-Redna-28-1995-01-20.sp185">
               <speaker>PREDSEDNIK JOŽEF ŠKOLČ:</speaker>
               <p>Že prej sem zaprosil, da ne bi interpelacije razširili niti na delo koalicije, pa
                  to ni zaleglo. Zdaj se bojim, da se bo to razširilo na delo mestnega sveta in bi
                  prosil, če se teh stvari vzdržimo.</p>
               <p>Gospod Peterle ima repliko.</p>
            </sp>
            <sp xml:id="SDZ1-Redna-28-1995-01-20.sp186">
               <speaker>ALOJZ PETERLE:</speaker>
               <p>Spoštovane poslanke in poslanci! Gospod Rupel, vi imate res lepo možnost, da se
                  posvetite samo ljubljanskemu županstvu in bi se mogoče mestni svet tudi drugače
                  obnašal, če bi se tako odločili.</p>
            </sp>
            <sp xml:id="SDZ1-Redna-28-1995-01-20.sp187">
               <speaker>PREDSEDNIK JOŽEF ŠKOLČ:</speaker>
               <p>Naslednji je k besedi prijavljen gospod Marjan Šetinc. <stage>(Pripoma iz
                     klopi.)</stage> Lahko. Ampak, prosil bi, da ne, če prošnja zaleže.</p>
            </sp>
            <sp xml:id="SDZ1-Redna-28-1995-01-20.sp188">
               <speaker>MAG. MARJAN ŠETINC:</speaker>
               <p>Hvala lepa za besedo, gospod predsednik. Upam, da bom lahko prispeval kanček k tej
                  razpravi, in sicer spodbodla me je šibkost dokazovanja v interpelaciji in se bom
                  ustavil na eni sami zadevi, o kateri je bilo že precej rečenega, vendar mislim, da
                  je podučna in bi lahko pravzaprav na nek način bila za nas lekcija, da bomo nekaj
                  storili v to smer.</p>
               <p>Gre za ta inkriminirani komunikacijski trening, ki je očitno lahko oblika
                  izobraževanja, ki jo je mogoče primerjati z znanimi psihološkimi eksperimenti, ki
                  so bili zgrajeni na elementih zavajanja. Najbolj znani med temi eksperimenti so
                  tako imenovani Mill Gramovi eksperimenti. Ker dvomim, da je kdo tukaj, ki je
                  študiral psihologijo, da ve, zakaj gre pri tem, bom poskusil to ilustrirati. V teh
                  eksperimentih so pod vplivom različnih oblik sugestije in pritiska poskusne osebe
                  bile <q>"pripravljene celo ubijati"</q>. Naj mi bo dovoljeno, da to povem, za kaj
                  gre.</p>
               <p>Eksperiment je približno tak, da so bile poskusne osebe povabljene v sobo, v
                  kateri jim je eksperimentator obrazložil, da bodo v tem eksperimentu učitelji in
                  da bo učenec v sosednji sobi, katerega niso videli, vendar je vpričo njih v to
                  sobo vstopil, odgovarjal, in sicer ponavljal nesmiselne zloge in če ne bo uspel
                  ponoviti, bo dobil elektro šok in ta učitelj je imel napravo, s katero je te
                  elektrošoke povečeval. Za vsako napako več, bolj močan elektrošok.</p>
               <p>Torej, v tako postavljeni eksperimentalni situaciji so mnoge od poskusnih oseb, ki
                  so samo slišale učenčevo vpitje ob elektrošokih - to vpitje je seveda bilo posneto
                  na magnetofonskem  posnetku -  šle do konca, šle do 450 voltov in presenetljivo ob
                  tem je, da je do konca šlo v nekaterih eksperimentalnih situacijah, ki so se
                  spreminjale, med 50 in 70% tistih, ki so stopili v to situacijo.</p>
               <p>Torej, ti eksperimenti so bili poduk, ker gre za izrazit primer zavajanja, ker
                  poskusna oseba ni vedela v naprej, čemu bo izpostavljena in mnogi, ko so izvedeli,
                  kaj so storili in so bili potem seznanjeni s tem kar so storili, so doživeli šok
                  in osebnostno izjemno hude težave so imeli mnogi med njimi.</p>
               <p>Če bi pa ob tem še obstajala možnost, da bi nekdo dobil spisek teh tako imenovanih
                  morilcev, bi bil ta šok verjetno popoln. Gre mi za to v tem, kar pripovedujem, da
                  gre tukaj za odgovornost, ki je naslovljena na napačno osebo. Tukaj je temeljno
                  vprašanje, ali je firma, ki je izvajala trening, opozorila kandidate na posledice,
                  ki jih je lahko, torej posledice, ki jih lahko povzročijo takšne situacije. To je
                  prvo in temeljno vprašanje.</p>
               <p>Še bolj temeljno je pa to, da ni važno, če je kdo drug prišel do teh podatkov,
                  odgovoren je tisti, ki je to izvajal. Vendar, jaz bi peljal stvar še dlje,
                  predvsem bi pa želel temu zboru položiti na dušo, da je treba čimprej z ustrezno
                  zakonodajo regulirati eksperimente, ali treninge, ki omogočajo zlorabo zaupanja,
                  še posebej, če je pri tem uporabljena metoda zavajanja ali prevare. Bojim se, da
                  zaenkrat še ni bilo te volje, lahko pa vas obvestim, da je v pripravi zakon o
                  psihološki dejavnosti, ki ima vgrajeno možnost tudi za reguliranje tega. Toliko
                  zaenkrat. Hvala lepa.</p>
            </sp>
            <sp xml:id="SDZ1-Redna-28-1995-01-20.sp189">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Sisinger je naslednji govorec.</p>
            </sp>
            <sp xml:id="SDZ1-Redna-28-1995-01-20.sp190">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Želel sem se odpovedati razpravi,
                  bom pa kljub temu kratek. Nisem mogel drugače, ker ob vsej tej razpravi mislim, da
                  se osebno ne želim voziti ne s helikopterjem in ne z velikim avtomobilom okrog te
                  interpelacije, niti ne mislim na televizijsko nadaljevanko niti na današnjo dramo,
                  ker seveda nekaj takšnega sigurno je, samo razlika je ta drama od te drame, ki jo
                  gledaš v gledališču, tam poznajo seveda dejanja, poznajo odmore, mi pa delamo
                  seveda brez vsakega odmora, dokler zadeve ne bomo zaključili, tako smo se tudi
                  odločili. Ostal bom izključno pri sami interpelacijo.</p>
               <p>Povedati moram, da sem na Odboru za obrambo, ko smo člani odbora dobili
                  interpelacijo in to seveda že decembra, sem to interpelacijo izredno skrbno od
                  točke do točke prebral predlagatelju, kajti katerakoli stran bi dala
                  interpelacijo, je takšna interpelacija vredna posebne pozornosti, je takšna
                  interpelacija vredna, da se nad njo vsak poslanec zamisli; jaz sem se. Zato sem
                  tudi na Odboru za obrambo seveda predlagal predsedniku in članom odbora, da ne
                  moremo na seji odbora te interpelacije obravnavati kar tako, preden ne dobimo od
                  Vlade, od pristojnih ministrstev, ki so po tej interpelaciji seveda na nek način
                  prizadeti, ki so bili dolžni dati pojasnila in odgovore na to interpelacijo, sem
                  seveda predlagal, da se ta interpelacija predvsem pojasni, odgovori s stališči
                  Vlade. Zato bi rad povedal o tej interpelaciji le to, ne gre za vprašanja
                  odgovornosti gospoda ministra Kacina. Tukaj vidim odgovornost tudi Vlade, tudi
                  tistih ministrstev, ki so jih predlagatelji omenjali v svoji interpelaciji in
                  seveda smo pregledali in prebrali, da je Vlada na interpelacijo odgovorila in je
                  Vlada seveda s svojim odgovorom, menim osebno, prevzela polno in veliko
                  odgovornost za to interpelacijo. To sem hotel povedati, da nosi ta interpelacija
                  vendarle težo v odgovornosti tudi na celotni Vladi, kajti Vlada, ki predlaga
                  Državnemu zboru, da se ne sprejme interpelacije, dobesedno in predlaganega sklepa,
                  da se s funkcije razreši gospod Jelko Kacin, in ki seveda pojasnjuje, da vse, kar
                  je v interpelaciji prvega dela navedeno, z dne 29.11. ne drži in je neresnično,
                  potem seveda sem moral, tudi na Odboru za obrambo sem tudi povedal, verjeti pač
                  tem trditvam Vlade. Če seveda to ne bi vzdržalo ob kakršnikoli drugih dokazilih,
                  potem seveda gre za odgovornost po mojem celotne Vlade.</p>
               <p>Drugo, kar bi rad rekel na drugi del, ker sem nekatere stvari izpustil, glede na
                  čas, ki so ga tudi, moram reči, mnogi poslanci odvzeli meni in drugim, ko to
                  poslušamo, zato bi prosil za pozornost samo še za minuto.</p>
               <p>Kar se pa tiče dodatnih razlogov za interpelacijo zoper ministra za obrambo Jelka
                  Kacina pa gre za materialna vprašanja moralnega odnosa in materialna vprašanja
                  obnašanja do teh zadev. Tu bi pa jaz, seveda, rad najprej vprašal generalnega
                  sekretarja gospoda Bandlja, če gospoda Bandlja ni, pa bi rad vprašal predsednika
                  Vlade gospoda dr. Drnovška, da se vendarle pove, ker moram reči, da je gospod
                  minister Kacin zavrgel pravzaprav vse te trditve kot neresnične v teh dodatnih
                  obrazložitvah. Vprašal pa bi Vlado in odgovorne v Vladi, ali obstoja v Vladi
                  odredba oziroma pravilnik Vlade, ki jasno pove, kaj je posameznemu ministru
                  dovoljeno, omogočeno, kaj uporablja, kaj ne uporablja, kaj se mu plača, kaj se mu
                  ne plača in tako dalje.</p>
               <p>Jaz sem bil namreč 20 let v eni delovni organizaciji, kjer smo imeli pravilnik, ki
                  je točno določil, kdo lahko službeno vozilo uporablja in kdo ga sploh ne more niti
                  prijeti. Mislim, da je to najmanj. V Vladi mora biti jasno in še bolj napisano,
                  kdo kaj ne more uporabljati. Za nas poslance je jasno, kaj imamo. O tem ni treba
                  razpravljati v tem parlamentu, ampak mislim pa, da če v Vladi obstoja takšna
                  odredba, potem jo je treba povedati. Če v Vladi obstojajo pravila in še poleg
                  vladne odredbe znotraj ministrstev še dodatna pravila, je treba tudi to povedati,
                  da je to vse omogočeno in da pač ministri v Vladi ali v kateremkoli drugem
                  ministrstvu imajo takšne in takšne, bi rekel, privilegije ali bonitete, ki jih
                  pač, je treba, da jih tudi poznamo, pa je potem vprašanje, ali je to vse lahko v
                  nasprotju s temi pravili in če bomo ugotovili, da bodo takšna pravila nam
                  predložena ali vsaj danes zahtevam, da se pove, če so, potem je drugo vprašanje
                  tega drugega dela teh zadev.</p>
               <p>Da zaključim. Za mene gre za generalno vprašanje do te interpelacije, ne samo do
                  ministra Kacina, ampak mislim, če za takšno interpelacijo v svoji obrazložitvi
                  stoji Vlada, potem je za mene v odgovornosti tudi celotna Vlada, ki izpodbija
                  celotno interpelacijo na nek način in predlaga, kako naj se ravnamo in kako naj
                  glasujemo, kot sem včeraj rekel, tako po svoji vesti, tako po zakonu in tako kot
                  tudi o zadevah in predlogih kot ravnamo pri vseh drugih zadevah, vendar tukaj bi
                  še nekaj rekel. Jaz sem že zjutraj sam pri sebi, ko se je razprava začela, mislil
                  že vnaprej, današnji dan ni včerajšnji. Včeraj smo vendarle imeli le eno zadevo
                  pred seboj; ustavna vprašanja ali, so kršena ali niso. Danes gre pa za materialna,
                  danes gre z celo vrsto drugih stvari, ki so bile tukaj povedane, pa mislim, da
                  vendarle nekaj človek mora verjeti. Če ne moreš verjeti predlogu Vlade in če ne
                  moreš verjeti temu ali onemu ministrstvu, ki daje obrazložitve, ali je nekdo
                  kršil, prekoračil ali ni, potem je vprašanje, kakšno zaupanje do koga še v tem
                  parlamentu imamo. Hvala.</p>
            </sp>
            <sp xml:id="SDZ1-Redna-28-1995-01-20.sp191">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Janez Jančar je naslednji prijavljen k besedi.</p>
            </sp>
            <sp xml:id="SDZ1-Redna-28-1995-01-20.sp192">
               <speaker>JANEZ JANČAR:</speaker>
               <p>Hvala lepa. Gospe poslanke, gospodje poslanci! Podpisniki interpelacije, čeprav se
                  opravičujem vsem tistim, ki to niso storili z namenom, da preprečijo razčiščevanje
                  nepravilnosti, ki so se dogajale na ministrstvu, ne želijo, da se stvari v
                  Ministrstvu za obrambo uredijo v skladu s pravili in zakoni.</p>
               <p>Predvsem poslanci Social-demokratske stranke Slovenije mi ne dajete potrebnega
                  zaupanja in nas vaše namere silijo v to, da dvomim v vašo iskrenost početja.
                  Govoriti zato, da se nekaj prime, je zdaj že praksa te opozicije.</p>
               <p>Žal, me niste prepričali. Imam svoje osebno mnenje. Okoli učenja častnikov za
                  nastope pred javnostjo sta tako bivši kot sedanji minister, oba nekoliko
                  pretiravala s takimi potrebami in bom še posebej pozoren na sredstva, ki jih bomo
                  v bodoče namenjali za te namene.</p>
               <p>Bi imel pa še en dodaten predlog glede kadrovskih vprašanj, ki so bila naslovljena
                  na ministra Kacina in odgovori, shranjeni pri predsedniku Odbora za obrambo, pa
                  predlagam vodji poslanske skupine Slovenske nacionalne stranke, da razmisli o
                  zamenjavi svojega člana na mestu predsednika Odbora za obrambo, ker dvomim v
                  objektivno presojo ob početju, ker se mu toži bo bivšemu ministru za obrambo.</p>
               <p>Pozivam vodjo poslanske skupine Slovenske nacionalne stranke, da določi novega
                  člana poslanske skupine Slovenske nacionalne stranke, ali sam prevzame to mesto.
                  Hvala lepa.</p>
            </sp>
            <sp xml:id="SDZ1-Redna-28-1995-01-20.sp193">
               <speaker>PREDSEDNIK JOŽEF ŠKOLČ:</speaker>
               <p>Gospod Jančar, tudi to ni predmet razprave. Gospod Marijan Poljšak je naslednji
                  prijavljen k diskusiji.</p>
            </sp>
            <sp xml:id="SDZ1-Redna-28-1995-01-20.sp194">
               <speaker>MARIJAN POLJŠAK:</speaker>
               <p>Postavil bom nekaj vprašanj gospodu Kacinu. Ne dvomim, da zna meni odgovoriti
                  tako, ker je odličen govornik, ali včasih smo se učili s tujko <q>"demagog"</q> in da bo
                  to krasno odgovoril in zavil in dokazal, da je vse v redu in prav. Vseeno mu moram
                  postaviti vprašanja oziroma naj si jih poslanci javno sami zastavijo.</p>
               <p>Najprej eno vprašanje iz tega treninga, iz te kasete. Ali pristajate na tezo, da
                  je Janša notranji sovražnik? Zbrišem ime Janša, poudarim notranji sovražnik. Ta
                  termin prihaja, ali naj bi prihajal oziroma zamislimo se nad tem terminom, ki
                   prihaja v našo politično stvarnost; mogoče je malo preuranjeno, ne vem, kdaj
                  računajo, da se bo to uresničilo za njih. Kakšna je zveza, vprašanje pa tako:
                  kakšna je zveza med vašo trditvijo, da gre pri obravnavanju, torej teh treningih,
                  za usposabljanje zaposlenih in vprašanjem o notranjem sovražniku? Vi ste
                  objektivni, seveda, vi nimate nobene zveze s tem. Ni res! Vi dobro to veste, vi
                  lahko to odgovorite. Vem, odgovorili boste kot vam paše in odgovorili boste krasno
                  za tiste, ki slišijo samo lepoto besed in ki jih ne briga vsebina in natančnost za
                  kaj se gre.</p>
               <p>Torej, zamislimo se nad tem: notranji sovražnik! Kdo je notranji sovražnik!
                  Definicija o tem, kaj je notranji sovražnik? Tisti, ki so izobraženi v tej smeri,
                  kot je gospod Kacin, lahko enostavno povejo to.</p>
               <p>Druga zadeva, kar želim poudariti. Gospod Kacin, vi ste povedali, da sta se z
                  gospodom Drnovškom prej, ko ste nastopili, torej in verjetno tudi kasneje na
                  sploh; vaša vloga naj bi bila, da zavarujete obrambno ministrstvo oziroma
                  zavarujete slovensko vojsko pred politizacijo. To je dvoumna zadeva. Zdaj poglejmo
                  lepo postopoma, kaj je to politizacija. Če si navdušen nad enim voditeljem, torej
                  prvič vemo vsi, da je slovenskim častnikom prepovedano, da so člani strank in da
                  ne smejo delati propagande niti v vojski in niti verjetno doma, ko so v civilu, ko
                  se preoblečejo. Ampak vsak slovenski častnik ima nek nagib in je nekam nagnjen in
                  simpatizira z eno politično opcijo ali drugo. Recimo, lahko simpatizira s
                  politično opcijo Social demokratov, nacionalistov, lahko simpatizira s politično
                  opcijo Liberalno demokratske stranke ali pa Združene liste, ali mogoče celo
                  nekateri častniki s Krščanskimi demokrati, ker verjetno ta opcija ima najmanj
                  častnikov v vojski. Zato sedaj, ker je vprašanje politizacije, potem je vprašanje,
                  kaj je politika. Včasih so rekli politika ni samo strankarska politika, je tudi
                  nacionalna politika. Potem so rekli na koncu, da je politika vse, tudi če nekdo
                  ribe lovi.</p>
               <p>To se pravi, da omejevati tiste, ki so v slovenski vojski, o tem, da ne bi bili
                  politični, gledati kot apolitične, kot nepolitične, kot brezdušne, kot brezčutne,
                  to je gledati na vojsko kot stroj. Torej, jaz se s tem ne strinjam. Tam so ravno
                  tako ljudje in ravno tako imajo neke svoje politične opredelitve.</p>
               <p>To vprašanje o depolitizaciji ali pa da ne nastane politizacija, je vprašanje,
                  kakšno je ravnotežje političnih prepričanj slovenskih častnikov. In menim, da v
                  času Janeza Janše in med vojno in kasneje, so prišli v slovensko vojsko oziroma
                  tedaj teritorialno obrambo tudi častniki, ki so mogoče bili ali pa niso bili v
                  partiji, ampak recimo, to je tudi ena indikacija. Pravzaprav to ni važno. To ni
                  zame indikacija, ker so marsikateri, ki so bili v partiji, tudi niso dobri. Tudi
                  Janša je bil en čas v partiji, pa tudi ni dober. Prišli so v slovensko vojsko
                  nacionalisti.</p>
            </sp>
            <sp xml:id="SDZ1-Redna-28-1995-01-20.sp195">
               <speaker>PREDSEDNIK JOŽEF ŠKOLČ:</speaker>
               <p>Če bi lahko o aktualnem ministru, ker se mi zdi, da...</p>
            </sp>
            <sp xml:id="SDZ1-Redna-28-1995-01-20.sp196">
               <speaker>MARIJAN POLJŠAK:</speaker>
               <p>Ja, govorim o aktualnem ministru, ker govorim o tem, kako on vzpostavlja
                  ravnotežje v slovenski vojski, politično ravnotežje in trdim, da ga ne
                  vzpostavlja. Ker čistke, za katere vemo, da je spravil iz vojske ven tiste
                  častnike, ki imajo drugačno usmeritev kot je mogoče LDS ali pa Združena lista.
                  Novi, ki prihajajo notri, pa recimo nimajo neke usmeritve, krščanske usmeritve.
                  Ali je več krščanskih častnikov v slovenski vojski sedaj? Ali je več
                  nacionalističnih častnikov sedaj, če je manj socialdemokratskih? To je vprašanje,
                  imate v vsakem častniku gotovo kartoteko, kjer imate napisano vse, kaj je delal,
                  kje je bil, kaj dela itd. Ne imeti nikogar za norca, ne mene, ne slovenskega
                  naroda, ne slovenske javnosti. Vse imate napisano več ali manj natančno. Ne
                  govorim sedaj o mladih fantih, ki so se sedaj izučili. Govorim o starejših ljudeh,
                  starejših recimo, starejših od 28 let. Se pravi, kaj ste vi naredili za
                  depolitizacijo slovenske vojske? Ali ste jo poskušali uravnotežiti? Seveda, jasno
                  je, da eni profili recimo, bom rekel, če se zopet vrnem na krščanske demokrate.
                  Krščanski je manj bojevit, zato jih je verjetno manj, ampak glede na njihovo
                  bojevitost. <stage>(Smeh v dvorani.)</stage> Dobro. Me veseli, da protestirate,
                  ampak proporcionalno krščanskih častnikov v slovenski vojski je premalo in
                  nacionalističnih, te tudi počasi ven, ker ti so prišli z gospodom Janšem notri,
                  sedaj pa ven, tako vi delate politizacijo slovenske vojske, je prav povedal, ko je
                  rekel gospod Rupel. Gre za ohranitev starega režima v slovenski vojski.</p>
               <p>Kaj pomeni stari režim? Tisti, ki mislijo na nov način. Ni važno, če pripadajo
                  Janši. On je ena opcija. So še druge opcije. Ta vojska bi morala imeti častnike
                  različnih opcij. Seveda, ne da se kot taki kažejo, da delajo propagando za svoje
                  stranke, ampak da so različni ljudje v vojski. To je vojska. To je prava
                  vojska.</p>
               <p>Naprej. Tretje, kar želim opozoriti, gospod Kacin je govoril takole. Tisto, kar
                  šteje v vojni, so znanja itd., ko piše, sposobnost presojanja odločanja, vedenja
                  itd., štejejo sposobnosti pozitivne motivacije sodelavcev. Vse, kar je on napisal
                  o vojaku, je to sposobnost pozitivne motivacije sodelavcev ali pa recimo
                  sposobnost pozitivne motivacije.</p>
               <p>Kaj je to vojak, ki je častnik ali vojak, zakaj gre vojak na fronto? Zaradi
                  povelja, zaradi tehnike? Vojak ali častnik gre na boj zaradi prepričanja. Kaj je
                  pa to? To pa lahko rečete, da je politika. Mogoče bi šel, že spet provociram
                  krščanske demokrate tudi zaradi krščanskega prepričanja bi šel lahko v boj. To
                  pomeni, da bi šel iz prepričanja, ne zaradi ukaza. Če bi jaz šel, jaz bi šel iz
                  prepričanja, meni ukazi ne pomenijo dosti.</p>
               <p>Sedaj pa je vprašanje, zaradi te pozitivne motivacije, se pravi glede zavesti
                  častnikov. Jaz sprašujem gospoda Kacina, kako on preverja, da imajo, moje
                  pojmovanje je, da slovenski častniki morajo imeti najmanj slovensko narodno
                  zavest. Ker to je razlog, to je tista globoko čustvo v tebi, ki premaga strah in
                  ti greš v boj. Kaj je, jaz ne vem, ali špekulacija mogoče tudi koga žene, ampak
                  tisti se skriva in pošilja druge naprej.</p>
               <p>Se pravi, jaz sprašujem, kako obrambno ministrstvo preverja, kakšno politično
                  orientacijo, ne LDS ali tak ali drugačen, ampak kakšne osebne kvalitete imajo
                  častniki slovenske vojske? Kako preverja njihovo pozitivno motivacijo? Kakšno
                  motivacijo? Saj odgovor bi bil lahko bombastičen, ampak vendar vem, da mi ne bo
                  nič odgovoril. Tu gre za dve nameri. Ena namera je, da se vojska uporablja kot
                  instrument, potem ni važna zavest, druga namera je pa, da se zadeve prikriva, se
                  pravi, da se ne ustvarja slovenske vojske, katere temelj je narodna zavest. Vi
                  lahko razvijate tudi tezo o državljanski zavesti, ampak zaradi države se človek ne
                  bo šel boriti. Boril se bo zaradi svojega naroda. Kakšne postopke imate, da
                  ugotavljate kvalitete slovenskih častnikov in to srednjih, višjih in ostalih in
                  kako ugotavljate kvalitete, to narodno zavest tistih oficirjev JLA, tistih
                  Slovencev, ki so bili oficirji JLA in tistih oficirjev sedanje slovenske vojske,
                  ki niso Slovenci.</p>
               <p>Zdaj pa še ena tako malo izven - gospod Kacin, vi ste mnogo govorili o varnosti.
                  Razumem, da morate imeti varnostnika, ker se lahko zgodi kakšna provokacija.
                  Dvomim, da ste vi komu  nevarni, kot da vi koga ogrožate. Mislim, da vi niste
                  nevarni našim sovražnikom. Hvala.</p>
            </sp>
            <sp xml:id="SDZ1-Redna-28-1995-01-20.sp197">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je prijavil gospod Peterle.</p>
            </sp>
            <sp xml:id="SDZ1-Redna-28-1995-01-20.sp198">
               <speaker>ALOJZ PETERLE:</speaker>
               <p>Ne gre za prav težavno vprašanje ponosa, ampak gospoda Poljšaka, ki živi v
                  Ajdovščini, bi rad spomnil na 1600. obletnico bitke pri Frigidumu, kjer je
                  krščanski cesar Teodozij premagal enega drugega, ampak je res, da je pri tem malo
                  močna burja pomagala.</p>
            </sp>
            <sp xml:id="SDZ1-Redna-28-1995-01-20.sp199">
               <speaker>PREDSEDNIK JOŽEF ŠKOLČ:</speaker>
               <p>Naslednji se je k repliki javil gospod Černetič.</p>
            </sp>
            <sp xml:id="SDZ1-Redna-28-1995-01-20.sp200">
               <speaker>MAG. DRAGAN ČERNETIČ:</speaker>
               <p>Hvala za besedo. Spoštovani! Mislim, da je tema današnjega dnevnega reda
                  interpelacija proti obrambnemu ministru gospodu Kacinu. Moj dragi kolega Poljšak,
                  naš slovenski Klavzevic, je pa govoril o interpelaciji proti slovenski vojski.
                  Upam, da bomo nehali tu govoriti neumnosti. Imamo točko dnevnega reda, imamo
                  ministra. Če ga hočete spraviti dol s stolčka, držite se te teme. Prosim vas, da
                  gremo domov, ali pa da gremo glasovati, ali pa naredite, kar hočete. Slovenska
                  vojska ni predmet interpelacije. Hvala lepa.</p>
            </sp>
            <sp xml:id="SDZ1-Redna-28-1995-01-20.sp201">
               <speaker>PREDSEDNIK JOŽEF ŠKOLČ:</speaker>
               <p>Izvolite, gospod Poljšak.</p>
            </sp>
            <sp xml:id="SDZ1-Redna-28-1995-01-20.sp202">
               <speaker>MARIJAN POLJŠAK:</speaker>
               <p>Gospod Černetič, žal mi je, ker izgubljate potrpljenje. Jaz sem govoril o odnosu
                  gospoda Kacina, kako on dela s slovensko vojsko.</p>
            </sp>
            <sp xml:id="SDZ1-Redna-28-1995-01-20.sp203">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednja prijava je prijava gospe Mateje Kožuh-Novak.</p>
            </sp>
            <sp xml:id="SDZ1-Redna-28-1995-01-20.sp204">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Reči moram, da je gospod Poljšak malo olajšal mojo
                  odločitev, ker takega ministra imam rada, da nikogar ne ogroža. Trdno sem
                  prepričana, da je vsaj večina primerov v zgodovini pokazala, da vojska ponavadi
                  ogroža predvsem svoje lastno ljudstvo, pa naj se bori zunaj ali pa znotraj
                  države.</p>
               <p>Že nekaj časa opozarjam na samopašnost in razkošje nekaterih vodilnih liberalnih
                  politikov. Zaradi tega sem bila jezna, ko sem našla ugotovitve interpelacije in
                  sem rekla, da bo enkrat treba začeti delati red. Takih ljudi, ki ne razumejo stisk
                  sodržavljanov in rabijo tisti denar, ki ga oni komaj dajo, od plač, kjer komaj
                  stikajo konec koncev, takih ljudi mi v vodenju države ne potrebujemo.</p>
               <p>Ko sem pa tri dni poslušala moje kolege in jih občudovala, ko so hkrati
                  dokazovali, da se spoznajo tako na pogajanja med upniki in dolžniki na svetovni
                  ravni, ko so dokazovali, da se hkrati spoznajo na izjemno občutljive politične
                  dogovore v bitkah Davida z Golijatom, ko so dokazovali, da se spoznajo, kaj mora
                  delati predsednik Vlade in ko dokazujejo danes, kako dobro vedo, kako in kaj mora
                  delati minister za obrambo, sem se začela spraševati, čemu je vse to govorjenje.
                  Namreč kaže, da imam mnogo manj mednarodnih izkušenj kot ti kolegi, ki so zdaj tri
                  dni nastopali, pa vendar me moji stiki s tujci in to, kar preberem v časopisih
                  neprestano opozarjajo, da današnji svet ni naklonjen majhnim narodom. Včeraj je
                  padla čečenska vladna palača. Jaz se vsem tem kolegom, ki trdite, da ste tako doma
                  v tako kočljivih zadevah, se resnično sprašujem, kako da se ne vprašate, ali
                  neprestano lansiranje afer res koristi slovenskemu ljudstvu in mladi slovenski
                  državi. Trdim, da ne koristi. Sprašujem, komu nasedate? Tudi to sem videla v
                  mojih, očitno manj pogostih stikih s tujino, kot jih imate vi, kako veliki
                  prefinjeno, prefinjeno vladajo v politiki majhnih. V Sloveniji je že bil primer,
                  ko smo se Slovenci, pa ne samo enkrat, ko smo se pustili, nekateri, v borbi za
                  oblast smo rajši sodelovali z okupatorjem kot da bi se združili in se okupatorju
                  uprli. Razmislite, kdo ima koristi od tega, da lansiramo afero za afero in da
                  delamo parlament in Vlado nestabilno? Še enkrat poudarjam - slovensko ljudstvo in
                  slovenska država ima od tega samo škodo.</p>
               <p>Obsojam igračkanje z denarjem davkoplačevalcev. Pričakujem od gospoda predsednika
                  Vlade, da bo naredil red med svojimi ministri. Pričakujem od njega, da bo od njih
                  ravno tako zahteval določene odpovedi kot to zahteva od slovenskih delavcev, od
                  upokojencev, od zdravstva, če hočete, od vseh brezposelnih, od mladih, ki ne
                  morejo najti službe, od mladih družin, ki ne morejo dobiti stanovanja, ravno tako
                  mora zahtevati od vodilnih politikov. Mislim, da tega resnično ne moremo
                  opravičiti.</p>
               <p>Ko pa sem tehtala, kaj nas bo več stalo, ali to, da bomo omejili enega ministra,
                  da se bo nehal voziti s službenimi avtomobili, ali da bo Vlada in parlament
                  nestabilna, da ne bomo mogli delati, poglejte, koliko smo zapravili te tri dni, ko
                  imamo predsednika Vlade ves čas tukaj in ko vsi sedimo po dvanajst ur na dan, sem
                  prišla do odločitve, da bomo zapravili manj, če pustimo sedanjega ministra za
                  obrambo v njegovi poziciji in mu stopimo na prste. In mislim, da bomo to mi, še
                  bolj pa tisti, ki mu zdajle natikate zanko za vrat, krepko pazili, kaj bo delal od
                  zdaj naprej.</p>
               <p>Meni deluje to, kar smo poslušali danes in včeraj kot kavsanje dveh preveč
                  potentnih petelinov, ki sta si vsak v svojem času enako razkošno loščila svoji
                  roži. Kolegi, pred enim letom tisti, ki danes imate toliko povedati, kako
                  zapravlja sedanji minister za obrambo, ste bili pred enim letom polni obrambe
                  zapravljanja prejšnjega obrambnega ministra. Res je, politiki hitro menjajo svojo
                  kožo. Jaz vas lepo prosim. Čez mesec, dva bo prišel proračun, upam, da boste
                  takrat z mano, kajti to igračkanje z denarjem nakazuje, da dajemo Slovenski vojski
                  preveč denarja. Upam, da boste vsi z menoj, ko bomo del denarja Slovenski vojski
                  vzeli in ga dali za izobraževanje, za stanovanja mladih družin.</p>
               <p>Ne nazadnje bi pa še na nekaj rada opozorila. To je bil pa tretji, razlog zaradi
                  katerega sem se odločila, da bom proti interpelaciji na sedanjega ministra za
                  obrambo.</p>
               <p>Nehajmo se sprenevedati ljudje. Slovenija se je do skrajnosti spolitizirala.
                  Govorite o moralni stiski ljudi, ki trpijo pod sedanjim ministrom za obrambo. Ja,
                  kdo pa je prvi pometal praktično ves vodstveni kader iz vojske zato, ker je imel
                  anksioznost, da so vsi rdeči. Kdo pa je pometal ves vodstveni kader iz policije?
                  Ne bom pozabila gospoda Čelika, ki je opozarjal na politizacijo policije. Kdo ima,
                  kako se pa v drugih ministrstvih zganja politizacija? Pa nehajmo se  pretvarjati
                  ljudje. Moje ocena je, da če pustimo tega opozorjenega z vsem tem govorjenjem dveh
                  dni, bo bistveno manj politizacije v vojski, kot če dobimo drugega ministra, ki bo
                  seveda spet prinesel notri svojo stranko in bo spet delal red. Moram povedati, da
                  sem hvaležna gospodu Kacinu, ker je zamenjal manj ljudi, kot pred njim prejšnji
                  minister, ker to kaže, da se počasi, počasi Slovenija depolitizira. Zaradi tega,
                  kot sem rekla, bom glasovala proti interpelaciji.</p>
            </sp>
            <sp xml:id="SDZ1-Redna-28-1995-01-20.sp205">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Omanova ima repliko.</p>
            </sp>
            <sp xml:id="SDZ1-Redna-28-1995-01-20.sp206">
               <speaker>IRENA OMAN:</speaker>
               <p>Hvala za besedo. Kolegica Kožuhova, veste, da vas zelo cenim, ampak kakšna morala
                  je pa tole?! Če je res vse, kar ste sedaj povedali, potem seveda morate glasovati
                  za interpelacijo. In če je res to, kar ste rekli, da je izguba časa, toda že tri
                  dni sedimo tukaj na sejah, naj vas opozorim, da zato dobivamo plačo, tako jaz, kot
                  vi, kot vsi kolegi, pa za 24 ur sedenja tukaj ali pa za 1 uro na dan in zato smo
                  plačani, da smo tukaj in je popolnoma demokratično, da smo tukaj, in da tudi
                  opozicija izbira takšen način.</p>
               <p>Kar se tiče stanovanj in brezposelnih, vaš resor ima socialo, in če bi predlagali
                  kakšen pameten progam, bi verjetno tudi tukaj lahko kaj storili, ne pa da gre
                  denar v ne vem kakšne, ampak to je druga tema. Kar se pa tiče tega, da je bivši
                  obrambni minister odstavljal kadre, ki so se mu zdeli rdeči, takrat je bila jugo
                  vojska in jaz, hvala lepa, je ne rabim več.</p>
            </sp>
            <sp xml:id="SDZ1-Redna-28-1995-01-20.sp207">
               <speaker>PREDSEDNIK JOŽEF ŠKOLČ:</speaker>
               <p>Gospod Janez Podobnik je prosil za repliko.</p>
            </sp>
            <sp xml:id="SDZ1-Redna-28-1995-01-20.sp208">
               <speaker>JANEZ PODOBNIK:</speaker>
               <p>Spoštovani! Rad bi na kratko repliciral kolegici dr. Kožuhovi. Predvsem v eni noti
                  njene razprave se strinjam. Večkrat je bilo rečeno, da se je v resorju za obrambo
                  igračkalo z denarjem. Potem je samo ena pot, glasovati za interpelacijo. Drugo,
                  priznam, da se strinjam s prvim delom vaše razprave. Razumno in dobronamerno in v
                  nekem smislu je bila korektna do opozicije. Očitano je bilo, da opozicija
                  producira afere za afero. Mislim, da je priložnost, da opozicija povabi pozicijo,
                  da skupaj stopimo pri teh vprašanjih in se lotimo reševati ta vprašanja. Samo ta
                  pot je. Če bomo to naredili, bo tudi afer manj in bodo enkrat utihnile. V tem
                  smislu podpiram prvi del vaše razprave. Vsekakor pa ste v razpravi večkrat
                  omenili, mislim, da ste pošteno omenili, da se je na resorju za obrambo igračkalo
                  z denarjem davkoplačevalcev. Samo ena konsekvenca je, tista, katero smo predlagali
                  opozicijski poslanci.</p>
            </sp>
            <sp xml:id="SDZ1-Redna-28-1995-01-20.sp209">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednji je prijavljen gospod Ivo Hvalica.</p>
            </sp>
            <sp xml:id="SDZ1-Redna-28-1995-01-20.sp210">
               <speaker>IVO HVALICA:</speaker>
               <p>Hvala lepa. Lahko bi nadaljeval, spoštovane kolegice in kolegi, z nizanjem še
                  drugih stvari, pa se  sprašujem, ali ima smisel. Zaprepastila me je sicer morala
                  predgovornice, češ, kdor krade, pustimo ga, sicer bomo imeli z njim probleme.
                  Treba je napisati zapisnik, napisati prijavo, potem sodišče in tako dalje.
                  Pustimo, bo že boljše, saj tečejo stvari naprej. Res čudna morala.</p>
               <p>Glejte, ponavljam. Lahko bi nanizal še kup stvari. Imam jih tu napisane, pripravil
                  sem se, pa jih ne bom. Zelo me moti to, da se kar naprej govori, kako nič ne
                  moremo dokazati. Pa kaj bi radi hoteli, za božjo voljo? Imate fakture, imate
                  dokaze, imate pisma v rokopisu, imate fakse, pa kaj za božjo voljo še hočete?
                  Glejte, jaz bi rad bil tudi racionalen in produktiven in ne bom več nizal drugih
                  stvari. Jaz se, edino kar lahko ugotovim, je, da se zgražam nad nonšalanco
                  obrambnega ministra ob interpelaciji. Zgražam se. Zgražal sem se že tudi kdaj
                  drugič prej, ko je podobno nonšalanco odpravljal Odbor za obrambo. Očitno ima
                  obrambni minister moč, ampak tako, kot je rekel moj prijatelj Jože Pučnik, imejte
                  ga do konca, če hočete, nekega dne pa si boste izprašali vest. Če pa jaz kaj vem,
                  tudi če ga danes mi z glasovanjem ne bomo odstranili, ne bomo dosegli nezaupnice,
                  sem trdno prepričan, da ga bo vaš predsednik Vlade v sorazmerno kratkem času
                  odstavil, ker je preveč stvari izvedela slovenska javnost in še marsikaj lahko
                  zve.</p>
               <p>Torej, pozivam moje kolege iz svoje stranke in tudi ostalih opozicijskih strank,
                  ki so nameravali še razpravljati, da se vzdržijo razprave in da preidemo h
                  glasovanju. Glasovanje bo jasno pokazalo, kako gledamo mi poslanci na to zadevo,
                  glasovanje bo pokazalo, kakšna je morala tega Državnega zbora. Hvala lepa.</p>
            </sp>
            <sp xml:id="SDZ1-Redna-28-1995-01-20.sp211">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Naslednji se je k besedi prijavil gospod Lojze Peterle.</p>
            </sp>
            <sp xml:id="SDZ1-Redna-28-1995-01-20.sp212">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci! Mene je doletela neka posebna
                  čast, da nastopam v komunikacijskem treningu kot neke vrste sredstvo ali predmet,
                  o katerem se izražajo udeleženci. Tega ne jemljem kot kakšno izrazito
                  dobrohotnost, ampak kot manipulacijo z mojim imenom. Menim, da ne na obrambnem
                  ministrstvu, niti kakšni izvajalci ali podizvajalci iz katerekoli stranke bi že
                  bil direktor kakšnega izvajalca nimajo te pravice, da ljudi iz tega ministrstva
                  ali pa prav iz tega ministrstva, ki bi moralo biti popolnoma depolitizirano,
                  sprašujejo o tem, kaj misli o Lojzetu Peterletu, ali kakšnem drugem ministru, tudi
                  ko gre za ministra Kacina, ali da se opredeljujejo o tem, katero stranko so
                  volili. Mene je začudilo, ko sem bral odgovor Vlade, pravzaprav odgovor ministra,
                  da je ta odgovor poln zanikanj, da minister ni bil takorekoč nikjer zraven, ni
                  vedel, ni kontroliral, ni spremljal in tako naprej, ni pogledal kasete, ni vplival
                  na vsebino usposabljanja. Moram reči, da bi jaz ravnal drugače, če bi bil jaz pred
                  sumi ali obtožbami, da sem dopustil v takem resorju take zadeve. Šel bi vprašat,
                  če je to res po zakonih potrebno, tega ne poznam natančno, če je to potrebno, bi
                  šel vprašati za katerokoli dovoljenje, da bi to kaseto, ki sem jo takorekoč sam
                  naročil, pogledal. Če bi ugotovil notri vprašanja, o kakršnih smo poslušali ali
                  jih gledali danes, bi takoj nekaj naredil. Verjetno bi v tem ugotovil politična
                  vprašanja, politična opredeljevanja in bi temu rekel, ne. Ta vprašanja so bila
                  izrazito politična, so bila opredeljevalna. Zanimivo, seveda, da nastopajo samo
                  nekatera imena. Nihče ni spraševal o gospodu Kučanu, ali o kakšnem drugem gospodu,
                  ki tudi v politiki visoko stoji. Vprašanja so bila scentrirana prav v neko smer.
                  Mene zanima po strokovni plati, ali so ljudje odgovarjali na začetku tega
                  komunikacijskega treninga ali na koncu. Če so odgovarjali na koncu, potem so vrgli
                  na obrambi res denar v prazno, ker če je to rezultat pouka, potem se bojim, da bo
                  res hudo z našo obrambo, kajti ti ljudje bi morali en za drugim povedati, da na
                  taka vprašanja sploh ne bodo odgovarjali, se ne bi imeli kaj izražati o Peterletu,
                  o Kacinu in tako naprej. Tudi na to vprašanje bi rad dobil odgovor, ali je šlo
                  tukaj za začetek ali za konec.</p>
               <p>Mene skrbi, glede na to, kar sem danes slišal oziroma kar vem, da minister ni
                  prišel na to misel, da bi se ta zadeva, pri kateri on naj ne bi skorajda ničesar
                  imel, da se ta stvar ne zlorabi. Če ta kaseta, na kateri je toliko in toliko
                  posnetih ne tako nizko stoječih, govori se o vodstvenih delavcih ministrstva in
                  častnikih, bi se vprašal, ali ne pride lahko do zlorabe, ali ne dobi tako
                  enostavno, kakor je to prišlo v slovensko javnost, take kasete tudi tuja
                  obveščevalna služba, in za prvih 50 izve, kaj so volili in koga lepo gledajo in
                  koga ne marajo. Lepšega darila si tuja obveščevalna služba verjetno ne more
                  poželeti, kot eno tako kaseto, ki je danes predmet javnosti.</p>
               <p>Še to bi rekel. Res dvomim v strokovnost pri tej zadevi, tudi ne verjamem v
                  prostovoljnost, ker to ne more biti prostovoljna zadeva, nek tak trening. Ne
                  verjamem, da svetovalko za požarno varnost, ali komandirja neke pokrajine
                  sprašujejo o tem, kaj je delal ali kaj bo po Peterletu. Ko gre za požar, se
                  sprašuje neke druge zadeve. Seveda, generale in častnike, ljudi bolj zanima ali so
                  sposobni komandirati, kot kako so se sposobni odzivati na politična vprašanja.</p>
               <p>Tukaj me skrbi še ena zadeva. Govorilo se je ob tem, ko se je razne dokaze tukaj
                  najavljalo ali kazalo, da so pri spremljanju teh treningov ugotovili, da so
                  podobni, kakor so bili prej. Vprašam, ali so prej, pod Janšem, tudi spraševali o
                  političnih opredelitvah, če je bila stvar podobna. Zelo me zanima ta podobnost,
                  ker me skrbi tudi za tisto obdobje, če je bilo tako in bi pričakoval odgovor.</p>
               <p>In zdaj čisto nekaj načelnega, kar je bilo že večkrat izraženo stališče naše
                  stranke. Nas ne zanima to ministrstvo kot poligon za boj med dvema strankama, ali
                  pa, da bi se v to vključevala še tretja. Naj to res postane servis za obrambo
                  oziroma resor za obrambo, naj bo to mesto, od koder se vodi slovensko vojsko in
                  nič drugega in kdor koli bi prišel ali bo na tem mestu, bomo zahtevali od njega
                  isto.</p>
               <p>Rad bi povedal tudi to, da nas ne zanima opozicijski vidik tega vprašanja. Nas kot
                  stranko, ki je še v koaliciji, zanima pozicijsko stališče, ker nam ni vseeno, kako
                  Vlada ali njeni posamezni ministri delujejo oziroma kakšen ugled imajo v slovenski
                  javnosti. Zato to stvar postavljamo načelno, ne pa pragmatično, kakor smo jo
                  postavljali pri vseh dosedanjih zamenjavah, posebej še pri ministru Bizjaku, ki je
                  znal vpeljati ta standard objektivne odgovornosti, čeprav direktno ni bil
                  odgovoren in bi se spomnil še sam nazaj, ko se danes rada zgodovina citira;
                  minister Bastel, mu še sedaj niso ničesar dokazali, ampak bil je iz naše stranke
                  in sem od njega prvega zahteval, če ne bo stvari pojasnil v enem mesecu, da bo
                  odšel in je odšel, je odstopil, pa še danes niso stvari jasne oziroma mu niso
                  ničesar dokazali. Šel je na kriterij objektivne odgovornosti.</p>
               <p>To bi še rekel, glede teh posameznih vprašanj, ki so seveda nekakšen paket. Če ima
                  minister doma telefon za službene potrebe, nimam nič proti, če ga uporablja za
                  službene potrebe. Mislim, da ni slabo za državo, če je minister dobro povezan s
                  svojim centrom in da ta tehnika recimo ne škriplje. Druga stvar je seveda, če bi
                  se to zlorabljalo, ampak ne morem dvomiti a priori.</p>
               <p>Drugič; govorilo se je o kartici. Če je taka uredba oziroma možnost, da ima tudi
                  minister kartico -  prvič slišim, da ima nek minister kartico, ponavadi to na
                  nižjih ravneh urejajo, potovanja, darila in take zadeve - če je uporabljal kartico
                  za službene namene, če je dokazal, da je to tako, potem ne bom ničesar ugovarjal
                  oziroma ne bom na tem gradil svojega odnosa in upam, da ima minister dokazila, s
                  katerimi bo dokazal, da je s kartico kupoval za potrebe ministrstva.</p>
               <p>Če je kje mogoče, kot se tudi govori, pristal pri kakšnem dobro zapečenem
                  jagenjčku s helikopterjem; če je pristal iz službenih namenov, tudi minister mora
                  jesti, se tudi ne bom pritoževal, naj gre tudi to, če pa je in seveda minister
                  lahko verjetno brez težav dokaže, da je v zraku zaradi službenih potreb, tukaj ne
                  vidim velikih možnosti.</p>
               <p>Drugo pa je seveda tisto, o čemer sem prej govoril. Drugo pa je ugotavljanje
                  političnih opredelitev. Objektivno gledano je to to v tem resorju in bi prosil še
                  enkrat, ker je bilo toliko replik, tak ognjemet replik smo doživeli tukaj in
                  potratili veliko dragocenega časa, bi rekel, ker so bili najavljeni razni
                  dokumenti, kasete, trakovi in tako naprej; dajte res vse tisto, kar imate drug
                  proti drugemu na mizo in naj se to pogleda in naj se potem odloča ne pa, da
                  slišimo še takorekoč grožnje, mi imamo pa še nekaj, pa mi imamo še nekaj. Dajte to
                  ven, naj se pogleda, potem gremo pa naprej, kaj je dala Mica, kaj je dobila Mica,
                  dajte to na mizo. <stage>(Smeh.)</stage> Ker nas stane vsaka minuta sem slišal,
                  nekje okrog 100 tisoč tolarjev menda. To ni majhen denar in tudi kot
                  davkoplačevalec nastopam tukaj, ker sem kot poslanec bil izvoljen v nekem območju,
                  ker ljudem tudi ni vseeno, kako je z denarjem, in da bom plačeval iz svojega žepa
                  to, da bodo o meni spraševali na ministrstvu, hvala lepa, ga raje dam v dobrodelne
                  namene.</p>
               <p>Rekel bi še tole, predlagam čisto preprosto, da na tem ministrstvu ni več
                  komunikacijskih treningov in naj se častniki navadijo dobro komandirati, da bomo
                  imeli dobro vojsko, in da bomo pripravljeni, če bi nas še kdaj kaj zadelo in sem
                  začuden, da letos ali kdaj, neke napovedane vaje ne bo oziroma je ni bilo, kar me
                  malo skrbi, ker mislim, da je dobro, da vojska enkrat na leto opravi neko vajo, iz
                  katere potem malo razberemo, ali smo pripravljeni ali nismo pripravljeni. Tukaj
                  gre torej za resne zadeve, zato tudi resno debatiram in nagovarjam poslanke in
                  poslance, da to zadevo gledajo tudi z vidika objektivne odgovornosti. Hvala.</p>
            </sp>
            <sp xml:id="SDZ1-Redna-28-1995-01-20.sp213">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Levu Kreftu.</p>
            </sp>
            <sp xml:id="SDZ1-Redna-28-1995-01-20.sp214">
               <speaker>DR. LEV KREFT:</speaker>
               <p>Hvala za besedo, gospod predsednik, drage gospe, spoštovani gospodje! Tudi moja
                  tema bo vprašanje kršenja človekovih pravic. Kajti kršenje človekovih pravic v
                  policiji in vojski je poseben problem v vseh državah, tudi tistih, ki imajo
                  demokratično ureditev in varstvo človekovih pravic urejeno, kajti ljudje, ki
                  delajo na teh področjih, imajo v logični predpostavki manjšo možnost, kot jo imajo
                  sicer državljanke in državljani, da zaščitijo svoje človekove pravice in da se
                  branijo takrat, kadar so te pravice ogrožene. Zato imajo vprašanja o
                  komunikacijskem treningu največjo težo, ne mislim v okviru interpelacije, ampak
                  težo, ki presega interpelacijo. Interpelacija je pač politično sredstvo, s katerim
                  se pregledajo obiski nekega ministrstva in preštejejo rebra ministru, če bo zdržal
                  ali ne. Obstaja dvom o namenu treninga, ali je bil to komunikacijski trening, ali
                  je bilo to preverjanje političnih stališč in lojalnosti ljudi. Obstaja dvom o
                  razmnoževanju, pri katerem je najmanj to, kar je že gospod Peterle tudi povedal,
                  gradivo je bilo očitno nezaščiteno, sicer se z njim to ne bi moglo zgoditi. Imamo
                  na vero, komu verjamemo in zaupamo, tu se strinjam s svojo kolegico, tako Matejo
                  Kožuh-Novakovo in za interpretacijo je pravzaprav odločanje na vero in zaupanje
                  lahko konec koncev dovolj. Za človekove pravice pa ni dobro in ni dopustno, ker ne
                  morejo biti odvisne od zaupanja, tako kot kreditne kartice, ki jih lahko izdamo
                  vsakemu ministru, če mu zaupamo, da bo z njimi ravnal tako, kot je potrebno in
                  predložil za njih račune. Kršitev človekovih pravic je vredna tudi po tej ustavi
                  več. Vprašanje, ki se meni zastavlja ves čas, zakaj se je sploh ena sama kaseta
                  hranila kjerkoli. Pred vprašanjem o razmnoževanju in nezaščiti, zakaj se je sploh
                  ena sama kaseta hranila? Po opravljenem treningu se morajo taki trakovi zbrisati,
                  saj so namenjeni samo treningu. Napravi se analiza, opozori se udeležence, kaj je
                  bilo z njihovimi nastopi narobe, kar se tiče javnega nastopanja in se jim tudi že
                  v naprej pove in potem, da to gradivo ne bo nikjer in nikoli hranjeno. Nikjer in
                  nikoli. To je etika tega poklica komunikacijskega treninga. Etika, ki ji spet ni
                  treba verjeti na zaupanje, kajti ta etika ima prav tako podporo v zakonih.</p>
               <p>To ni dovolj za utemeljen sum, da je bil ta trening delan z namenom zlorabe in da
                  je bil zlorabljen. Je pa zagotovo dovolj, da se tudi sam priključim k zahtevi
                  gospoda Peterleta, nikoli in nikdar več takih treningov v slovenski vojski ali
                  kjerkoli drugje, kjer gre za take režime, ki so občutljivi, vsekakor nikoli več
                  nikjer in nikdar <q>"treningov"</q>, pri katerih se kasete shranjujejo. Jaz svojih kaset,
                  ki jih delamo takrat, ko se pripravljamo za volitve, verjetno pa je marsikdo od
                  vas tudi pri takih treningih sodeloval ravno iz volilnih namenov, nikoli in nikdar
                  nisem in ne bom nikomur dopustil, da jih shranjuje. Pri takih treningih, čeprav ni
                  tu nobene nevarnosti, da bi povedal, da sem v napačni stranki, ne dovolim
                  uporabe.</p>
               <p>Ko smo sprejemali zakon o človekovih pravicah, zakon o varuhu človekovih pravic,
                  je bila dolga razprava, ali naj ima varuh vstop v prostore obrambnega ministrstva
                  in dostop do zaupnih in drugih dokumentov. Ne gre pozabiti, da ga ima, da se je ta
                  razprava končala s tem, da varuh ima dostop, da ga mora dobiti in da je to treba
                  povedati tudi delavcem obrambnega ministrstva, da ne bodo pomoči, kadar je
                  potrebno, iskali na napačnem mestu. Varuh človekovih pravic je tisti, ki je v teh
                  primerih prva instanca, na katero se lahko vsak državljan, še posebej pa tak, ki
                  je v posebej težavni situaciji zaradi specifičnosti službe, obrne in če se ne zna
                  obrniti, jaz sam sem vsakomur rekel, s takimi ali podobnimi težavami in pritožbami
                  takoj pojdite k varuhu človekovih pravic, ali še prej, ko smo imeli Svet v
                  Svetu.</p>
               <p>Menim, da bi parlamentarni varuh človekovih pravic moral proučiti to zadevo, kajti
                  kršenje človekovih pravic ni nekaj, kar se neha s tem, da je bila interpelacija
                  sprejeta ali zavrnjena. Ta primer je potrebno proučiti in iz njega potegniti
                  konsekvence, ki ne bodo omogočale ne samo v obrambnem ministrstvu, ampak nikjer in
                  nikdar, da se take stvari dogajajo.</p>
               <p>Hkrati pa me moti in s tem bom tudi končal, da imajo dostop do vse vrste gradiv in
                  podatkov iz obrambnega ministrstva ravno in predvsem tisti, ki so ta dostop
                  odrekali varuhu človekovih pravic. Hvala lepa.</p>
            </sp>
            <sp xml:id="SDZ1-Redna-28-1995-01-20.sp215">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je prijavil še gospod Černelič Franc.</p>
            </sp>
            <sp xml:id="SDZ1-Redna-28-1995-01-20.sp216">
               <speaker>FRANC ČERNELIČ:</speaker>
               <p>Hvala lepa, gospod predsedujoči! Ta razprava, to je tisto, kar sem slišal, pa tudi
                  tista, ki je nisem slišal, je verjetno samo samoprepričevanje z ene in druge
                  strani. V bistvu pa bi morali dokaze zavreči tudi z dokumenti ali dokazati, da
                  dokazi niso verodostojni. Ta seja me dejansko spominja z današnjim vztrajanjem na
                  tem, da mora biti končana, na pripovedi o tistih sejah oziroma tistih sodiščih, ki
                  so bili v naprej določeni, da mora biti končano, da ni važno, kako je, ali so
                  dokazi takšni ali drugačni.</p>
               <p>Torej kot veste, sem že pred 15. uro poskušal predlagati prekinitev zato, da bi
                  dejansko imeli priliko dokazati z gradivi, dokumenti ali se ubraniti z gradivi in
                  dokumenti. Zaenkrat so dokazi samo tisti, ki so dostavljeni v našem gradivu.
                  Prosil sem, da bi prekinili zato, da bi bila dostavljena dokumentacijo o orožju, o
                  transferju, o prodaji, o eventualnem koriščenju, kar je vezano lahko tudi na to.
                  Dopolnjujem to s predajo pravzaprav Državnemu zboru vseh posnetih kaset, kolikor
                  jih je, še več. Jaz sem to kaseto videl. Mogoče je ta zgolj tisti najskrajnejši,
                  najbolj neprimeren način, pa so ostale, ne vem, dve, tri, petsto, ne vem, koliko
                  jih je, ker ne poznam dokumentacije, so mogoče na zelo normalni in sprejemljivi
                  ravni, vendar mi tega nimamo. Nimamo tega dokumenta, niti ne vemo kako so
                  shranjene niti koliko jih je pravzaprav.</p>
               <p>Poglejte, v zvezi s pregledom kasete imam nekaj pomislekov. V vsaki trgovini, ki
                  je malo boljša, imajo snemalno kamero, posnamejo, seveda govorim o tem, da niso
                  kršili človekovih pravic. Kriminalisti verjetno počenjajo isto. Televizija nas na
                  cesti sprejema in spremlja in to predvaja, torej posname in to predvaja, brez da
                  bi nas posebej vprašali, ali smo za to ali ne. Tukaj pa gre za vsebino, ki je
                  vezana na nas in zato menim in v bistvu zahtevam, da pravniki dajo pravno razlago
                  v pisni obliki, ali je možno to pogledati, ali lahko pogleda tudi tisti, ki si te
                  kasete nismo ogledali oziroma razlago, zakaj to gradivo ni državno in v bistvu,
                  kako je shranjeno. To bi prosil od pravnikov.</p>
               <p>Prav tako bi prosil, da predloži Ministrstvo za finance dokumentacijo o pregledu
                  finančnega poslovanja v smislu teh obtožb in seveda, če bomo dobili iz Ministrstva
                  za finance gradivo, da je zadeva pregledana, da je vse normalno, ne vem, zakaj bi
                  potem šli v smeri pravzaprav enostavno prisilne odločitve danes. Dajmo, naj dajo
                  te dokumente na mizo in bomo seveda tudi na osnovi teh dokumentov lahko ugotovili,
                  da so stvari popolnoma normalne in popolnoma v redu.</p>
               <p>Kolikor poznam, vsako sodišče preloži razpravo, če ugotovi, da lahko tako ena kot
                  druga stran predloži nove dokaze oziroma ugotovi, da lahko na ta način dokaže
                  svojo nedolžnost, ali pa da se dokaže krivda. Mi imamo le predlog interpelacije pa
                  nočemo preložiti. Nočemo tega, da bi prišla dodatna gradiva, dodatni dokazi, ampak
                  izključno samo v zvezi z interpelacijo, ne z ne vem kako drugo zadevo. Ves čas
                  imam občutek, da gospod Janša, gospod Bavčar, gospod Kacin, gospod Rupel, pa tudi
                  gospod Hvalica, vsaj tako se je danes izrazil, in še nekateri, vedo veliko več kot
                  vemo drugi. Da vedo najbrž o stvareh, ki bi morale biti že zdavnaj v javnosti, pa
                  tega ne povedo. Sam bi bil zelo zadovoljne, če bi se skregali, ker očitno bi bil
                  samo to način, da stvari pridejo na dan in da se na nek način pride do dna tistim
                  dilemam, ki so prisotne že lep čas. Dilemam o tem, ali je šlo za kakšno
                  okoriščanje, ali je šlo za odtujevanje orožja, ali je šlo samo za transfer, ali je
                  šlo tudi za druge gospodarske in ostale probleme.</p>
               <p>Vsekakor sem prepričan, da ti ljudje, tudi po tem, kar so govorili danes, se je
                  dalo razbrati, da imajo podatke, da vedo, kje so podatki, kje so dokumenti
                  shranjeni in vendar tega ne storijo. Če je ta današnji del, današnja interpelacija
                  priložnost za to, da se razčistijo stvari, potem dajmo temu tudi možnost. Torej,
                  gospod predsedujoči, resnično omogočite, da bi prišli do dokumentov, da se ne bi
                  na pamet odločali, da ne bi bili prisiljeni odločati na osnovi teh verbalnih <q>"za"</q>
                  in <q>"proti"</q>. Naj se dostavi gradivo, pa nadaljujemo potem, ko bomo to gradivo
                  imeli. Hvala lepa.</p>
            </sp>
            <sp xml:id="SDZ1-Redna-28-1995-01-20.sp217">
               <speaker>PREDSEDNIK JOŽEF ŠKOLČ:</speaker>
               <p>Gospod Černelič, jaz sem vse gradivo, ki sem ga dobil, posredoval naprej
                  poslancem. O stvareh, o katerih ste vi zdaj razpravljali, smo imeli daljšo
                  razpravo v popoldanskih urah, ko vas ni bilo tukaj in smo te dileme že razrešili.
                  S tem je lista prijavljenih izčrpana. Sprašujem, če želi še kdo razpravljati,
                  drugače dajem besedo gospodu Kacinu.</p>
            </sp>
            <sp xml:id="SDZ1-Redna-28-1995-01-20.sp218">
               <speaker>JELKO KACIN:</speaker>
               <p>Spoštovani gospod predsednik, poslanke in poslanci, gledalke in gledalci! Rad bi
                  povedal, da je interpelacija, tako kot vsak akt, ki ga v skladu s poslovnikom
                  sprejema Državni zbor, legitimno dejanje in jaz ga kot takega tudi sprejemam.</p>
               <p>Kot je rekel gospod Kreft, to je preštevanje reber ministru in to preštevanje
                  danes že kar dolgo traja in štetja je veliko. Ob tem preštevanju ste zastavili
                  celo vrsto vprašanj, zelo podrobnih vprašanj. Nekatera vprašanja se ponavljajo ne
                  glede na to, kar sem povedal v dopoldanskem nastopu, nekatera pa gredo v nekatere
                  podrobnosti, ali pa zahtevajo točne odgovore, bodisi na načelne, ali pa zelo
                  konkretne dileme.</p>
               <p>Tisto, kar ste vsi po vrsti ponavljali in kar so gledalci tudi dobro videli in
                  slišali, je, da se na Ministrstvu za obrambo igračkamo z denarjem. Razumem, da je
                  bil vaš namen opozoriti na potrebo po varčevanju, ampak moram zelo jasno povedati,
                  da tega nismo počeli in tega ne počnemo. Imamo pač zelo jasen mandat, imamo
                  obveznosti, imamo pač nekatere materialne stroške in te stroške je treba
                  poravnati.</p>
               <p>Naša država za obrambo daje manj kot 2% narodnega dohodka in dajemo manj, kot
                  dajejo naši sosedi in dajemo manj, kot daje večina Evrope. Lepo prosim, ne me
                  razumeti, če še enkrat ponovim - nisem prišel na Ministrstvo za obrambo, da bi se
                  igračkal z denarjem in verjamem, da se nobeden od mojih sodelavcev ne igračka z
                  denarjem. Denarja nikoli ni dovolj, to velja za vse države, ampak vseeno, tisto
                  kar je, je treba zelo skrbno obračati. Po vsem tem, kar ste danes povedali,
                  mislim, da sem, ne samo jaz, ampak vsi moji sodelavci, ki sedijo v preddverju in
                  pripravljajo gradiva, ki jih vi pričakujete, zelo dobro slišali vaše sporočilo.
                  Ampak vendarle moram poudariti nekatere trditve, ki sem jih povedal dopoldan.
                  Nikoli si nisem ogledal ne sam ali s komerkoli sporne video-kasete ali njej
                  podobnih video-kaset. Za to bi moral dobiti predhodno soglasje oseb, ki so na njej
                  posnete. Ker tega soglasja nisem iskal, ga nisem dobil in nimam nobene skušnjave,
                  da bi si te kasete ogledoval.</p>
               <p>Po vsem tem, kar se je do sedaj že zgodilo v zvezi s temi kasetami nimam prav
                  nobene skušnjave, da bi kadarkoli videl nastop kogarkoli od mojih uslužbencev.
                  Nikoli nisem ne preverjal, še manj izsiljeval političnih stališč podrejenih. Tega
                  nisem počel, tega ne počenjam in tega ne bom počel, in ne verjamem, da je
                  katerikoli minister naše vlade to kadarkoli počel v prvi DEMOS-ovi vladi ali
                  sedaj. To je preprosto konec za vsakega politika in je kontraproduktivno in jaz
                  preprosto ne verjamem, da bi kdo v vlogi ministra te stvari počenjal.</p>
               <p>Nikoli nisem delal kadrovskih čistk. Podpisal sem le dokumente za prerazporeditve,
                  ki jih je predlagal načelnik generalštaba in s katerimi se je strinjal tudi
                  državni sekretar, zadolžen za slovensko vojsko. Obstoji pač določena procedura. Za
                  visoke častnike je dal soglasje tudi vrhovni poveljnik. Namen prerazporeditev je
                  bila kadrovska krepitev štabov in enot slovenske vojske. Nikoli nisem politiziral
                  ne Ministrstva za obrambo, ne teritorialne obrambe, ne slovenske vojske. Nisem
                  novačil agresorje v slovensko vojsko. Nikoli nisem spreminjal namembnosti zakona o
                  temeljnih razvojnih programih od leta 1994 do 2003 in nikoli nisem zlorabil
                  svojega položaja za osebno okoriščanje.</p>
               <p>Cela vrsta razpravljalcev je zastavila zelo konkretna vprašanja. Ne bi želel, da
                  ima kdorkoli občutek, da se izogibam vprašanjem, ki jih je tukaj postavil, zato
                  bom poskušal iti po vrstnem redu, tako kot ste zastavili vprašanja.</p>
               <p>Gospod Matuš je govoril o tem, da nismo dali dovolj utemeljitev, zakaj je prišlo
                  do posameznih kadrovskih sprememb. Na zadnji seji Odbora za obrambo smo imeli
                  zaprto sejo, točko kadrovske spremembe in v ta namen so bili z menoj tam tudi
                  glavni inšpektor, bil je vodja kadrovske službe, bil je državni sekretar za
                  slovensko vojsko. Nobenega vprašanja jim niste zastavili. Edino vprašanje se je
                  nanašalo vedno znova na enega samega častnika.</p>
               <p>Rekli ste, kako je mogoče, da je kartica na moje ime. V tej državi obstojijo
                  predpisi, da vam nihče ne da bianco kartice. Vsakdo zahteva, da je zraven ime in
                  priimek zato, da se tistega, ki je povzročil plačilni promet, tudi jasno
                  identificira. Samo pod pogojem, da je zraven ime in priimek, je mogoče dobiti tako
                  kartico. Bianco kartic pri nas nihče ne izdaja in tudi Ministrstvo za obrambo ne
                  more biti pri tem čisto nobena izjema.</p>
               <p>Gospod Polajnar je govoril o tem, da imamo lahko samo slovensko vojsko. To, kar
                  ste rekli, gospod Ignac, je čista resnica in popolnoma se strinjam z vami. Prebral
                  vam bom pa odstavek iz mojega zadnjega govora v Kočevski Reki, ko smo proslavljali
                  obletnico ustanovitve, to je tisti dan ali pa tisti datum, ko je kolega Peterle
                  rekel, da je prvič zadišalo po Slovenski vojski. Takrat sem rekel naslednje:
                  <q>"Vsaka preudarna država zna in mora ohraniti zase in samo zase nekatere vojaške in
                  obrambne skrivnosti. So meje, prek katerih bi politika ne smela, če ji gre za
                  interese države. Svojo državo končno imamo in z njo je treba ravnati kot z
                  izjemnim zakladom. Namesto nas se za nas ne bo bojeval nihče in ni modro, še manj
                  preudarno, lastno državo in njene interese žrtvovati za potrebe dnevne politike.
                  Kaj takega je še posebej krivično do vojakov, podčastnikov in častnikov, ki morajo
                  braniti ne samo mojo, ampak tudi vašo, torej našo skupno domovino in državo. Ta
                  pripada vsem: poziciji in opoziciji predvsem pa vsem državljanom in državljankam."</q>
                  To sem govoril našim časnikom in vojakom. In rekel sem: <q>"Vi niste in ne smete biti
                  Kacinova vojska. Lahko ste in smete biti samo Slovenska vojska in zato vas in
                  vaših poveljnikov nihče nima pravice, ne sme in pod nobenim pogojem mu ne smemo
                  dovoliti, da bi vas zlorabljal za svoje zasebne ali politične dnevne potrebe."</q> To
                  je moje stališče do politizacije Slovenske vojske in slovenskih častnikov.</p>
               <p>Tisto, kar se je pokazalo po vseh teh komunikacijskih treningih, je eno dobro
                  spoznanje. Danes me je poklical nekdo na Gorenjskem in mi je rekel, da gre na
                  komunikacijski trening in da so ga posebej opozorili, naj prinese svojo kaseto s
                  seboj, da ga bodo posneli na njegovo kaseto in jo bo odnesel nazaj, da bo možnost
                  takih zlorab, kot se je dogajalo tukaj, čim manj. Skratka, vsaj nekaj dobrega iz
                  vsega tega, kar se je do zdaj izcimilo iz stvari, s katerimi se ukvarjamo danes
                  tukaj na tem skupnem mestu.</p>
               <p>Gospod Hvalica mi je očital nekaj reči. Prva zadeva, da mu nisem odgovoril nič o
                  Giru. Točno, gospod Hvalica. Vi ste prvopodpisani na interpelaciji. Še enkrat si
                  preberite interpelacijo pa boste videli, da me niste čisto nič vprašali o Giru.
                  Nobenega vprašanja o Giru v interpelaciji ni. Prosim, preberite interpelacijo, v
                  tretjem paketu obtožb ste prvič zapisali, da nisem nič odgovoril nič na temo Giro
                  in kljub temu, da to ni v interpelaciji, vam bom zdaj odgovoril tudi na to
                  vprašanje.</p>
               <p>Imam malo težav, da najdem ta nesrečni papir, ampak dokler ga ne najdem, bi vam
                  rad odgovoril na pamet. Giro di Italia ni regata, tako kot ste vi napisali. Nobene
                  jadralne regate nismo organizirali. To je profesionalna kolesarska tekma, ki je
                  šla tudi skozi Republiko Slovenijo. Ministrstvo za obrambo ni za to kolesarsko
                  tekmo oziroma profesionalno dirko prispevalo nobenega denarja. Vi namigujete naj
                  bi šlo za sto tisoče tolarjev in mark v ta namen. Ministrstvo za obrambo pri tem
                  ni sodelovalo. Sodeloval je minister, ki je pred tem prekolesaril celo traso in
                  hkrati z njim je šel tudi vod naših vojakov, ki so prekolesarili traso. To je bil
                  prispevek Slovenske vojske. In na cilju v Kranju so fizično pomagali vojaki iz
                  enega oddelka iz tretjega pokrajinskega štaba, ampak na Giru slovensko obrambno
                  ministrstvo z denarjem ni sodelovalo v nobenem primeru.</p>
               <p>Kar zadeva Snežnik - v interpelaciji je bila postavljena trditev, da je ukinitev
                  podružnice Snežnik v nasprotju s konceptom namenske industrije in da je izpeljana
                  z namenom, da se prepreči zdrava konkurenca na področju morebitnega uvoza orožja
                  in vojaške opreme po zakonu o temeljnih razvojnih programih obrambnih sil. V
                  odgovoru skupine poslancev dne 13.1.1995 na stališča Vlade in v zvezi z
                  interpelacijo pa se trdi, da poskušam poslance zavesti z navedbami pogodb, ki
                  nimajo nič skupnega z očitki v interpelaciji. Prav tako se trdi, da je Ministrstvo
                  za obrambo do 8.12.1994 spreminjalo koncept namenske proizvodnje v nasprotju s
                  sklepi Vlade.</p>
               <p>Skupina poslancev trdi, da je vložena interpelacija botrovala sprejemu sklepov
                  Vlade 8.12.1994. Navedbe v odgovoru skupine poslancev so netočne in izkrivljajo
                  moj odgovor na interpelacijo. Po prevzemu dolžnosti ministra sem 14. aprila letos
                  poslal v obravnavo Vladi gradivo o dejavnosti posebnega pomena. To gradivo je bilo
                  pripravljeno v ministrstvu že v času prejšnjega ministra. Gradivo je Vlada 19.
                  maja lanskega leta tudi sprejela. Temeljno izhodišče omenjenega gradiva je, da je
                  nesmotrno, da država razvije najnujnejše lastne proizvodne zmogljivosti, ki so
                  ključnega pomena za trdoživost obrambe, vsa ostala proizvodnja v ta namen pa bi
                  morala temeljiti na tržnih, se pravi, na ekonomskih principih in stimulacijah. To
                  je tudi izhodišče za ustanovitev samostojnega podjetja v državni lasti. Dejstvo pa
                  je, to je dejstvo, da je bilo stanje, ki sem ga prevzel v zvezi s podružnico,
                  precej drugačno. Na kratko povedano, bilo je povsem neurejeno. Niso bila znana in
                  določena jasna razmerja med podružnico in ministrstvom, med podružnico in matičnim
                  podjetjem in to je bil razlog, da sem 29.7.1994 imenoval posebno skupino, ki je
                  poskušala pripraviti ustrezne predloge za ureditev razmer. Iz generalne pogodbe,
                  ki je bila sklenjena 14.12.1993, med Ministrstvo za obrambo in podružnico Snežnik
                  iz pogodbe o sofinanciranju razvoja pehotne oborožitve, proizvodnje streliva in
                  vzdrževanja orožja z dne 21.12.1993, iz predloga aneksa h generalni pogodbi o
                  dobavi izhajajo samo naslednje stvari - ministrstvo se obvezuje sofinancirati
                  navedene programe, pri čemer pa ni zagotovljeno nikakršno zavarovanje teh vlaganj.
                  Skratka, zastavlja se vprašanje lastnine teh vlaganj.</p>
               <p>Vsa proizvodna sredstva v podružnici so last ministrstva in vendar ni obstajala
                  nikakršna pogodbena obveznost podružnice v zvezi s temi sredstvi. Skratka, šlo je
                  za enostranski odnos. Država je darovala podružnici vse, podružnica pa do države,
                  oziroma ministrstva ni imela nobenih obveznosti. V podružnici je bila postavljena
                  organizacija, ki se je pripravljala na prevzem celotne nabave, oziroma komercialne
                  funkcije za potrebe ministrstva, čeprav so te službe v ministrstvu razvite že od
                  vsega začetka. Podružnica je želela svoje storitve opravljati za dvoinpol
                  procentno provizijo, kar je bistveno več, kot pa dosega ministrstvo pri izvajanju
                  vsakoletnih nabav.</p>
               <p>Na stanju v podružnici zelo jasno kaže tudi dejstvo, da je bil vršilec dolžnosti
                  direktorja, z vsemi pooblastili v pravnem prometu ob ustanovitvi imenovan in to je
                  bil delavec ministrstva, ki svojega dela v ministrstvu ni prekinil. Imeli smo
                  delavca v ministrstvu in hkrati je bil še direktor tam, na oni strani.</p>
               <p>Za razvoj posameznih programov so prav tako skrbeli delavci ministrstva. Vodstvo
                  podružnice je bilo zaposleno na podlagi individualnih pogodb. Po natančnem
                  pregledu stanja v podružnici je ministrstvo Vladi 24. novembra 1994 predlagalo
                  razveljavitev soglasja za razširitev dejavnosti javnega podjetja za proizvodnjo in
                  promet z vojaškim orožjem in opremo. To je Vlada tudi sprejela.</p>
               <p>Vložitev interpelacije tako v ničemer ni vplivala na razreševanje statusa omenjene
                  podružnice, kot napačno navaja skupina poslancev v odgovoru na stališča Vlade.</p>
               <p>Na lokaciji podružnice v Grosupljem so se načrtovala izjemno visoka investicijska
                  vlaganja, da bi se lahko projekt zaključil. To je izgradnja zaprtega strelišča za
                  preizkušanje pehotne oborožitve in podobno. Takšnih vlaganj ministrstvo v okviru
                  redne dejavnosti ne more zagotoviti. Govorili ste o tem, da se igramo z denarjem.
                  Ne morem dovoliti, da se gradi posebno zaprto strelišče, mi imamo pa tukaj rudnik
                  urana Žirovski Vrh, v katerem je ogromno podzemnih lukenj, kjer te stvari lahko
                  naredimo za desetino denarja.</p>
               <p>Zato je bil z Ministrstvom za okolje in prostor in rudnikom Žirovski Vrh sklenjen
                  dogovor 29. julija, leta 1994, da se za omenjene programe uporabi del obstoječe
                  infrastrukture v rudniku. Takšna rešitev je brez dvoma racionalnejša, bolj
                  racionalna, kot pa je bila tista, ki je bila načrtovana v Grosupljem. Dejstvo je,
                  da je ministrstvo v letu 1994 vzpostavilo zmogljivosti in začelo z generalnim
                  remontom pehotne oborožitve. Prezaposleni so tudi vsi strokovni in tehnični
                  delavci.</p>
               <p>Poleg Ministrstva za obrambo se je v letu 1994 s problematiko javnega podjetja
                  Snežnik ukvarjala Komisija Vlade za kadrovske in administrativne zadeve, ki je
                  pooblaščena za izvajanje določb zakona o Vladi, ki se nanašajo na upravljanje z
                  državnim premoženjem in ustanavljanjem gospodarskih družb. Podobno velja za
                  nadzorni odbor javnega podjetja.</p>
               <p>Vlada je obravnavala statusna vprašanja in razmere v javnem podjetju 13. oktobra
                  1994 in sprejela ustrezne sklepe za odpravo ugotovljenih pomanjkljivosti oziroma
                  nepravilnosti. 8. decembra pa je Vlada problematiko javnega podjetja ponovno
                  obravnavala in sprejela sklepe, s katerimi se dokončno prilagaja javno podjetje
                  zakonu o javnih gospodarskih službah, zakonu o gozdovih in drugim predpisom.</p>
               <p>Glede na povedano zavračam kakršne koli očitke, da bi ravnal v nasprotju s sklepi
                  Vlade oziroma v nasprotju z zakonom o Vladi in zakonom o javnih gospodarskih
                  službah, ko gre za javno podjetje Snežnik.</p>
               <p>Tisto, kar pa seveda lahko posebej izbije sodu dno, pa so nekatera statusna
                  vprašanja, ki so vezana na zaposlene v tem javnem podjetju Snežnik.</p>
               <p>Direktor, ne bom imenoval pač priimka, ker ni nobene potrebe za to, je imel
                  individualno pogodbo in po tej individualni pogodbi mu je bila zagotovljena neto
                  mesečna plača v višini 5.500 nemških mark. To je seveda osnovna plača, brez vsega
                  tistega, kar pride zraven. Ne bom zdaj bral nagrade, pa koliko je udeležen pri
                  dobičku, pa kaj vse mu še pripada zraven.</p>
               <p>Direktor podružnice je na koncu upravičen do: povrnitve stroškov za delo na domu v
                  obliki poravnave računov za telefon in tako naprej; uporabe sodobne osebne
                  računalniške in komunikacijske opreme, od PC Nout booka in tako naprej, do
                  povrnitve stroškov za eno službeno obliko letno, mesečno pa do povrnitve stroškov
                  za osebno nego in rekreacijo, vendar le do višine 5% neto OD na tekoči mesec in
                  tako naprej.</p>
               <p>In sedaj govorite o tem, kako so naši gledalci razmerjeni ob tem, ob takšnih
                  mizernih plačah morajo živeti danes. Tako pa se je delalo v podružnici javnega
                  podjetja Snežnik. Takšnih pogodb je bilo 13, vmes pa smo imeli tudi dva delavca,
                  ki sta bila hkrati delavca ministrstva in sta imela še individualno dodatno
                  pogodbo, s katero sta pokrila razliko, ki bi jo imela, če bi sedela v javnem
                  podjetju Snežnik in potem sta si dva gospoda, eden delavec Ministrstva za obrambo,
                  drugi pa delavec javnega podjetja Snežnik, čez mizo podajala račune in
                  obračunavala 2 in pol procentno provizijo. Takšnih stvari preprosto ni bilo mogoče
                  dovoliti in zato smo ukrepali na način, kakor smo morali ukrepati.</p>
               <p>Gospod Hvalica je rekel, da niso bili izvajani takšni komunikacijski treningi.
                  Bili so v Ministrstvu za obrambo v Ribnem v letu pred tem. Še enkrat vam
                  zagotavljam, tudi vsi pokrajinski štabi v sestavi Ministrstva za obrambo so
                  sestavni del Ministrstva za obrambo in za to je tam tudi šlo.</p>
               <p>Očitali ste, gospod Hvalica, nekatere stvari, ki se nanašajo na helikopterje.
                  Zastavili ste vprašanje in zato vam bom nekatere stvari skušal pojasniti. Res je,
                  zadnjič, ko je bila seja, katere so se udeležili nekateri člani Odbora za obrambo,
                  ste imeli obveznosti in ste zato iz tega razloga morali predhodno oditi.
                  Predstavniki Ministrstva za obrambno so v drugem delu odgovorili na vsa vprašanja,
                  ki jih je zastavil gospod Hvalica. Vprašanje se je glasilo, zakaj vsi potencialni
                  komisionarji niso vedeli za število helikopterjev, ki so bili predmet razpisa?
                  Citiral je pripombo predstavnika ene izmed slovenskih firm, ki je na odpiranju
                  dokumentacije, to je zapisnik z dne 18.8.1994,  interveniral, da ni vedel za
                  količino, se pravi število helikopterjev, ki jih Ministrstvo za obrambo kupuje za
                  potrebe slovenske vojske, drugo slovensko podjetje pa naj bi vedelo za število. Iz
                  dokumentacije, ki jo je prvoimenovana firma predložila na tem istem odpiranju
                  dokumentacije, je jasno razvidno, da ta firma ponuja pet transportnih in dva
                  šolska helikopterja, tako kot tudi drugi ponudnik.</p>
               <p>Iz dokumentacije je čisto in jasno, da je res tudi drugi ponudnik ponujal pet
                  transportnih in dva šolska helikopterje in na koncu tega skupnega pregledovanja so
                  tudi člani Odbora za obrambo, ki so tam sodelovali, to zadevo ugotovili. Skratka,
                  da za tiste, ki niste spremljali zgodbe od vsega začetka, gre za vprašanje, kdo bo
                  opravil komisionarski posel pri uvozu helikopterjev. 22 firm je dvignilo
                  dokumentacijo, nekatere od teh so dale svoje ponudbe, tudi ta, o kateri govori
                  gospod Hvalica, je dala svoja ponudbo, ampak, ker je bila njena ponudba dražja od
                  druge, ni bila izbrana. In na koncu bi rad povedal, da do danes po končni izbiri
                  nihče ni dal pisne pritožbe, da bi karkoli v zvezi s tem ne bilo v redu. Prosim pa
                  seveda, da kaj o tem rečete tudi tisti poslanci, ki ste sedeli v nadaljevanju tudi
                  takrat, ko gospoda Hvalice ni bilo več.</p>
               <p>Vračam se nazaj. Gospod Polajnar, pomotoma sem preskočil eno od vaših dilem.
                  Vprašali ste, zakaj nisem nikogar odslovil v zvezi s temi komunikacijskimi
                  treningi, kajti, ko se je ugotovilo za kaj gre, bi moral ukrepati in nekoga
                  odsloviti. Izvajanje teh, kot vi pravite, komunikacijskih treningov, mi pa smo to
                  poimenovali seminar z delovnim naslovom <q>"ustvarjalni tim"</q> itd., je bilo v
                  pristojnosti pogodbenega partnerja. Ta je najel svojega podizvajalca. In tako kot
                  je danes nekdo že pravilno ugotovil, tukaj je ta kaseta last izvajalca. Ni last
                  Ministrstva za obrambo. Proti komu bi lahko ukrepal in kaj bi lahko v tem primeru
                  storil, je seveda drugo vprašanje. Ampak rad bi vam povedal naslednje. Izvajalec,
                  izvajalec tega usposabljanja, to je firma Dedalus, se je odrekla sodelovanju s
                  firmo Pristop in nas potem tudi pisno o tem obvestila. Tisto, kar je pa v zvezi s
                  tem treba povedati, glede na to, kar ste govorili nekateri drugi današnji
                  razpravljalci, pa je vprašanje kako je lahko ta kaseta zašla v javnost? To je
                  seveda vprašanje, ki je legitimno in ki terja svoj odgovor. Moram vam povedati, da
                  se ne pustim pripeljati v skušnjavo, da bi kdorkoli na Ministrstvu za obrambo
                  moral prijeti civilno osebo, ki se jo zaloti pri takem ali drugačnem dejanju. Zato
                  je Ministrstvo za obrambo predlagalo pristojnemu tožilstvu, da opravi preiskavo o
                  tem, kako je ta kaseta odšla v javnost in od kod je prišla. Čakamo, da se bo
                  pristojno tožilstvo temu primerno tudi organiziralo in odločilo, kako naprej.</p>
               <p>Mnogi ste danes uporabljali prispodobo s sirom, češ da je Ministrstvo za obrambo
                  prestreljeno kot švicarski sir. Ministrstvo za obrambo je o stvareh, ki se na
                  Ministrstvu dogajajo, obvestilo za to pristojne organe. Omenil sem sedaj že
                  tožilstvo. Hkrati pa moram povedati, da pri tem zelo tvorno sodelujemo tudi z
                  Ministrstvom za notranje zadeve in tudi SOVA je obveščena o vseh podrobnostih in
                  stvareh, s katerimi se soočamo. Tisto, kar je v pristojnosti Ministrstva za
                  obrambo, lahko storimo sami. Tisto, kar pa ni v naši pristojnosti, pa ne moremo,
                  ne smemo in ne bomo počenjali. Za to so pristojni drugi organi in ti bodo ukrepali
                  tako, kot je v zvezi s tem potrebno.</p>
               <p>Gospa Omanova je govorila o možnostih zaposlovanja bivših kadrov Jugoslovanske
                  ljudske armade, češ da naj bi resnično novačili take ljudi oziroma njena razprava
                  je v glavnem zastavljala vprašanje, kako je mogoče in zakaj lahko Ministrstvo za
                  obrambo zbira take podatke? Čemu bi to lahko pravzaprav služilo?</p>
               <p>Cela vrsta vprašanj prihaja na Ministrstvo za obrambo v zvezi s statusnimi
                  vprašanji nekaterih, ki bi se radi zaposlili in seveda dokazujejo, da so
                  prestopili na našo stran pravočasno, ali pa, da so bili nekje drugje, pa niso
                  počeli nič hudega zoper slovensko državo. Vedno znova se pokaže, da so ljudje iz
                  različnih razlogov ostali izven države dlje časa.</p>
               <p>Gospa Omanova, ne morem se strinjati z vami, ko ste rekli, da bi vsi domoljubi
                  prišli domov. Kakšen domoljub je ostal tudi tam zaradi svoje družine in je počakal
                  kakšen mesec. Torej, prosim, da nimamo vnaprejšnjih sodb. Nikogar ne branim, ampak
                  vem, da imajo ljudje tudi hude stiske.</p>
               <p>Rad bi povedal samo naslednje. Do danes nismo zaposlili nikogar, ki ne bi
                  pravočasno prestopil na našo stran. Dobivam pa vsak teden pritožbe posameznih
                  ljudi, ki pravijo, da so pisali že ne vem kolikokrat pa jih nočemo zaposliti. Ko
                  naša šesta uprava pogleda po dokumentaciji, se jasno ugotovi, da so bili med tem
                  tudi v Zboru narodne garde hrvaške vojske, nekateri so se borili tudi v Bosni,
                  odšli so v Jugoslavijo, tam obupali in se sedaj vračajo nazaj. Nobenega od teh
                  nismo zaposlili. Naročili pa smo generalštabu slovenske vojske, naj nam vendar za
                  božjo voljo dan nek pregled koliko je teh ljudi, na katere moramo računati, kajti
                  to je pa sedaj vir, skozi katerega pa lahko nekatere druge države vdirajo v
                  obrambni sistem. Želimo vsaj približno vedeti, kakšno je potencialno število
                  takšnih ljudi. Res pa je bilo tisto pisanje, ki ga je generalštab posredoval
                  navzdol v pokrajine, milo rečeno, neprofesionalno. To, gospa Omanova, imate prav
                  in vem in verjamem, da se je marsikateri častnik začudil, ko je to pisanje dobil.
                  Ampak to mora vzeti v svoj zakup generalštab slovenske vojske. Na kadrovski
                  komisiji, ki je sprejela sklep o tem, je bil tudi predstavnik generalštaba in je
                  samo enostavno, kot so včasih rekli na jugu, <q>"prosledio"</q> oziroma poslal naprej,
                  brez da bi zadevo predelal na način končnega uporabnika. Tukaj imate prav, ko se
                  nekateri iz tega razloga pritožujete.</p>
               <p>Sedaj sem dobil pod roke ta dokument firme Dedalus, ki se glasi takole. Na podlagi
                  vsestranske strokovne analize izvedbe treningov javnega nastopanja sva ugotovila,
                  da je ekipa, ki jih je izvajala, s posnetim materialom ravnala nestrokovno in
                  neodgovorno in s tem povzročila Ministrstvu za obrambo Republike Slovenije in
                  centru Dedalus veliko večrazsežno škodo. Odločila sva se, da sodelovanje z družbo
                  Pristop, ki je temeljilo na kolegionalnem dogovoru prekineva. Potem sva 30.11.1994
                  osebno obvestila direktorja družbe, gospoda tega in tega. Obžalujeva in tako
                  naprej.</p>
               <p>Gospod Šetinc je danes govoril o tem kam je treba nasloviti pravzaprav ta ugovor,
                  ta očitni ugovor. In to je izvajalec, ki je to zadevo izvajal. Nikoli se nisem
                  pogovarjal z nobenim od izvajalcev, nikoli nisem sugeriral nobeno od vprašanj in
                  gospe in gospodje, tisti, ki me hočete držati za jezik, se boste tudi spomnili, da
                  sem v prvem javnem nastopu rekel, da bi bila neumnost, če bi zastavljali politična
                  vprašanja. Pa so jih vseeno zastavljali in moral sem pač požreti slino in
                  ugotoviti, da se je to tam pač dogodilo. Tudi to so jih vprašali.</p>
               <p>Na drugi strani pa je iz analize, ki jo je izvajalec pripravil za svojo tiskovno
                  konferenco, tudi jasno razvidno, da je šlo za 290 različnih vprašanj. Danes pa, ne
                  me tudi vleči za jezik, smo se pogovarjali okrog desetih vprašanj, ki so se vsa
                  vrtela na eno in isto temo.</p>
               <p>Doktor Pučnik je govoril o mojem osebnem okoriščanju in rekli ste takole. Ta
                  telefon je bil v vaši hiši že prej. Gospod Pučnik, ta telefon v moji hiši ni bil
                  že prej. Prej sem imel dva telefona. Še enkrat povem. Na enem imam telefon, na
                  drugem imam fax. Potreboval sem prosto linijo in to tam, kjer ni moje družine, da
                  lahko normalno delam. Kripto-telefon zahteva uporabo šifre in to ne morem delati
                  skupaj z otroci. Jaz mislim, da to na nek način razumete. Tudi kadar delam na
                  svoji elektronski pošti moram biti sam in to imam v svoji delovni sobi. Gre za
                  zakup ene linije. Ko ne bom več minister, kar sem prepričan, da ne bom večno, bodo
                  to linijo tudi lahko mirno odklopili, ali pa jo bom jaz prevzel na svoje stroške,
                  če me bo, iz ne vem kakšnih razlogov imelo, da imam v svoji delovni sobi še
                  posebno dodatno linijo.</p>
               <p>Vprašali ste me v zvezi z mojim letovanjem, zakaj nisem imel spremljevalca v
                  letalu? Letel sem z Adria Airways, letalo je bilo nabito polno in ni bilo prostora
                  za nobenega varnostnika. Če se le da, poskušam iti brez varnostnika. Zakaj so šli
                  oni z vozilom? Zato, ker nihče ni mogel iti z letalom. In zato, ker načrt bivanja
                  ministra v tujini vedno daje tudi odgovor, kako priti nazaj, če je karkoli
                  pomembnega v tej državi. Takrat so se dogajale tudi pomembne stvari in vedno sta v
                  igri dve varianti. Preprosto si ne moremo privoščiti, da bi, če se nekaj zgodi
                  tukaj, nekdo rekel, minister se sonči na morju in ne more priti, se bo vrnil čez
                  tri dni. Vedno so izdelane tudi variante takojšnjega povratka. Zato so v skladu z
                  oceno ogroženosti in v skladu z načrtom varovanja za to pristojni organi
                  pripravili tudi moj načrt varovanja tam dol. Za to pristojni organi so varnostni
                  organ Ministrstva za obrambo, Ministrstvo za notranje zadeve, za to pristojna
                  služba in v medsebojnem dogovoru in v sodelovanju s hrvaško državo so se
                  dogovorili za način in obseg njihove prisotnosti.</p>
               <p>Rekli ste, kako je mogoče, da smo rezervni del poslali po letalu. Tisto vozilo
                  <q>"Puch"</q> terensko vozilo je vredno 100.000 nemških mark. Kupljeno je bilo za
                  gotovino v Avstriji v tistem poslu, zaradi katerega so sedaj šle ovadbe naprej.
                  Tisto vozilo se je pač pokvarilo. In če tam dol na tistem otoku ali v Splitu
                  nimajo rezervnega dela, je edini način, da rezervni del zagotoviš. Pripeljali so
                  ga zastonj s Croatia Airlains brž, ko je bilo to mogoče; avto so usposobili in so
                  ga tudi vrnili nazaj v našo državo. Kako to, da je prišlo do okvare? Vozilo se je
                  vozniku pokvarilo, nisem ga vozil jaz. To je vozilo, ki pripada VI. upravi,
                  varnostnemu organu Ministrstva za obrambo.</p>
               <p>Kakšni so stroški za alarmno napravo oziroma tehnično varovanje, ocena, načrt
                  varovanja, o tem ste govorili. Ta načrt so naredila pristojna ministrstva.
                  Ministrstvo za notranje zadeve ga je hotelo predhodno verificirati in niso
                  pristali na tako obliko varovanja, ker so zahtevali več. Ker pa jaz ne pristajam,
                  da bi bila moja <q>"bajta"</q> doma bunker, smo se sporazumeli, Ministrstvo za notranje
                  zadeve je popustilo in tega zavarovanja je manj, kot bi ga oni želeli videti na
                  hiši ministra za obrambo. To je vse v zvezi s tem. Stvari so pa narejene na način,
                  da se po prenehanju moje funkcije v enem dnevu lahko vse zadeve odpeljejo drugam.
                  Vprašali ste me, od kod je to plačano. Iz postavke <q>"tehnično varovanje"</q>. To so
                  standardna sredstva, ki se uporabljajo tudi za varovanje drugih objektov. V
                  pisarnah Ministrstva za obrambo v drugih objektih boste videli čisto enaka alarmna
                  sredstva, torej, gre za standardizirano opremo, ki je pač locirana ta hip na tem
                  objektu, objekt se imenuje stanovanje ministra Kacina.</p>
               <p>Uporabili ste termin <q>"parfum"</q>. Za ta parfum ve samo gospod Vasle. To bo moral
                  dokazati na sodišču, ker je to napisal. Sedaj vsi ponavljate zgodbo o <q>"parfumu"</q>.
                  Jaz vam samo zagotavljam, da minister za obrambo na tisti račun ni kupil nobenega
                  parfuma, ker izraelskim varnostnikom res ne morem poklanjati parfuma <q>"Chanel-5"</q>
                  ali nekaj podobnega, kar ste mi rekli. Tega zagotovo nisem kupil. Ampak, ker je
                  gospod Vasle to zapisal, sedaj vsi po vrsti to ponavljate in vzamete kot zdravo za
                  gotovo.</p>
               <p>Gospod Pučnik, rekli ste, ali sem lagal. Dvakrat sem ponovil svojo prisego, danes
                  v dopoldanskem nastopu, ki sem jo dal ob prevzemu te funkcije. Če bi jaz imel
                  trdne dokaze, kako je ta kaseta šla ven, bi vam to lahko tudi povedal. Ker pa
                  trdnih dokazov nimam, ne morem trditi nekaj, kar ne morem dokazati. Zato vam tudi
                  lagati ne morem, gospod Pučnik. Zato pa bodo pristojni organi, če jih to zanima,
                  in jaz mislim, da po vsej tej razpravi, ki smo jo danes imeli se bo pa tudi to
                  ljubljansko okrožno tožilstvo moralo enkrat zganiti in nekaj premakniti in začeti
                  že enkrat to preiskavo, in dati mandat nekomu, da nekaj na tem področju stori.</p>
               <p>Omenjali ste gospoda Draušbaherja, kaj da se mu dogaja na ministrstvu. Ne vem, kaj
                  bi se gospodu Draušbaherju dogajalo na ministrstvu. Gospod Draušbaher je bil
                  delavec podjetja Orbis. To je bilo v času prejšnjega ministra. Potem je bil eden
                  od tistih trinajstih delavcev na individualni pogodbi v Snežniku II. Kaj bi se mu
                  hudega dogajalo na ministrstvu ne vem, ker nikoli formalno ni bil delavec
                  ministrstva in vam na to vaše vprašanje ne morem odgovoriti. Zdaj se mu ne dogaja
                  nič. Kolikor vem, je župan na Muti in več vam na to vprašanje ne morem in tudi ne
                  smem odgovoriti.</p>
               <p>Gospod Kopše je govoril o ministru, ki ima neke ambicije generala. Rad bi povedal,
                  da v teh desetih mesecih, kar opravljam funkcijo ministra za obrambo, nisem nikoli
                  oblekel uniforme in še več, nobeden od državnih sekretarjev, čeprav imata dva
                  pravico nositi uniformo, nista nikoli nastopila v uniformah. In prosim, ne mi
                  govoriti, da imam ambicije generala, ker ne poveljujem vojski.</p>
               <p>Kaj sta videla gospod Lavrinc in gospod Černetič? Nič nista videla. Tisto kaseto,
                  ki jo imamo pri nas, nismo odtujili nikamor in nihče od članov moje stranke je ni
                  videl, in tudi nobene druge stranke, vsaj po mojem mnenju ne, razen če jo je
                  tisti, ki jo je posnel, to pa ni minister za obrambo, ampak nekdo drug, pokazal še
                  komurkoli drugemu.</p>
               <p>Gospa Lukačeva je govorila o tem, ker so vas izzvali, da bi morali opravljati
                  nadzor, da vam nismo posredovali poročila. V Državni zbor smo posredovali poročilo
                  o temeljnih razvojnih programih do leta 2003, to se je zgodilo 26. novembra.
                  Poročilo je pri gospodu Kopšetu in vam je na voljo, nosi pa oznako strogo zaupno.
                  Jaz bi vas opozoril samo na to, da sem danes govoril o tistih nakupih
                  helikopterjev, ker je ta del temeljnih razvojnih programov že nabavljen in ni več
                  predmet pogajanj, vse ostalo, kar pa je še predmet dolgotrajnih pogajanj  pa še
                  vedno nosi oznako zaupno in prosim, da to našo oznako tudi v prihodnje upoštevate,
                  da ne poslabšate pogajalskih pozicij ministra Gasparija, ki se zdaj bori, da bi
                  bile kreditne linije čim cenejše.</p>
               <p>Gospod Partljič je tako zelo literarno govori o vodometih in medeninastih
                  telefonih. V desetih mesecih nisem videl nobenega vodometa in medeninastega
                  telefona, tako da sem na nek način dolžan zaščititi tudi prejšnjega ministra. Ne
                  vem, če je to bilo takrat, če bi bili, tudi ne verjamem, da bi jih preselili. Na
                  ministrstvu za obrambo nimamo medeninastih telefonov in si jih tudi ne želimo.
                  Nočem biti zlonameren, ampak res je tako, gospod Partljič.</p>
               <p>Gospod Geržina je govoril o tem, da je Pentagon razsipništvo. Gospodje, mi imamo
                  danes generalštab Slovenske vojske na štirih lokacijah v Ljubljani. Za to, da
                  general Gutman pride do mene, potrebuje najmanj 20 minut. Za to, da on skliče
                  svoje ključne častnike, potrebuje ravno tako več kot pol ure. Združitev vseh
                  funkcij Ministrstva za obrambo na enem mestu je največja možna racionalizacija, ki
                  jo lahko naredimo. In storili bomo vse, kar je v naši moči, da bi do začetka
                  meseca marca preselili generalštab in sprostili ostale prostore za druge
                  uporabnike, ker stojijo v vrsti tako za Prežihovo kot za tisto lokacijo Pod hribom
                  v Šiški, na Prulah in še kje.</p>
               <p>Gospod Šifrer je govoril o neki publikaciji NATO pakta. Nismo člani NATO pakta -
                  opravičujem se, Šiftar - nismo člani NATO pakta in ne moremo diktirati, kako
                  velike, kako bogate brošure lahko oni tiskajo. Tisto, kar sem takrat na televiziji
                  posebej pohvalil pa je dejstvo, da se je NATO pakt potrudil in Slovenijo
                  obravnaval enakopravno  in tudi v slovenskem jeziku brez kakršnekoli slovnične
                  napake sam izdal to publikacijo, poskrbel za vse ČŽŠ-je in bom rekel, z odliko
                  naredil tisto, kar lahko nam ponudi. Ali bomo mi s tem zadovoljni ali ne, je drugo
                  vprašanje. Ampak vsaj do nas je bil izjemno, izjemno fer. Ravno tako je isti
                  gospod govoril o brniški zgodbi, češ da nočem pojasniti nekaterih stvari na način,
                  ki bi bil prepričljiv in da je moj državni sekretar nekatere stvari nekoč trdil
                  drugače. V zvezi s tem vam bom prebral izjavo državnega sekretarja, ki se glasi
                  takole.</p>
               <p>"V mesecu januarju 1992 me je predstavnik Ministrstva za notranje zadeve
                  telefonsko zaprosil za začasno skladiščenje transportnih kontejnerjev na področju
                  vojaške letalske baze letališča Brnik. O tem sem ravno tako telefonsko obvestil
                  vodstvo Republiškega štaba teritorialne obrambe. Glede na reakcijo je bila
                  informacija vzeta kot obvestilo, brez kakršnegakoli nasprotovanja. Zaradi tega sem
                  tudi dovolil začasno skladiščenje navedenih kontejnerjev. Takšna oblika
                  sodelovanja in pomoči med ministrstvoma je bila do takrat povsem običajna in
                  normalna, saj smo v procesu osamosvajanja in kasneje opravili kar nekaj skupnih
                  akcij in tudi transportov orožja.</p>
               <p>Dne 7.4.1992 me je telefonsko poklical naslovnik mojega dopisa, objavljenega v
                  časopisih dne 22.4. Hotel je vedeti, ali sem jaz dovolil skladiščenje kontejnerjev
                  in zakaj o tem nisem obvestil ministra ali Ministrstvo za obrambo. Seznanil sem ga
                  s celotno zgodbo, nakar me je vprašal, ali sem o skladiščenju imel pisno
                  dovoljenje ministra? Dejal sem mu, da nikoli do tedaj ni bilo v praksi direktno
                  obveščanje ministra in da za skladiščenje, posebno začasne narave, še nikoli nismo
                  potrebovali ali izdajali kakršnihkoli pisnih dovoljenj. Nato je od mene zahteval
                  pisno izjavo, ki je bila objavljena v časopisih, katero sem mu moral takoj
                  posredovati. In vojak je to napisal in poslal.</p>
               <p>Pri tem bi rad poudaril, da je tudi varnostni organ 3. pa še to v Kranju, o zadevi
                  obvestil svojega nadrejenega v 6 upravi, zato se mi je takratna trditev, da
                  minister o tem ni bil seznanjen, zdela neresnična. Smisel te trditve, pa se je v
                  pravi luči pokazal šele nekaj kasneje, ko je bila izrabljena proti meni. Ker
                  menim, da uradni dokumenti ne sodijo v privatno zbirko, niti niso namenjeni javni
                  objavi, sem vse nadaljnje podatke in podrobnosti pripravljen posredovati le
                  ustreznim organom Republike Slovenije in o tem ne bom javno diskutiral". To je
                  izjava državnega sekretarja.                              </p>
               <p>Dopoldan sem vam pa prebral tudi poročilo varnostnega organa, ki se glasi:
                  "Pripadniki 31. območnega štaba opravljajo stražarsko službo na Letališču Brnik,
                  kjer so prisotni tudi policaji specialne enote Ministrstva za notranje zadeve, ki
                  varujejo kontejnerje. Ob nalaganju in odvozu kontejnerjev so enote TO umaknile
                  stražarske službe na podlagi zahteve policajev, tako da prihaja do nezadovoljstva
                  zaradi nezaupanja. Ta dokument je bil posredovan v mesecu februarju. Vse do aprila
                  pa nihče ni reagiral na nobeno obvestilo in šele takrat, ko je Kacin iz zraka te
                  kontejnerje videl in neposredno vprašal ministra, se je začela ta zgodba na nek
                  način odvijati.</p>
               <p>Tisto, kar se je zgodilo po tej interpelaciji, je pa dejstvo, da je minister za
                  obrambo razdelil tale dokument, govorim o prejšnjem ministru, na tiskovni
                  konferenci svoje stranke, iz katere naj bi bilo razvidno, da je 6.550 kosov pištol
                  šlo v Bosno in Hercegovino in to naj bi se zgodilo 3. julija leta 1992. To ni res,
                  ker so bile te iste pištole v našem skladišču še dolgo vrsto mesecev. Minister
                  Janša, takratni minister za obrambo pa je dal dovoljenje za izvoz v neko drugo
                  državo orožje, ki je bilo v skladišču teritorialne obrambe, šele 23.10. leta 1992
                  in takrat so med 12. in 14. uro preko mejnega prehoda bregana peljali 6 tisoč
                  petsto kosov pištol. To je resnica o tej zgodbi. Kot pa sem govoril že prej, je
                  celoten predmet stvar preiskave, ki jo opravlja Ministrstvo za notranje zadeve in
                  je to zadevo odstopilo pristojnemu organu, to je pa v pravni državi lahko samo
                  ustrezno tožilstvo.</p>
               <p>Gospod Verzolak je začel ponavljati zgodbo, ki smo jo doslej demantirali že
                  nekajkrat. Gospod Janez Janša se je zlagal, da smo razorožili častnike na vojaški
                  vaji v Završnici. Republiški štab teritorialne obrambe je to zanikal, Ministrstvo
                  za obrambo je to zanikalo, danes tukaj še enkrat zanikam, vi pa ste to še enkrat
                  danes ponovili.</p>
               <p>Obdaritve za novo leto. To ste govorili danes popoldan. Dopoldan sem vam povedal,
                  da letos prvič minister za obrambo ni dajal nobenih daril, in da tistih milijon
                  900 tisoč, ki naj bi jih zapravili v Celju za nakup daril, so naročila, ki so šla
                  za izdelavo činov, položajnih oznak, odlikovanj in medalj za slovensko vojsko.
                  Nobenih daril ni bilo, ampak to sem povedal že dopoldan in se opravičujem vsem
                  ostalim, ker moram to stvar ponoviti še enkrat.</p>
               <p>Okrog avtomobilov sem vse razložil dopoldan in povedal, da za tem stojijo sklepi
                  pristojnih organov, da je stvar v skladu s pravilniki, da ne gre za nobene
                  luksuzne avtomobile, in da nismo kršili nobenih pravilnikov in tisto, kar piše
                  notri, še enkrat ponovim, naj bi direktor VOMA uporabljal ta nesrečni avtomobil
                  Audi Kvatro in se z njim vozil po Sloveniji sem in tja. Tudi ni res, to sem že
                  dopoldan povedal, da je stanje števca 1060 kilometrov in ga uporabljamo samo ob
                  obiskih tujih ministrov pri nas in to počnemo zelo redko. Nekateri ste mi celo
                  očitali, da premalo pogosto, ker so bili v lanskem letu kar nekateri ministri v
                  srednji Evropi zamenjani. Samo, da vas spomnim, to se je zgodilo na Madžarskem, na
                  Češkem, Slovaškem, Poljskem in tudi v Italiji so ga zamenjali. Ta je imel še
                  bistveno krajši mandat kot jaz.</p>
               <p>Gospod Ribičič mi je dal pa zelo tehtno vprašanje. Kakšne so možnosti, da kdo
                  pride do zaupnih podatkov, ki so pomembni za obrambno sposobnost in bojno
                  pripravljenost slovenske vojske? Težko vam odgovorim 100% na takšno vprašanje,
                  ampak povedati vam moram, da smo ravno zaradi teh obvestili Sovo in Ministrstvo za
                  notranje zadeve, in da nekatere stvari izjemno natančno in zelo koordinirano
                  spremljamo. Osebno pa vendarle moram reči, veliko se je danes tukaj govorilo o
                  politizaciji slovenske vojske. Jaz vendarle verjamem, da je morda naklonjenost
                  politični stranki eno, da je pa sodelovanje s sovražnikom nekaj drugega oziroma s
                  tretjo državo, in da četudi je nekdo simpatizer neke stranke in pri tem nekaj
                  zlorabi za strankarske zadeve, bi vendarle upal verjeti in upam, da so ljudje
                  predvsem domoljubi in Slovenci, in da to odgovorim tudi gospe Omanovi, ki me je
                  vprašala, ali lahko jamčim, da vsi Slovenci, slovenski častniki so Slovenci? Vsi
                  častniki slovenske vojske so slovenski državljani. Morda kdo ni rojen v Sloveniji
                  in zagotovo so tudi takšni in kar nekaj jih je, ampak po vsem tem, kar se sedaj
                  dogaja v drugih predelih, lahko rečem, da so tisti dokončno izgubili svojo prvotno
                  domovino in da je zelo majhna verjetnost, da bi se dogajalo kaj takega, kar vas
                  muči.</p>
               <p>Moram pa pošteno povedati, čeprav ste se nekateri zabavali, da je pa tisto, kar je
                  govoril gospod Poljšak, vendarle bilo povedano tako iskreno, da mu za vsako
                  njegovo besedo, ki jo je tukaj izrekel, popolnoma verjamem. Torej tisto je bilo
                  povedano dobronamerno, on je poleg tega še Primorec in Primorska se v teh stvareh
                  vedno obnaša izjemno državotvorno, tako da moram povedati, da na vaše vprašanje,
                  ali pristanete na tezo, da je notranji sovražnik, moram odgovoriti, da notranjega
                  sovražnika ni. Notranji sovražnik lahko obstoji samo v enopartijskem sistemu,
                  tukaj, kjer je veliko političnih strank, pa se delimo na eni strani vladajočo
                  koalicijo oziroma pozicijo in se delimo na opozicijo. Drug drugega kontroliramo in
                  gospod Poljšak, izogibal bi se termina notranji sovražnik. Tega termina v
                  Ministrstvu za obrambo ne uporabljamo in ga tudi ne smemo uporabljati.</p>
               <p>Nekaj je bilo rečeno o politizaciji o tem, da se izključi častnike slovenske
                  vojske. Tudi enega častnika slovenske vojske nisem izključil, gospod Poljšak.
                  Govorimo samo o prerazporeditvah, vsi so še danes delavci. Tudi tistih ne vem
                  koliko, ki imajo že dva meseca bolniške zato, ker so takoj po prerazporeditvi
                  zboleli. Tisti dobivajo še vedno plačo. Edini od častnikov, ki je odšel, je
                  dotedanji poveljnik prve specialne brigade, ki pa ni želel ostati v Ministrstvu za
                  obrambo in je zahteval, da mu po šestih mesecih preneha delovno razmerje. Sicer je
                  govoril, da bo prišel septembra znova v Ministrstvo za obrambo. To se ni zgodilo,
                  nove prošnje ni vložil in iz te zgodbe ni bilo nobene realizacije.</p>
               <p>Očitali ste mi pa nekaj drugega, mislim, da v drugem paketu očitkov, češ da sem ga
                  postavil znova na dolžnost poveljnika prve specialne brigade. Gospodje, to se ni
                  zgodilo. Rekli ste, lastnoročno sem podpisal. Nisem. Iz tiste odločbe se vidi, da
                  je to računalniška odločba z mojim faksimilom, s to odločbo so pa tudi njemu, tako
                  kot vsem delavcem Ministrstva za obrambo, popravili količnik, ki mu gre zaradi
                  spremembe plač v Ministrstvu za obrambo. Tisto, kar je bilo narobe na tisti
                  odločbi, je, da piše poveljnik prve specialne brigade.</p>
               <p>Delavka, ki je to napako storila mi je poslala pismo v opravičilo. Jaz se lahko
                  pred vami še enkrat upravičim za napako, ki je bila storjena v kadrovski službi,
                  nisem pa tega lastnoročno podpisal in v velikem organizmu se zgodijo tudi take
                  stvari.</p>
               <p>Gospod Poljšak, moj problem ni v tem, da bi imel preveč častnikov. Problem je, da
                  nam častnikov primanjkuje. Teritorialna obramba se tudi stara, tako kot se staramo
                  mi vsi in problem je, kako zagotoviti podmladek. Tukaj je ključni problem, kako
                  pomladiti slovensko vojsko.</p>
               <p>Čemu se posvečajo slovenski častniki? Ali se posvečajo politiki? Pri takem tempu
                  dela kot ga imamo v učnih centrih in v bojnih enotah, se noben častnik ne more
                  posvečati nobeni drugi stvari kot obrambi slovenske države. Lahko pa, da na
                  kakšnem območnem štabu imajo čas tudi, da se ukvarjajo s temi rečmi, ampak se ne
                  bi smeli ukvarjati in če se kdo ukvarja, se ukvarja v nasprotju z veljavnimi
                  navodili oziroma predpisi, ki veljajo v Ministrstvu za obrambo. Se opravičujem,
                  prej sem rekel gospa Omanova, vprašal pa je gospod Poljšak.</p>
               <p>Vsi oficirji slovenske vojske so slovenski državljani. To bi rad ponovil še
                  enkrat. Združena lista oziroma gospa Kožuhova je govorila o tem, kdo koga ogroža
                  oziroma eno vprašanje je bilo prej zastavljeno, koga jaz ogrožam. Jaz ne ogrožam
                  nikogar, ali pač koga ogrožam, kar se vidi tudi po današnjih razpravah. Politično
                  zagotovo koga ogrožam in tudi koga očitno motim. Ampak tako kot Slovenija ne
                  ogroža nobene od naših sosed, potem tudi jaz ne morem ogrožati nobene od naših
                  sosed. Bistvo našega obrambnega sistema je zagotoviti zadostno funkcijo odvračanja
                  morebitne agresije in na ta način preprečiti agresijo, če do konflikta pride, pa
                  to v čimkrajšem času zaključiti in ponovno vzpostaviti popolno suverenost našega
                  ozemlja, zračnega prostora in tudi akvatorija.</p>
               <p>Gospod Peterle me je vprašal, ali je bila zadeva komunikacijski treningi na
                  začetku ali na koncu usposabljanja. Odgovor je, tam nekje v sredini. Res pa je to,
                  da je bilo to ob koncu dneva, ko so bili ljudje že nekoliko utrujeni. Ne mi
                  zameriti, ampak ne bi rad razpredal na to temo, ker nisem sodeloval pri tej stvari
                  neposredno.</p>
               <p>Zastavljeno je bilo vprašanje, zakaj pa neka svetovalka za požarno varnost? Zato,
                  ker je ta dama glavna požarna inšpektorica in ko se nekaj zgodi, pričakujejo, da
                  bo požarni inšpektor tudi dal izjavo. In zato so tudi vsi inšpektorji šli skozi to
                  obliko usposabljanja. Koliko je bila posrečena, imate vsi svoje mnenje. Tudi jaz
                  imam o tem svoje mnenje in bom odslej naprej temu primerno ravnal, ali pa stvari
                  zreduciral na nivo, kot je to nujno potrebno.</p>
               <p>Vprašali ste me gospod Peterle kako je bilo za časa Janše. Ne vem. Tudi ni gradiva
                  o tem. Mislim, da je prav, da tega gradiva ni. In če bi bilo tudi pri nas, da bi
                  bilo tudi pri nas prav, da bi bilo dobro, da tista kaseta ne bi bila nepooblaščeno
                  v prostorih Social-demokratske stranke Slovenije, ampak da je preprosto ne bi
                  nikjer bilo.</p>
               <p>Gospod Černelič je rekel, predati je treba vse kasete. Ne vem, da bi obstajala še
                  kje kakšna kaseta s komunikacijskega treninga. Ko govorimo o neki drugi kaseti, to
                  ni kaseta s komunikacijskega treninga, ampak je to sestavni del dela v enoti in je
                  kot taka tudi arhivirana in jo seveda iz teh razlogov ne moremo in ne smemo
                  uničiti, ker pripada slovenski državi.</p>
               <p>Cela vrsta zelo nizkotnih podtikanj je bila tukaj. Od raznoraznih oblik mojega
                  osebnega okoriščanja. Vem, da veliko gledalcev tega ni videlo ali slišalo
                  dopoldan, ampak jaz ne bi želel to še enkrat tukaj ponavljati.</p>
               <p>Še enkrat bi pa rad povedal naslednje. Interpelacija je legitimno dejanje, dogaja
                  se v parlamentu in vašo voljo moram in bom vzel na znanje, tako kot se boste
                  odločili. Vsekakor pa bi vam rad še enkrat rekel, da ravnam v skladu s prisego, ki
                  sem jo dal pred vami, takrat ko sem postal minister za obrambo. Hvala lepa, ker
                  ste me poslušali, odločitev je pa v vaših rokah.</p>
            </sp>
            <sp xml:id="SDZ1-Redna-28-1995-01-20.sp219">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je prijavil gospod Kopše. Gospod Hvalica, bili ste drugi.
                  Gospod Hvalica, vi ste bili drugi, gospod Matuš je bil tretji in gospa Omanova je
                  bila četrta. Prijavlja pa se tudi gospod Partljič. Če dovolite, bo šlo to po takem
                  vrstnem redu, drugače pa bi vas prosil, gospod Kopše, čeravno ste bili prvi, če
                  lahko odstopite gospodu Hvalici, ker drugače ne bo miru.</p>
            </sp>
            <sp xml:id="SDZ1-Redna-28-1995-01-20.sp220">
               <speaker>IVO HVALICA:</speaker>
               <p>Hvala lepa predsedniku, ki me tokrat ni iztiril, pač pa utiril in priviligiral.
                  Hvala lepa, izjemno sem počaščen. Ne zgodi se vsak dan. Gospod minister,
                  oprostite, ampak to, kar ste vi odgovorili v zvezi s helikopterji, je neresno.
                  Vprašal sem vas konkretno vprašanje. Prosil bi vas, potrebujete 30 sekund, če
                  preberete tisto, kar sem jaz z markerjem podčrtal v torek 17. januarja na Odboru
                  za obrambo. Samo to hočem. Prvi odstavek, ki je markiran in drugi in potem naj si
                  poslanci ustvarijo sodbo sami. To je prvo.</p>
               <p>Drugič, ko ste govorili o izvajalcih komunikacijskih treningov, vam moram
                  povedati, da mi niste odgovorili na to, da ste vi kot naročnik, kot investitor
                  dolžan tudi vedeti, odobriti podizvajalca. To vas ne odvezuje. Tu mi niste
                  odgovorili, sicer pa bi jaz lahko repliciral še dolgo časa, ampak nima smisla. Rad
                  bi, da to zaključimo, rad bi, da glasujemo čimprej, kakršenkoli bo že rezultat.
                  Hvala lepa.</p>
            </sp>
            <sp xml:id="SDZ1-Redna-28-1995-01-20.sp221">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Kopše, imate besedo.</p>
            </sp>
            <sp xml:id="SDZ1-Redna-28-1995-01-20.sp222">
               <speaker>JOŽEF KOPŠE:</speaker>
               <p>Gospod predsednik, gospe in gospodje! Začel bom pri tem zadnjem stavku. Vsa ta
                  stvar, ki smo jo takrat predelovali, je snemana in seveda, ker je to državna tajna
                  in je strogo zaupen material, je shranjena, vendar posnetek vsega tega je možno še
                  enkrat preveriti pod posebnimi pogoji in se vidi, kakšne ugotovitve so bile.
                  Toliko obema v pojasnilo - gospodu Hvalici in gospodu ministru. Rad bi odgovoril
                  na nekatere stvari, ki jih je gospod minister v svojem govoru tukaj poudaril, ki
                  se tičejo dela Odbora za obrambo, predvsem pri kadrovskih zadevah. Danes je bilo
                  dostikrat rečeno, da je imel odbor to trikrat na seji. Na zadnji seji, kjer je
                  bilo obravnavano zadnje poročilo Ministrstva za obrambo, smo obravnavali samo
                  enega častnika predvsem iz tega razloga, ki je bil danes predvsem jasno in glasno
                  večkrat povedan. Ta častnik je privolil, za to obstaja v Odboru za obrambo uradni
                  zapis o privolitvi častnika, da se ga javno omenja. Mi smo to naredili, kar ni
                  uspelo marsikomu narediti, da smo obravnavali samo tistega, ki je privolil. Je pa
                  vrsta častnikov, za katere jaz kot član odbora smatram, da bi rad, zelo rad vedel
                  in da bi tudi javnost zvedela, na kakšen način so bili omenjeni in kje so razlogi
                  za te menjave, kje so ti razlogi. Ali so ti razlogi politični, kakor sedanji
                  minister obtožuje, ali so ti razlogi strokovni, ali so razlogi zaradi, kar je
                  mnogokrat bilo na odboru izrečena ministrova pojasnitev, da so razlogi predvsem
                  napredovanje teh častnikov. Tudi obstaja dokumentacija o teh častnikih, ki ni bila
                  danes uporabljena in ne prikazana, ki so jo častniki prinašali posameznikom iz
                  odbora, odločbe Ministrstva za obrambo, da se člani odbora - na to moram reči, da
                  sem upravičeno ponosen, zavedajo odgovornosti do javnosti in posameznega človeka
                  in človekovih pravic je bil samo eden častnik obravnavan po vsem tistem, kar smo
                  želeli na Odboru za obrambo iz enega samega razloga, ker ta častnik je v to
                  privolil in zato obstaja.</p>
               <p>Odbor še ni zaključil te obravnave, ker je dal še dodaten zahtevek ministru in bo
                  dodatno obravnaval te stvari pri tem ministru, ali pa katerem drugem ministru, ker
                  je to preveč resna stvar, da bi jo prepustili naključju.</p>
               <p>Druga stvar - v tem poročilu za uresničevanje programov nabave vojaške opreme za
                  leto 1994/1995 je resnično in to mi je minister povedal, Odboru za obrambo, tudi
                  vsi člani odbora o tem niso govorili, je skrbno shranjeno, je strogo zaupne
                  narave, je prva stopnja tajnosti, vendar kot predsednik odbora sem dobil kopijo
                  zahteve gospe Lukačeve, da gospod, kar je pravilno naslovljeno, predsednik
                  Državnega zbora posreduje ta material gospe Lukačevi na Odbor za nadzor proračuna.
                  Te pravice kot predsednik odbora nimam. Jaz sem dolžan po predpisih vrniti to
                  poročilo ministrstvu in ministrstvo se bo odločilo na zahtevo predsednika
                  Državnega zbora, ali bo to izročilo Odboru za nadzor proračuna, ali pa bo kako
                  drugače ravnalo. Ta del poročila, ki smo ga mi obravnavali, smo ga obravnavali in
                  bomo na odboru po poročilu te komisije, ali bi rekel, dela odbora, ki je
                  obravnaval to poročilo, sklepali na odboru in po tistem bo seveda vrnjeno, če ne
                  bo dodatnih zahtev, vrnjeno Ministrstvu za obrambo. Ministrstvo za obrambo in pa
                  predsednik Državnega zbora se bosta pa odločila o tem, ali bodo posredovali Odboru
                  za nadzor proračuna, kar je normalen potek. Ne morem si nikakor dovoliti, da kot
                  predsednik odbora dajem takšno zaupno poročilo direktno gospe Lukačevi na osnovi
                  dopisa, ki sem ga dobil v vednost in je bilo poslano predsedniku Državnega zbora.
                  Drugih replik za enkrat nimam. Hvala lepa.</p>
            </sp>
            <sp xml:id="SDZ1-Redna-28-1995-01-20.sp223">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Matuš.</p>
            </sp>
            <sp xml:id="SDZ1-Redna-28-1995-01-20.sp224">
               <speaker>ŠTEFAN MATUŠ:</speaker>
               <p>Gospod predsednik, spoštovani! Omenili ste glede izsiljevanja političnih stališč.
                  Mislim, da nihče za tem pultom ni trdil, da ste vi izsiljevali taka politična
                  stališča oziroma take odgovore ali postavljali taka vprašanja. To je bilo
                  opravljeno na podlagi komunikacijskih treningov. S tem mislim, kot sem že ob
                  svojem nastopu povedal, da je zame pomembno, kakšna so bila ta vprašanja. Iz same
                  interpelacije je bilo nekaj vprašanj navedenih. Lahko pa še enkrat rečem, da so
                  bila politična. Če samo enega še enkrat izpostavim, recimo, ki se je glasilo tako:
                  <q>"Za koga ste glasovali na zadnjih volitvah?"</q> Nihče v tej dvorani ne more zanikati,
                  da to ni politično vprašanje, ki je več ali manj z ustavo prepovedano, prepovedano
                  pa je celo z zakonom. Če povem, recimo, zakon o volitvah v Državni zbor v 10.
                  členu, drugi odstavek, je jasen. Nihče ne sme biti klican na odgovornost zaradi
                  glasovanja, niti se ne sme od njega zahtevati, naj pove, ali je glasoval oziroma
                  zakaj ni glasoval. Jaz ne vem. Komentar ni več potreben. Na to ne bi več
                  komentiral.</p>
               <p>Kar se pa tiče kadrovskih sprememb. Res sem bil prisoten na Odboru za obrambo, že
                  v svojem govoru sem povedal, da ste to poročilo poslali trikrat, kar ste tudi vi
                  navedli v odgovoru, moram pa reči, da se je sklep odbora glasil: <q>"Minister za
                  obrambo predloži popolno pisno poročilo o kadrovskih zamenjavah z vzroki teh
                  zamenjav"</q>. Vi ste predložili to pisno poročilo trikrat, vendar je bilo nepopolno.
                  Tako je ocenil tudi odbor, zato je bilo to vaše poročilo vsakokrat zavrnjeno.</p>
               <p>Vsa srž problema je v vašem pisnem poročilu. Ne glede na to, da ste vi na odbor
                  pripeljali osebe, ki so bile pripravljene odgovarjati. Vi ste dolžan odboru
                  predložiti pisno poročilo.</p>
               <p>Moj srž glede kartice se pravzaprav ne nanaša na vaše ime, saj ni bistvo problema
                  vašega imena. Bistvo problema je, ker je bila med Ministrstvom za obrambo in
                  podjetjem Eurocard oziroma <q>"Plasis"</q>, sklenjena pogodba za poslovanje s službeno
                  Eurocard kartico. Jasno, da se je ta službena Eurocard kartica morala glasiti na
                  vaše ime, ker se ne more ne na moje ne na kakršno drugo. Tisti, ki jo uporablja,
                  to je dejstvo. Vendar, kje vam zakonska podlaga, da se je sploh lahko taka pogodba
                  sklenila, da lahko pridobite to kartico. Kot je odgovoril gospod Peterle v eni od
                  svojih navedb, da mu sploh ni znano, da bi ministri uporabljali take kartice. Se
                  pravi, to je neka posebnost. V enem, mislim, da v dopoldanskem delu, ste v
                  odgovoru navedli, da je to urejeno z uredbo v Uradnem listu št. 38 z dne
                  30.6.1994. Ta uredba ne govori o kreditnih karticah, ampak o povračilu stroškov,
                  ki se po predložitvi računov vrnejo osebi, ki so imele stroške na potovanjih. Celo
                  več je, v 17. členu govori, da morajo biti za reprezentanco ti stroški posebej
                  odobreni. Torej, vseeno bi zavrnil, da nimate pravne podlage, da posedujete tako
                  kartico. Moral bi mogoče še povedati, da je to kreditna kartica in za kreditiranje
                  proračuna mora biti to urejeno z zakonom. Ker v bistvu preko kreditne kartice gre
                  za kreditiranje proračuna, ki vam ga kreditira družba Plasis, tako da je to
                  določeno v ustavi. Mislim, da gre tukaj za eklatantno kršenje zakonodaje. Ne bi še
                  enkrat ponavljal nakup v Duty Free Shopu, to je jasno evidentno iz dokumenta,
                  karkoli ste že kupoval. Duty Free Shop ne zavzema ne stroškov prevoza, ne
                  letališke takse itd. Duty Free Shop, v njem so pač izdelki celo višjega ranga,
                  torej se lahko smatra, da gre tukaj za osebno potrošnjo. Če je pa šlo za
                  kakršnokoli reprezentanco, je pa to po tem zakonu posebej urejeno oziroma po tej
                  uredbi, ne po zakonu, ki si jo pač verjetno lahko uredite tudi sam. Ampak ne da se
                  prepričati, da ste pač šli v bistvu Duty Free Shop iz kakršnihkoli drugih namenov
                  vendar samo lahko ste to naredil iz osebnih namenov in to na račun, še enkrat
                  trdim, na račun davkoplačevalcev.</p>
               <p>Izognili ste se vprašanju, in sicer na podlagi katerega zakona ste pridobili
                  oziroma pridobivali soglasje predsednika države za kadrovske zamenjave. Vi ste v
                  odgovoru navedli člen, mislim da 51 zakona o obrambi, vendar jaz sem vam jasno
                  povedal, da predsedstvo ne obstoja več, obstoja samo predsednik, torej bi prosil,
                  če se da na to vprašanje tudi odgovoriti.</p>
            </sp>
            <sp xml:id="SDZ1-Redna-28-1995-01-20.sp225">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, za hip sem bil dekoncentriran in sem vam pustil govoriti več kot pet
                  minut, kar je čas za repliko. Prosil bi vas, če počasi zaključite.</p>
            </sp>
            <sp xml:id="SDZ1-Redna-28-1995-01-20.sp226">
               <speaker>ŠTEFAN MATUŠ:</speaker>
               <p>Bom kar zaključil in bom končal. Hvala lepa.</p>
            </sp>
            <sp xml:id="SDZ1-Redna-28-1995-01-20.sp227">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Omanova.</p>
            </sp>
            <sp xml:id="SDZ1-Redna-28-1995-01-20.sp228">
               <speaker>IRENA OMAN:</speaker>
               <p>Hvala lepa, kolegice in kolegi, minister, jaz bom krajša. Vesela sem, da do danes
                  niste zaposlili po vaših besedah nobenega od spornih oficirjev JLA, ki niso
                  pravočasno prestopili v TO. Če to drži, vas povabim potem na kavo, ampak tako, da
                  bom jaz lahko vas nadzorovala.</p>
               <p>Potrdili ste tudi verodostojnost dokumenta, poslanega iz kadrovske službe na
                  Republiški štab teritorialne obrambe. Dejali ste, da je tekst, dovolite da še
                  enkrat citiram: <q>"V zvezi s sklepom kadrovske komisije, da se pripravi spisek oseb,
                  ki so bile v delovnem razmerju v JA in niso podpisale izjave o pristopu, prosimo,
                  da nam dostavite podatke za osebe, ki so za Ministrstvo za obrambo zanimive za
                  zaposlitev, predvsem za tiste, ki imajo sedmo stopnjo izobrazbe, tudi s podatki o
                  vojaškem znanju."</q></p>
               <p>Torej, dejali ste, da je ta tekst oziroma ta dopis neprofesionalen, neroden,
                  amaterski.</p>
               <p>Legitimno je seveda razmišljanje tudi o smeri, v kateri je dokument napisan in
                  vsebina vzame tukaj, je jasna in ni sporna. Seveda se lahko sprenevedamo. Če se
                  motim in če mi oporekate, če torej vidim strahove, zakaj ste potem vi in Vlada v
                  uradnem dopisu z dne, ki sem ga citirala že prej, odgovarjali, da ste podatke
                  zbirali za Službo VOX in Službo za pomilostitve in vloge pri uradu predsednika.
                  Tukaj, oprostite, nekaj ne štima. Če je torej vsa zadeva tako nedolžna, zakaj
                  potem ovinkarjenje ali bolj direktno laž, da tovrstne podatke potrebujeta omenjeni
                  službi. Sami ste namreč prej dajali, da podatke zbirate zato, ker rabite pregled v
                  Ministrstvu za obrambo in iz nekaterih varnostnih razlogov.</p>
               <p>Torej, sprašujem vas, zakaj potem drugačen odgovor iz uradnega dopisa na
                  interpelacijo? Hvala.</p>
            </sp>
            <sp xml:id="SDZ1-Redna-28-1995-01-20.sp229">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Partljič.</p>
            </sp>
            <sp xml:id="SDZ1-Redna-28-1995-01-20.sp230">
               <speaker>TONE PARTLJIČ:</speaker>
               <p>Gospod minister, zlasti pa gospod sekretar, Bogataj, pa tudi gospod Janez Janša,
                  če slučajno kje pri televizijskem sprejemniku spremlja to nadaljevanko, se
                  opravičujem, če sem rekel, da sem v primeru oziroma v ilustraciji nečesa, kar
                  sicer mislim, da je država, da sem videl na vašem ministrstvu stvari, ki jih ni.
                  Skoraj zdravniško bi lahko dokazal, da sem bil trezen. Lahko sem literarno kaj do
                  kam fabuliral, lahko pa sem se preprosto zmotil v ministrstvu, kar bi bilo tudi
                  možno.</p>
               <p>Hotel sem pa reči naslednje, da spomnite se tudi, tako, na pol v šali je
                  izgledalo, ko smo sprejemali en proračun in sem protestiral za nizka sredstva za
                  kulturo in kakor je že običaj, in sploh nisem tukaj edini, za relativno visoka
                  sredstva za obrambo in sem rekel, da če pogledamo ministra Janšo, ki je še takrat
                  bil in to je bilo tudi po takšnem obisku, da vedno pričakujem, da bi lahko iz
                  svojega lepega žepa potegnil in dal mi kakšen tolar. Ko pa srečam gospoda
                  Peterleta, pa mi gre roka - se opravičujem, gospoda Sergeja Pelhana, pa mi gre
                  roka sama v žep, da bi mu, kot kulturnemu ministru nekaj dal. Mislil sem tudi na
                  pogoje, v katerih sta oba živela oziroma še živijo. Se torej opravičujem četudi
                  sem trdno prepričan, da pa vzdrži moja pripomba, da sem na nekaterih državnih
                  organih, pa tudi na ministrstvih imel vedno občutek, tukaj pa imajo dosti denarja,
                  pa ne šparajo z njim, za razliko od kakšnega drugega ministrstva.</p>
               <p>Se pa opravičujem, če sem izbral napačen primer.</p>
            </sp>
            <sp xml:id="SDZ1-Redna-28-1995-01-20.sp231">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Verzolak.</p>
            </sp>
            <sp xml:id="SDZ1-Redna-28-1995-01-20.sp232">
               <speaker>IVAN VERZOLAK:</speaker>
               <p>Hvala za besedo. Gospod minister Kacin! Kljub vaši retorični sposobnosti mi niste
                  odgovoril na bistveno vprašanje oziroma mojo obtožbo. Tiste stvari, ki ste jih, o
                  tistih darilih, telefonih in pa to, to niso bistvene stvari za slovensko državo.
                  To so, zame je to vprašanje morale ministra, kako je s temi zadevami posloval. Kaj
                  sem hotel vprašati? Bistveno, oziroma kaj sem vas obdolžil. Kaj je z borbeno in
                  strokovno usposobljenostjo slovenske vojske? To sem vas obdolžil, da stroškovno in
                  borbeno ni usposobljena in sicer, dokaz sem rekel zakaj. V lanskem letu jeseni je
                  bila načrtovana večja taktično stratežka vaja, ki pa baje po vašem ukazu ni bila
                  izvedena z izgovorom, da borbene enote niso usposobljene. Verjemite mi, da se
                  nekaj spoznam na te stvari. 30 let sem kot oficir v rezervi bil in vsako leto, še
                  1989 leta sem bil na vojaških vajah v Slunju, pa še celo 1990 leta sem dobil
                  poziv, vendar je bilo potem preklicano. Tako, da o teh zadevah mi ne morete
                  prodajati bučnic. Pa še nekaj, kdo je nadrejen načelniku general štaba? Prvi je
                  minister za obrambo in pri teh zamenjavah v ministrstvu visokih uradnikov oziroma
                  oficirjev sem trdno prepričan, da te zamenjave niso prišle od načelnika general
                  štaba, ampak od vas oziroma od vašega vrhovnega poveljnika po ustavi, to je
                  predsednika države. Tako. Prosim, če lahko na to odgovorite. Hvala.</p>
            </sp>
            <sp xml:id="SDZ1-Redna-28-1995-01-20.sp233">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Vika Potočnik je tudi prosila za repliko.</p>
            </sp>
            <sp xml:id="SDZ1-Redna-28-1995-01-20.sp234">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Ko sem se prijavila na diskusiji, sem slišala,
                  kaj bo pa mirovnica znala povedati o vojski. To, da sem zaskrbljena. Tam, kjer so
                  vojske, so tudi vojne in upam, da to ni vojna v Sloveniji, kar počenjamo danes in
                  kar so namigovale nekatere diskusije. Moram povedati, da mi je bilo težko priti
                  sem za to govornico, ker se mi zdi, da argumenti, dokazila, pojasnila pomenijo
                  malo. Predvsem sem zaskrbljena nad besedami gospoda Pučnika, ki je rekel, ja,
                  imejte ga, imejte ta kamen za svojim vratom, mi bomo vojno nadaljevali. Do kod, do
                  kam? Kakšna cena bo te države? Oglasila sem se predvsem zaradi tega, ker tudi kot
                  članica Odbora za obrambo želim nekatere stvari pojasniti zaradi tega, da bom tudi
                  sama imela neko boljšo vest. Mislila sem, da bo to storil gospod predsednik
                  odbora, ker  bi se tudi on moral, danes je velikokrat tukaj nastopal, zavedati
                  odgovornosti, da tudi ta odbor vpliva, oblikuje strategijo, koncept in tudi vpliva
                  na politizacijo ali depolitizacijo te vojske.</p>
               <p>Kadrovske zadeve je dejstvo, da jih je odbor velikokrat obravnaval. Dejstvo je
                  tudi, da je večina poslancev zmeraj neprestano zahtevala neke nove dokaze oziroma
                  nove obrazložitve, čeravno, ko smo pogledali, kaj smo vse dobili, bi lahko na ta
                  vprašanja že imeli odgovore.</p>
               <p>Dejstvo je, da na obrambnem ministrstvu oziroma gospod Kacin ni odpustil nikogar,
                  da so bili res prerazporejeni. Je pa neko drugo dejstvo, kar je zaskrbljujoče, da
                  je večina visokih funkcionarjev v bivšem obrambnem ministrstvu zapustila to
                  ministrstvo prostovoljno in se zaposlila na eni od strank, ki je danes največ
                  govorila in imela pripomb. To je vprašanje, kje se je začela politizacija in kako
                  se naprej politizira.</p>
               <p>Naslednje. Kot članica Odbora za obrambo imam naslednje. Dejstvo je, da smo na
                  zaprti seji obravnavali tako imenovano poročilo oziroma informacijo tudi o nabavi
                  helikopterjev. Moram zatrditi in dejstvo je, da je gospod Hvalica postavil to
                  vprašanje, dobila se je posebna skupina in tudi na tej komisiji sem sodelovala
                  sama. Gospod Hvalica, je res, kot je rekel, hitro našel tisto, kar je želel in to
                  v zapisniku. Upam, da sedaj to, kar sedaj govorim, ni strogo zaupno, stroga tajna.
                  Bi pa tudi jaz rada, da bom točna, precizna. Piše v enemu od predstavnikov
                  podjetij, da niso bili seznanjeni s številom. Dejstvo je, da zapisnik govori
                  naslednje, popolnoma na koncu. Tega pa gospod Hvalica in tudi nekateri niso želeli
                  videti in bilo bi korektno, da bi zapisnik prebral do konca, kjer piše: <q>"Vsi člani
                  oziroma vsi predstavniki, ki so se prijavljali, so bili seznanjeni s pogoji in
                  niso imeli pripomb."</q> Jaz bi prosila, ker jaz povzemam, boljše bi bilo, da točno
                  citiramo.</p>
               <p>Gospod Hvalica, po tistem, ko ste vi zapustil ta sestanek, sem jaz postavila
                  dodatna nerodna vprašanja, ki so sledila vašemu  sumu. Moram vam reči, da je ne
                  samo tisti del, ki ste ga vi prebrali, tudi na prej je še bilo, da sta bila dva
                  sestanka, če se mi ne zdi. Na enem sestanku iz tega podjetja sodelovala ena
                  predstavnica, na drugem sestanku pa drugi predstavnik, ki je na koncu tudi
                  podpisal tisti zadnji stavek, ki govori, da so bili vsi obveščeni o enakih
                  pogojih.</p>
               <p>Gospod Hvalica, šla sem še naprej in sem povprašala vse predstavnike, ki so takrat
                  sedeli. Mislim, da so to visoki funkcionarji oziroma strokovnjaki iz Ministrstva
                  za obrambo. Ali prisegate v svojem imenu, da je bil razpis korekten v skladu z
                  zakonodajo in z vsemi uzancami, ki jih ima napisane. In prosim vas, ali v imenu
                  vas odgovori en posameznik, ali se boste izjasnjevali vi vsi.</p>
               <p>Moram reči, da so vsi imeli pritrdilno, mislim, da je bilo, mislim, da sta dva
                  govorila, če se sedaj ne motim, gospod Predan je tudi sodeloval na tem in tudi
                  gospod Kopše in tako naprej in takšna je bila resnica tega sestanka, tega
                  pogovora. Vprašala sem tudi, ali je kdorkoli od 22 ali 21, ki so se prijavili, dal
                  ugovor, ker ima vso zakonsko pravico na razpisne pogoje, tako kot je bilo to v
                  cestnem primeru, ko se je SCT prijavil in se je izšlo. Do danes, v kolikor imam
                  informacije, ni bilo storjenega tega.</p>
               <p>Zato na podlagi vašega podčrtanega, ampak samo delne resnice, zaključiti za tako
                  veliko obsodbo se mi zdi, gospod Hvalica, da sem morala iti gor in vas spomniti.
                  Mogoče vam lahko samo priporočim, da si greste pogledati tisti del stenograma, ki
                  je bil, pa mogoče bo kakšen drugačen zaključek. Vem pa in verjamem, da argument
                  dejstva tukaj ne bodo pomenila nič. Zaskrbljena pa sem in to ravno nad vašo
                  stranko, če boste res nadaljevali vojno. To sem pa zaskrbljena, ker mislim, kljub
                  temu, da sem mirovnica in da sem nasprotovala in nasprotujem, ker še vedno trdim,
                  tam, kjer so vojske, so tudi vojne, se mi zdi, da je najslabše za Slovenijo in za
                  slovensko vojsko, to kar počenjamo danes. Hvala.</p>
            </sp>
            <sp xml:id="SDZ1-Redna-28-1995-01-20.sp235">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Hvalica se je prijavil k besedi.</p>
            </sp>
            <sp xml:id="SDZ1-Redna-28-1995-01-20.sp236">
               <speaker>IVO HVALICA:</speaker>
               <p>Hvala lepa. Zelo na kratko, tokrat bom rekel, Vika. Spomnite se dobro, da sem
                  trikrat vprašal vse pristojne, naj mi pokažejo pisni dokument, s katerim so bili
                  seznanjeni. Kaj so mi rekli? Da so to rekli samo ustno. Takšen odgovor sem dobil.
                  Ponavljal sem in lahko dokažem z magnetogramom - upam, da se je to snemalo - da
                  sem trikrat to vprašal. Jaz ne morem pomagati, če so mi trikrat odgovorili, da
                  tega ni bilo. Vi pa zamenjujete nekaj. Eno so razpisni pogoji, drugo je pa
                  količina. Veste, najprej je opis dela, druga kolona so komadi, količine in tretja
                  cena. Gre za količino. Cena pa zavisi od količine. Jaz takšnega odgovora nisem
                  dobil. Sicer pa, tu je dokumentacija, naj se prebere tisto, sem že dvakrat rekel,
                  kar sem podčrtal s tekst-markerjem. Potem naj si poslanci ustvarijo svojo...
                  Oprostite, naj se prebere tisto. Jaz sem tisto videl in na osnovi tistega vprašal
                  in bil sem zelo precizen. Ker sem hotel biti tudi siguren sem trikrat ponovil
                  vprašanje. Hvala lepa.</p>
            </sp>
            <sp xml:id="SDZ1-Redna-28-1995-01-20.sp237">
               <speaker>PREDSEDNIK JOŽEF ŠKOLČ:</speaker>
               <p>Gospod Poljšak se je javil k besedi.</p>
            </sp>
            <sp xml:id="SDZ1-Redna-28-1995-01-20.sp238">
               <speaker>MARIJAN POLJŠAK:</speaker>
               <p>Gospod Kacin, vsekakor ste taktičen in en način je tudi ta, da nasprotnika, se
                  narediš, kot da te sploh ni, ali skoraj da te ni napadel. Dobra taktika. Ni
                  pomembno tisto o ... sovražniku. Recimo, Franci Zavrl, gotovo je ena zveza tudi z
                  vami. To ni važno. Pustimo to. Gremo na drugo točko, na politizacijo. Vi ste imeli
                  prav pri tej politizaciji, češ, saj je še premalo oficirjev, saj ni važno, kakšne
                  parcialne orientacije je ta častnik ali kandidat za častnika ali tisti, ki želi
                  biti, ker jih je premalo. Častnikov je enostavno premalo in tako rekoč bi bilo
                  dobro še pa še. Če bi se dogajalo, da bi se dopolnjeval ta častniški kader. Vi ste
                  že skoraj eno leto minister. Jaz bi rad zvedel v mojem okolju, da so sprejeti
                  razni novi častniki v slovensko vojsko, zainteresirani, recimo, starejši od 25
                  let, da tako postavim to mejo. Se pravi, ne tisti, ki se rekrutirajo iz oficirskih
                  šol ali direktno, so najprej vojaki in se tako rekrutirajo, ampak, recimo,
                  starejši, ki so tudi zainteresirani. Malo starejši, ki so tudi zainteresirani. Ali
                  se je to dogajalo. Jaz nimam nobene indikacije, pač pa dobro vem, da so bili
                  fantje, ki so bili v borbi, in to ne samo primorski, ampak tudi tukaj, in so bili
                  tudi člani naše stranke, ki so želeli postati - to je bilo še v času gospoda
                  Janše, ampak gospod Janša je zatrjeval, da on ne zavira tega. Se pravi, mladi
                  slovenski fantje, nacionalisti, pravi bojevniki in bojeviti niso mogli postati
                  častniki, mali častniki ali npr. navadni podčastniki in bojevniki slovenske
                  vojske. Zakaj? Zato, da bi se obrazi in vsebina ter kvaliteta slovenske vojske ne
                  postala ena resnična vojska. Ker če bi bili potem pravi bojevniki, potem bi bila
                  to prava vojska.</p>
               <p>Če bi bila pa Slovenska vojska taprava vojska, res, bi bila pa nevarna sovražniku,
                  ne notranjemu sovražniku, ampak zunanjemu sovražniku. Se pravi, to ste me hoteli
                  malo peljati okoli, ma, tako nekdaj.</p>
               <p>Zdaj pa tisto, kar sem se jaz ustavil in sploh mi niste odgovorili, je bila pa
                  motivacija. Edina stvar, ki sem jo lahko dobil v magnetogramu, sem vzel vaš
                  magnetogram, je bila, mogoče še kaj drugega, kjer ste govorili, jaz si vojaka
                  predstavljam, gotovo, vojak mora biti izvežban, mora biti usposobljen in tako
                  naprej. Ampak taglavno: vojak ima dušo in ima pamet, ima srce in ima pamet in ker
                  ima srce in pamet, dela kot človek. Iz vojaka delati številko, to ne paše meni.
                  Jaz to zavračam. Edina stvar, ki sem jo lahko dobil, je bila, da priznavate, češ
                  da morajo biti sposobni pozitivne motivacije. Potem sem jaz to reduciral in iz
                  tega in sem lahko dobil nacionalno zavest. Vi bi šli lahko tukaj in vsaj rekel: ni
                  pomembno, če je to nacionalist ali če je nacionalna zavest, važno je, da je vojak
                  in da avtomatično dela. Recimo, mogoče je to vaše pojmovanje, zdaj vas provociram.
                  In potem sem vas povprašal, kako ti oficirji, ki so bili v JLA, kako ti oficirji
                  imajo, kako jih testirate, da imajo oni slovensko narodno zavest in da veste, da
                  so to bojevniki kakor se spodobi in sem prištel zraven še tisto množico, ki ste
                  sami priznali, da ni tako majhna, pol pa tisti bivši oficirji JLA, ki pa niso
                  Slovenci, ki jih je mogoče, ne vem, bom rekel kar 20%. Vi bi lahko z rokava
                  stresli vse te podatke koliko je bivših komunistov, koliko se jih je spremenilo,
                  recimo izstopilo iz partije 1988., 1989. leta, saj analize obstajajo, saj ni
                  treba, da bi meni točno povedali ampak da bi mi nakazali. Seveda, če bi mi vi to
                  nakazali, jaz vem, iz prakse dobro zadevo poznam, da stvar ni taka, da ta vojska,
                  ker najvažnejši so časniki, ostaja, bom rekel, na nek način partijska, ne bom
                  rekel komunistična, partijska in naprej se zdaj počasi spreminja v najemniško
                  vojsko, kjer pa še vedno ostaja neka disciplina in bi rekel, ena nadoblast,
                  partijska, še naprej. Uravnoteženje vojske je to, da se uravnoteži in pridejo
                  noter tudi tipi, ki drugače mislijo, ki so drugače politično orientirani. Vsi
                  častniki Slovenske vojske morajo biti preizkušeni ne le v znanju orožja, taktike
                  in ostalih zadev, ampak morajo biti preizkušeni, kaj v srcu in duši misli in ali
                  se je pripravljen boriti ali ne. In to, če govorite, recimo ....<stage>(Se ne
                     razume, ker preveč kriči.)</stage> Eno je tukaj povedal, mislim, da je to
                  gospod Polajnar, v vojni se izkažejo oficirji. Kje je tista vojna, ko so se
                  izkazali? Eni so se, večina se pa ni. Tista vojna je bila relativno majhna.</p>
            </sp>
            <sp xml:id="SDZ1-Redna-28-1995-01-20.sp239">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Pučniku.</p>
            </sp>
            <sp xml:id="SDZ1-Redna-28-1995-01-20.sp240">
               <speaker>DR. JOŽE PUČNIK:</speaker>
               <p>Spoštovani, samo odgovor Viki Potočnik. Gospa Potočnik, to, da bi jaz kdaj rekel,
                  da bomo nadaljevali z vojno, to ste si enostavno izmislili. To ni moja
                  terminologija za politične spopade, to je mogoče vaša terminologija. Jaz tega, da
                  bi mi nadaljevali vojno, nisem govoril, to ste si izmislili, ne vem s kakšnimi
                  nameni. Če vam je to užitek, uživajte. Hvala lepa.</p>
            </sp>
            <sp xml:id="SDZ1-Redna-28-1995-01-20.sp241">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo? Če ne, bi zaprosil, gospod minister še enkrat.</p>
            </sp>
            <sp xml:id="SDZ1-Redna-28-1995-01-20.sp242">
               <speaker>JELKO KACIN:</speaker>
               <p>Najprej odgovor gospodu Hvalici. Gospod Hvalica, lahko prosim za trenutek
                  pozornosti. Dne 28.7. je dama z imenom - samo inicialke bom dal - S.M. v imenu
                  Metalke Comerc, prevzela dokumentacijo za posel, za katerega ste spraševali.
                  Dobila je določila javnega razpisa za izbiro izvajalca brez omejitev. Dobila je
                  temeljne elemente temeljnih razvojnih programov do leta 2003, njihove realizacije
                  v letu 1994. Dokumente razpisa, nakup helikopterjev letal in radarja in zahtevo po
                  varovanju podatkov sprejetih dokumentov. To je prevzela ta dama na datum, kot sem
                  ga imenoval.</p>
               <p>Potem je bilo odpiranje teh ponudb. Ko so se odpirale ponudbe, je predstavnik te
                  iste firme rekel tisto, kar ste vi podčrtali. Predstavnik s podjetja Metalka
                  gospod L. pove, da iz dotične dokumentacije ni bila razvidna kolikšna količina po
                  tipih naročnik zahteva, zato pri izdelavi ponudbene dokumentacije niso mogli
                  posredovati procent popusta glede na količino. Predstavnik tudi pove, da želi, da
                  se v nadaljevanju postopka njim kot ponudnikom omogoči enakopravno sodelovanje. To
                  pove gospod L. Vendar je ponudba firme gospoda L. vsebovala točno iskane količine.
                  Dali so ponudbo za 5 helikopterjev in njihova ponudba ni bila izbrana. Na koncu je
                  bil podpisan zapisnik v imenu Metalke Ljubljana, ga je podpisal gospod D.L. Ta pa
                  vsebuje tudi tole. Prisotni predstavniki ponudnikov na postopek odpiranja ponudb
                  niso dali pripomb. Strokovna komisija je ugotovila, da je postopek odpiranja
                  ponudb potekal v skladu z uvedbo o postopku za izvajanje javnega razpisa za oddajo
                  javnih naročil Uradni list ta pa ta z dne tega in tega. Strokovna komisija je
                  zaključila z odpiranjem ponudb ob 12.45. Gospod Lavrič je ta zapisnik
                  podpisal.</p>
               <p>Še enkrat povem. Vročeni so jim bili štirje dokumenti. Ustno so jim bile povedane
                  količine. Na podlagi teh sporočil so vsi pripravili ponudbe in tudi ta firma je
                  pripravila ponudbo, ki je točno vsebovala količine, ki so bile potrebne. In na
                  koncu, na zapisnik ni bilo pripomb. To je odgovor na vaše vprašanje.</p>
               <p>Gospod Matuš me je vprašal, kje je zakonska podlaga za kreditno kartico. Februarja
                  1993 je Ministrstvo za finance izdalo navodilo o finančnem in računovodskem
                  poslovanju uporabnikov državnega proračuna. Govorim zato, ker tukaj ni drugega
                  predstavnika Vlade in so me pooblastili, da to povem. V točki 10. na strani 11 je
                  poravnavanje terjatev in obveznost in zadeva se glasi takole: <q>"Uporabniki
                  proračuna poravnavajo obveznosti in zahtevajo poravnavo svojih terjatev na
                  naslednje načine: plačili v gotovini, z virmanskimi nakazili, z drugimi plačilnimi
                  instrumenti, to je to, z drugimi plačilnimi instrumenti, potem pa naprej pobot,
                  cesija, sinacija itd."</q> Zakonska podlaga. To je tolmačenje Ministrstva za
                  finance.</p>
               <p>Gospod Verzolak me je pa vprašal eno vprašanje, se opravičujem, prej vam resnično
                  nisem odgovoril na to vajo in rekel vam bom naslednje. To je dokument, ki ga je
                  pripravil generalštab slovenske vojske. 15. marca 1994, prej, preden sem jaz
                  postal minister, je bil opravljen ogled teritorije, na katerem bi se izvedla
                  skupna taktična vaja. V mesecu maju so na mesečnem poročanju poveljniki enot, še
                  posebej takrat poveljnik drugega pokrajinskega štaba brigadir Klisarič, navedli,
                  da materialna sredstva in razporejanje vojaških obveznikov na ključne dolžnosti
                  enote ne omogočajo pravočasno popolnitev, formiranje in temeljno usposobitev enot.
                  In sicer 22 pehotne brigade in 24 oklepno mehaniziranega bataljona. Gre za enote,
                  ki se šele formirajo. Te enote so v nastajanju, ker tehnični zavod še ni dostavil
                  tankov, potem seveda ni bilo moč pripraviti to vajo. Načelnik general štaba me je
                  zaprosil v mesecu juniju, naj vajo prestavim na kasnejši čas. V mesecu avgustu,
                  takrat, ko sem bil na dopustu, sem pooblastil državnega sekretarja, da podpiše tak
                  sklep, kajti pozivi se vojaškim obveznikom morajo vročiti 45 dni pred začetkom
                  vojaške vaje. In da ne bi ljudi klicali zastonj, so v avgustu to vajo preklicali.
                  Namesto tega je pa minister za obrambo Kacin vztrajal na drugi vaji. Vaja se je
                  imenovala <q>"Skok 94"</q> in takrat smo preizkusili enote za hitro posredovanje. To vajo
                  smo izvedli v noči s 25. na 26. oktober leta 1994. To je datum, ko smo odpakirali
                  zadnjega vojaka JLA iz naše države. Ta združena taktična vaja pa bo izvedena v
                  mesecu maju letos. Imenuje se <q>"Rok 95"</q>. Na tej vaji pa prikazujemo tudi vso
                  tehniko in oborožitev, ki smo jo v tem letu uvedli v obrazložitev slovenske
                  vojske. Da skrajšam - bojna sposobnost in operativna sposobnost slovenske vojske
                  se ni zmanjšala. Gre za formiranje enot, ki šele nastajajo in ta proces se
                  nadaljuje. Ničesar se nismo odpovedali. Namesto tega smo imeli drugo vajo. Toliko,
                  gospod Verzolak in še enkrat se opravičujem, ker sem prej preskočil. Hvala
                  lepa.</p>
               <p>Še eno vprašanje je bilo, na kakšni podlagi je bilo potrebno soglasje gospoda
                  predsednika pri zamenjavi visokih častnikov na podlagi prejšnjega zakona. Vlada je
                  imenovala posebno strokovno komisijo, ki je v takratnem sporu predsednik države in
                  obrambni minister povedala svoje mnenje, da velja do sprejetja novega zakona, da
                  predsednik daje soglasje in zato je minister Janša tudi takrat, ko je menjal
                  gospoda Slaparja, predhodno pridobil soglasje gospoda predsednika Kučana.</p>
            </sp>
            <sp xml:id="SDZ1-Redna-28-1995-01-20.sp243">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali želi še kdo besedo? Gospa Omanova, se opravičujem.</p>
            </sp>
            <sp xml:id="SDZ1-Redna-28-1995-01-20.sp244">
               <speaker>IRENA OMAN:</speaker>
               <p>Hvala lepa. Ne, nič, gospod Kacin, saj mi lahko tudi potem odgovorite, samo
                  toliko, da veste, da ste mi dolžan odgovor, ker mi niste odgovorili. Hvala.</p>
            </sp>
            <sp xml:id="SDZ1-Redna-28-1995-01-20.sp245">
               <speaker>PREDSEDNIK JOŽEF ŠKOLČ:</speaker>
               <p>Ali želite odgovoriti takoj, gospod Kacin? Če to ustreza - ali želi še kdo
                  razpravljati? Gospod Poljšak.</p>
            </sp>
            <sp xml:id="SDZ1-Redna-28-1995-01-20.sp246">
               <speaker>MARIJAN POLJŠAK:</speaker>
               <p>Gospod Kacin, jaz se vam zahvaljujem, da mi niste odgovorili, ker potem bi se pač
                  mitraljiranje nadaljevalo. Hvala lepa.</p>
            </sp>
            <sp xml:id="SDZ1-Redna-28-1995-01-20.sp247">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali želi še kdo razpravljati? Ne vidim in upam, da v skupno
                  zadovoljstvo vseh zaključujem razpravo. Prehajamo na odločanje. Dolžan sem najprej
                  vprašati predlagatelje, ali vztrajajo na predloženem sklepu? Tekst predloga so
                  ustrezno popravili, da se glasuje o interpelaciji o delu in o odgovornosti
                  ministra za obrambo, gospoda Jelka Kacina. Vztrajate? En proceduralen korak je
                  opravljen. Pred prehodom na glasovanje vas želim opozoriti na naslednje: po drugem
                  odstavku 118. člena Ustave Republike Slovenije je nezaupnica ministru izrečena, če
                  zanjo glasuje večina vseh poslancev, to je 46 ali več poslancev. Če je nezaupnica
                  izglasovana, se šteje, da je minister razrešen.</p>
               <p>Skupina poslancev, ki so podpisali interpelacijo, je vložila s podpisi zahtevo, da
                  se glasuje tajno. Državni zbor praviloma odloča z javnim glasovanje, če pa je
                  izpolnjen ta pogoj, za katerega sem že ugotovil, da je, Državni zbor z glasovanjem
                  odloči ali bo glasoval tako, kot predlaga teh deset poslancev.</p>
               <p>Želi v zvezi s tem kdo besedo? Če ne želi, potem, da ne bo nesporazuma, dajem na
                  glasovanje predlog, da se o nezaupnici oziroma o interpelaciji glasuje tajno.
                  Ugotavljamo prisotnost. Ugotovimo sklepčnost! <stage>(79 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Ni
                     konstatacij.)</stage></p>
               <p>Ugotavljam, da je predlog za tajno glasovanje sprejet, zato bo zbor tudi to
                  glasovanje opravil na običajni način.</p>
               <p>Tajno se glasuje z glasovnicami, in sicer tako, da bomo na glasovnici obkrožili
                  besedo <q>"za"</q> ali besedo <q>"proti"</q>.</p>
               <p>Ministru za obrambo, gospodu Jelku Kacinu bo izrečena nezaupnica, če bo za
                  glasovala večina poslancev, to je 46 ali več poslancev.</p>
               <p>Tajno glasovanje vodi predsednik Državnega zbora s pomočjo sekretarke Državnega
                  zbora in štirih poslancev, ki jih izvoli Državni zbor.</p>
               <p>Predlagam, da mi pri glasovanju pomagajo naslednji poslanci, in sicer: Stane Frim,
                  doktor Lev Kreft, doktor Janez Podobnik in gospod Ivo Hvalica.</p>
               <p>Ali kdo temu predlogu nasprotuje? Če ne, potem dajem tak predlog na glasovanje.
                  Ugotovimo sklepčnost! <stage>(80 prisotnih.)</stage></p>
               <p>Kdo je za? <stage>(67 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena Poslovnika Državnega zbora bodo poslankam in
                  poslancem vročene glasovnice tako, da pride vsak k mizi predsedujočega in pove ime
                  in priimek.</p>
               <p>Gospe in gospodje,  prosim za mir v dvorani. Tudi ob tem smo že imeli težave.</p>
               <p>Poslanec, ki pomaga predsedniku pri izvedbi glasovanja, izroči glasovnico,
                  sekretarka Državnega zbora pa označi pri imenu in priimku poslanca v seznamu, da
                  mu je bila glasovnica vročena.</p>
               <p>Glasovali bomo v avli pred dvorano.</p>
               <p>Prosim poslanke in poslance, da izpolnjeno glasovnico oddajo v glasovalno
                  skrinjico, ki bo v dvorani na mizi predsedujočega. Glasovanje bo potekalo od 21.55
                  do 22.15, torej dvajset minut.</p>
               <p>Po končanem glasovanju prosim poslance, ki mi bodo pomagali pri glasovanju, da se
                  zberejo v sobi 117.</p>
               <p>Sejo bomo nadaljevali ob 22.15 uri. Se opravičujem, ker moramo še prešteti, ob
                  22.30 uri.</p>
               <p>Tudi zdaj prosim imenovane poslance, da gredo pogledati glasovnice.              
                                             </p>
            </sp>
            <stage type="time">(Seja je bila prekinjena ob 21.46 uri in se je nadaljevala ob 22.30
               uri.)</stage>
            <sp xml:id="SDZ1-Redna-28-1995-01-20.sp248">
               <speaker>PREDSEDNIK JOŽEF ŠKOLČ:</speaker>
               <p>Prosim, da zasedete svoja mesta, ugotavljali bomo sklepčnost. Prisotnih je 66
                  poslank in poslancev. Ugotavljam, da je zbor sklepčen in objavljam izid
                  glasovanja.</p>
               <p>Glasovanje je potekalo 20. januarja 1995 v prostorih Državnega zbora. Razdeljenih
                  je bilo 84 glasovnic, oddanih je bilo 84 glasovnic. Neveljavna je bila ena
                  glasovnica, veljavnih je bilo 83 glasovnic.</p>
               <p><q>"Za"</q> je glasovalo 40 poslancev, <q>"proti"</q> pa 43 poslancev.</p>
               <p>Na podlagi izida glasovanja ugotavljam, da Državni zbor ministru za obrambo,
                  gospodu Jelku Kacinu, ni izrekel nezaupnice.</p>
               <p>S tem zaključujem to točko dnevnega reda. Želim vam lep vikend in upam, da se
                  vidimo v istem številu v torek.</p>
            </sp>
            <stage type="time">(SEJA JE BILA PREKINJENA 20. JANUARJA 1995 OB 22.33 URI IN</stage>
         </div>
      </body>
   </text>
</TEI>