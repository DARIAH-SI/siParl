<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-37-1995-12-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">AD632A1390F2B3FDC1257832004838CE</idno>
               <idno type="URI">AD632A1390F2B3FDC1257832004838CE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-37-1995-12-21.DZ" n="37">
               <name>Izredna</name>
               <date when="1995-12-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-37-1995-12-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 21. DECEMBRA 1995 OB 10.09 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujem 37.
                  izredno sejo Državnega zbora Republike Slovenije in vas obveščam, da so zadržani
                  in se današnje seje ne morejo udeležiti naslednje poslanke in poslanci: Jurij
                  Malovrh, Irena Oman, Mihaela Logar in Jana Primožič za dopoldne. Ugotovimo
                  sklepčnost! <stage>(40 prisotnih.)</stage> Ugotovimo sklepčnost! <stage>(48
                     prisotnih.)</stage> Ugotavljam, da je Državni zbor sklepčen in lahko odloča. Na
                  sejo so bili povabljeni predstavniki Vlade Republike Slovenije in drugi
                  predlagatelji. Nadaljevanje 37. izredne seje bomo pričeli z obravnavo 12. točke,
                  to so volitve in imenovanja, za tem pa bomo prešli na obravnavo prekinjene 4.
                  točke dnevnega reda, to je predloga zakona o spremembah in dopolnitvah zakona o
                  Skladu kmetijskih zemljišč in gozdov Republike Slovenije ter po dnevnem redu
                  dalje. Hkrati vas v imenu predsednika Državnega zbora vabim, da se po koncu te
                  izredne seje - kdaj pa bo, ta trenutek ni mogoče natančno napovedati - vse
                  poslanke in poslanci, naša služba, predstavniki predlagateljev, Vlada Republike
                  Slovenije, vse novinarke in novinarji, zberemo za praznični šampanjec in si
                  nazdravimo ob uspešnem zaključku vseh sej z izredno vred za letos.</p>
               <p>Prehajam na <title>12. TOČKO DNEVNEGA REDA - VOLITVE IN IMENOVANJA</title>.</p>
               <p>K tej točki so bili povabljeni predlagatelji oziroma njihovi predstavniki in jih v
                  okviru te točke še enkrat pozdravljam. Predloge posameznih predlagateljev ter
                  predloge in mnenja Komisije za volitve, imenovanja in administrativne zadeve ste
                  prejeli. Pod to točko dnevnega reda bomo obravnavali predlog Vlade Republike
                  Slovenije o imenovanju namestnika javnega pravobranilca Republike Slovenije,
                  predloge Sodnega sveta za izvolitev v sodniško funkcijo, 28 predlogov, predlog
                  Okrožnega državnega tožilca o razrešitvi okrožnega državnega tožilca na Okrožnem
                  državnem tožilstvu v Ljubljani, predloge Komisije za volitve, imenovanja in
                  administrativne zadeve o številu sodnikov za prekrške s sedežem v Ilirski
                  Bistrici, o razrešitvi sodnice za prekrške s sedežem v Radljah ob Dravi,
                  predstojnice organa, o razrešitvi sodnice za prekrške s sedežem v Ljubljani, o
                  izvolitvi treh sodnic za prekrške s sedežem v Ljubljani, o izvolitvi sodnika za
                  prekrške s sedežem v Novi Gorici, o spremembah in dopolnitvah odloka o sestavi
                  Odbora za zdravstvo, delo, družino in socialno politiko in o izvolitvi
                  predsednika, dveh podpredsednic in članov odbora, o spremembah odloka o sestavi
                  Odbora za obrambo in o izvolitvi predsednika, podpredsednika in članov odbora, o
                  spremembah in dopolnitvah odloka o sestavi Odbora za mednarodne odnose in o
                  izvolitvi predsednika, podpredsednika in članov odbora in o razrešitvi in
                  izvolitvi člana Komisije po zakonu o nezdružljivosti opravljanja javne funkcije s
                  pridobitno dejavnostjo.</p>
               <p>Prehajam na obravnavo in sklepanje o posameznih predlogih. Najprej predlog Vlade
                  Republike Slovenije o imenovanju namestnika javnega pravobranilca Republike
                  Slovenije. Vlada Republike Slovenije predlaga zboru, da gospoda Janeza Ahlina
                  imenuje za namestnika javnega pravobranilca Republike Slovenije. Ali želi besedo
                  predstavnik Vlade? <stage>(Ne.)</stage> Predlog je obravnavala Komisija za
                  volitve, imenovanja in administrativne zadeve in zboru predložila poročilo in
                  predlog odloka. Ali želi poročevalec komisije besedo? <stage>(Ne.)</stage> Ali
                  želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Ali želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Ali želi kdo besedo?
                     <stage>(Nihče.)</stage> Zato dajem na glasovanje predlog odloka o imenovanju
                  gospoda Janeza Ahlina za namestnika javnega pravobranilca Republike Slovenije.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Prehajam na naslednji predlog - predlog Sodnega sveta za izvolitev v sodniško
                  funkcijo na sodniška mesta. Sodni svet predlaga, da Državni zbor izvoli predlagane
                  kandidate v sodniško funkcijo ter na sodniška mesta višjih sodnic in višjih
                  sodnikov na višjih sodiščih v Celju, Ljubljani in Mariboru, okrajnih sodnic in
                  okrajnega sodnika na okrajnih sodiščih v Slovenj Gradcu, Celju in Žalcu, okrožnih
                  sodnic na okrožnih sodiščih v Ljubljani, Mariboru in Novi Gorici, okrožnih sodnic
                  na delovnem in socialnem sodišču v Ljubljani in delovnem in socialnem sodišču v
                  Ljubljani - oddelku v Kranju. Ali želi predstavnik Sodnega sveta besedo?
                     <stage>(Ne.)</stage> Predloge je obravnavala Komisija za volitve, imenovanja in
                  administrativne zadeve in zboru predložila poročilo in predloge odlokov. Ali želi
                  poročevalec komisije besedo? <stage>(Ne.)</stage> Ali želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Ali želijo
                  besedo predstavniki poslanskih skupin?</p>
               <p><stage>(Ne.)</stage> Dajem besedo še poslankam in poslancem. Želi kdo besedo?
                  Ugotavljam, da ne.</p>
               <p>Prehajam na glasovanje o posameznih predlogih odlokov. Na glasovanje dajem
                  predloge odlokov o izvolitvi v sodniško funkcijo, in sicer:</p>
               <p>Najprej gospo Tatjano Jenčič na sodniško mesto višje sodnice na Višjem sodišču v
                  Celju. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo gospo Tatjano Jenčič izvolili.</p>
               <p>Na glasovanje dajem predlog oziroma odlok za gospo Zibo Trampuš na sodniško mesto
                  višje sodnice na Višjem sodišču v Celju. Ugotovimo sklepčnost! <stage>(37
                     prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo gospo Zibo Trampuš izvolili.</p>
               <p>Na glasovanje dajem predlog odloka za izvolitev gospe mag. Lidije Koman-Perenič na
                  sodniško mesto višje sodnice na Višjem sodišču v Ljubljani. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo gospo mag. Lidijo Koman-Perinič izvolili.</p>
               <p>Na glasovanje dajem predlog odloka za izvolitev gospe Gojmire Jelenc-Golob na
                  sodniško mesto višje sodnice na Višjem sodišču v Ljubljani. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Gojmiro Jelenc-Golob izvolili.</p>
               <p>Na glasovanje dajem predlog odloka za izvolitev gospe Nataše Jelišič na sodniško
                  mesto višje sodnice na Višjem sodišču v Ljubljani. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospo Natašo Jelišič izvolili.</p>
               <p>Na glasovanje dajem predlog o izvolitvi gospoda Antona Pavlihe na sodniško mesto
                  višjega sodnika na Višjem sodišču v Ljubljani. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospoda Antona Pavliho izvolili.</p>
               <p>Na glasovanje dajem izvolitev gospe Bože Kocjan na sodniško mesto višje sodnice na
                  Višjem sodišču v Ljubljani. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Božo Kocjan izvolili.</p>
               <p>Na glasovanje dajem izvolitev gospoda Aljoše Rupla na sodniško mesto višjega
                  sodnika na Višjem sodišču v Ljubljani. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo gospoda Aljošo Rupla izvolili.</p>
               <p>Na glasovanje dajem izvolitev gospoda Jana Zobca na sodniško mesto višjega sodnika
                  na Višjem sodišču v Ljubljani. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospoda Jana Zobca izvolili.</p>
               <p>Na glasovanje dajem izvolitev gospoda Milana Mesojedca na sodniško mesto višjega
                  sodnika na Višjem sodišču v Ljubljani. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo Milana Mesojedca izvolili.</p>
               <p>Na glasovanje dajem izvolitev gospoda Miodraga \or|evi}a na sodniško mesto višjega
                  sodnika na Višjem sodišču v Ljubljani. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospoda Miodraga Džordževiča izvolili.</p>
               <p>Dajem na glasovanje predlog izvolitve gospoda Franca Zavašnika na sodniško mesto
                  višjega sodnika na Višjem sodišču v Ljubljani. Ugotovimo sklepčnost! Pravilno je
                  Zavašnik! Ugotavljamo sklepčnost! <stage>(65 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo gospoda Zavašnika izvolili.</p>
               <p>Dajem na glasovanje izvolitev gospe Jože Osolnik na sodniško mesto višje sodnice
                  na Višjem sodišču v Ljubljani. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Jožo Osolnik izvolili.</p>
               <p>Dajem na glasovanje izvolitev gospoda Borisa Štamparja na sodniško mesto višjega
                  sodnika na Višjem sodišču v Mariboru. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospoda Borisa Štamparja izvolili.</p>
               <p>Dajem na glasovanje izvolitev gospoda Franca Korena na sodniško mesto višjega
                  sodnika na Višjem sodišču v Mariboru. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospoda Franca Korena izvolili.</p>
               <p>Dajem na glasovanje izvolitev gospe Dore Vračko na sodniško mesto višje sodnice na
                  Višjem sodišču v Mariboru. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Doro Vračko izvolili.</p>
               <p>Dajem na glasovanje izvolitev gospoda Branka Rajsmana na sodniško mesto višjega
                  sodnika na Višjem sodišču v Mariboru. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospoda Branka Rajsmana izvolili.</p>
               <p>Dajem na glasovanje izvolitev gospe Hedvike Vratarič na sodniško mesto višje
                  sodnice na Višjem sodišču v Mariboru. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Hedviko Vratarič izvolili.</p>
               <p>Dajem na glasovanje izvolitev mag. Dušana Dougana na sodniško mesto višjega
                  sodnika na Višjem sodišču v Mariboru. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo mag. Dušana Dougana izvolili.</p>
               <p>Dajem na glasovanje izvolitev gospe Zdenke Marinšek-</p>
               <p>Novak na sodniško mesto okrajne sodnice na Okrajnem sodišču v Slovenjgradcu.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Zdenko Marinšek-Novak izvolili.</p>
               <p>Dajem na glasovanje izvolitev gospe Ksenje Ručigaj na sodniško mesto okrajne
                  sodnice na Okrajnem sodišču v Celju. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo gospo Ksenjo Ručigaj izvolili.</p>
               <p>Dajem na glasovanje izvolitev gospe Sonje Toušak na sodniško mesto okrajne sodnice
                  na Okrajnem sodišču v Slovenjgradcu. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo gospo Sonjo Toušak izvolili.</p>
               <p>Dajem na glasovanje predlog izvolitve gospoda Stanislava Košenine na sodniško
                  mesto okrajnega sodnika na Okrajnem sodišču v Žalcu. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospoda Stanislava Košenino izvolili.</p>
               <p>In dajem na glasovanje izvolitev gospe Magde Poljšak-</p>
               <p>Derganc na sodniško mesto okrožne sodnice na Okrožnem sodišču v Ljubljani.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo gospo Magdo Poljšak-Derganc izvolili.</p>
               <p>In dajem na glasovanje predlog za izvolitev gospe Biserke Drobnjak-Hutl na
                  sodniško mesto okrožne sodnice na Okrožnem sodišču v Mariboru. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospo Biserko Drobnjak Hult tudi izvolili.</p>
               <p>In dajem na glasovanje predlog za izvolitev gospe Nevenke Zajc na sodniško mesto
                  okrožne sodnice na Okrožnem sodišču v Novi Gorici. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo gospod Nevenko Zajc izvolili.</p>
               <p>In dajem na glasovanje izvolitev gospe Andreje Toš-</p>
               <p>Zajšek na sodniško mesto okrožne sodnice na Delovnem in socialnem sodišču v
                  Ljubljani. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo Andrejo Toš-Zajšek izvolili.</p>
               <p>In dajem na glasovanje predlog za izvolitev gospe Marije Ogrin za sodniško mesto
                  okrožne sodnice na Delovnem in socialnem sodišču v Ljubljani, oddelku v Kranju.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da je gospa Marija Ogrin izvoljena.</p>
               <p>In prehajam k predlogu okrožnega državnega tožilca za njegovo razrešitev s
                  funkcije državnega tožilca na Okrožnem državnem tožilstvu v Ljubljani. Okrožni
                  državni tožilec gospod Marjan Trape predlaga zboru, da se ga razreši funkcije
                  okrožnega tožilca na okrožnem državnem tožilstvu v Ljubljani z dne 31.12.1995.
                  Želi predlagatelj besedo? <stage>(Ne.)</stage></p>
               <p>Predlog je obravnavala Komisija za volitve, imenovanja in administrativne zadeve
                  in zboru predložila poročilo in predlog odloka. Želi poročevalec komisije besedo?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Zato dajem
                  besedo poslankam in poslancem. Želi kdo besedo? Ugotavljam, da ne in prehajam h
                  glasovanju.</p>
               <p>Na glasovanje dajem torej predlog odloka o razrešitvi gospoda Marjana Trapeta
                  funkcije okrožnega državnega tožilca na okrožnem državnem tožilstvu v Ljubljani z
                  dne 31.12.1995. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo predlog odloka sprejeli.</p>
               <p>In prehajam k predlogu odloka o številu sodnikov za prekrške s sedežem v Ilirski
                  Bistrici. Predlog odloka je v obravnavo zboru predložila Komisija za volitve,
                  imenovanja in administrativne zadeve. Želi poročevalec komisije besedo?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Želijo besedo
                  poslanke in poslanci?</p>
               <p>Ker nihče ne želi besedo, dajem predlog odloka o številu sodnikov za prekrške s
                  sedežem v Ilirski Bistrici na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog odloka sprejeli.</p>
               <p>In prehajam k predlogu odloka o razrešitvi sodnice za prekrške s sedežev v Radljah
                  ob Dravi, predstojnice organa. Predlog odloka je v obravnavo zboru predložila
                  Komisija za volitve, imenovanja in administrativne zadeve. Želi poročevalec
                  komisije besedo? <stage>(Ne.)</stage> Želi besedo predstavnik sekretariata?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Želi kdo razpravljati?</p>
               <p>Ker nihče ne želi besede, dajem na glasovanje predlog odloka o razrešitvi gospe
                  Silve Cepec funkcije sodnice za prekrške s sedežem v Radljah ob Dravi predstojnica
                  organa. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta predlog odloka sprejeli.</p>
               <p>In prehajam k predlogu odloka o razrešitvi sodnice za prekrške s sedežem v
                  Ljubljani, ki ga je v obravnavo zboru predložila Komisija za volitve, imenovanja
                  in administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želi kdo razpravljati?</p>
               <p>Ker nihče ne želi besede, dajem na glasovanje predlog odloka o razrešitvi gospe
                  Barbare Krej-Čepiri funkcije sodnice za prekrške s sedežem v Ljubljani. Ugotovimo
                  sklepčnost! <stage>(43 prisotnih.)</stage> Ponovno vas prosim, da ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o izvolitvi sodnice za prekrške s sedežem v Ljubljani.
                  Predlog odloka je v obravnavo zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želi kdo besedo?
                     <stage>(Ne.)</stage></p>
               <p>Dajem na glasovanje predlog o izvolitvi gospe Nadje Kardelj za sodnico za prekrške
                  s sedežem v Ljubljani. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o izvolitvi sodnice za prekrške s sedežem v Ljubljani.
                  Predlog odloka je v obravnavo zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želi sploh kdo besedo?
                     <stage>(Ne.)</stage></p>
               <p>Dajem na glasovanje predlog odloka o izvolitvi gospe Mirjam Košak za sodnico za
                  prekrške s sedežem v Ljubljani. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o izvolitvi sodnice za prekrške s sedežem v Ljubljani.
                  Predlog odloka je v obravnavo zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želi kdo besedo?
                     <stage>(Ne.)</stage></p>
               <p>Dajem na glasovanje predlog odloka o izvolitvi gospe Tatjane Polak za sodnico za
                  prekrške s sedežem v Ljubljani. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o izvolitvi sodnika za prekrške s sedežem v Novi
                  Gorici. Predlog odloka je v obravnavo zboru predložila Komisija za volitve,
                  imenovanja in administrativne zadeve. Želi poročevalec komisije besedo?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Želi kdo
                  besedo? <stage>(Ne.)</stage></p>
               <p>Dajem na glasovanje predlog odloka o izvolitvi gospoda Milana Petka za sodnika za
                  prekrške s sedežem v Novi gorici. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o spremembah in dopolnitvah odloka o sestavi Odbora za
                  zdravstvo, delo, družino in socialno politiko in izvolitvi predsednika, dveh
                  podpredsednic in članov odbora. Predlog odloka je v obravnavo zboru predložila
                  Komisija za volitve, imenovanje in administrativne zadeve. Želi poročevalec
                  komisije besedo? <stage>(Ne.)</stage> Želi besedo predstavnik sekretariata?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo?
                     <stage>(Ne.)</stage></p>
               <p>Dajem na glasovanje predlog odloka o spremembah in dopolnitvah odloka o sestavi
                  Odbora za zdravstvo, delo, družino in socialno politiko in o izvolitvi
                  predsednika, dveh podpredsednic in članov odbora. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo predlog odloka sprejeli.</p>
               <p>Prehajam k predlogu odloka o spremembah odloka o sestavi Odbora za obrambo in o
                  izvolitvi predsednika, podpredsednika in članov odbora. Predlog odloka je v
                  obravnavo zboru predložila Komisija za volitve, imenovanja in administrativne
                  zadeve. Želi poročevalec komisije besedo? <stage>(Ne.)</stage> Želi besedo
                  predstavnik sekretariata? <stage>(Ne.)</stage> Besedo dajem predstavnikom
                  poslanskih skupin. Želi kdo besedo? <stage>(Ne.)</stage> Besedo dajem poslankam in
                  poslancem. Želi kdo besedo? <stage>(Ne.)</stage></p>
               <p>Prehajam h glasovanju. Dajem na glasovanje predlog odloka o spremembah odloka o
                  sestavi Odbora za obrambo in o izvolitvi predsednika, podpredsednika in članov
                  odbora. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o spremembah in dopolnitvah odloka o sestavi Odbora za
                  mednarodne odnose in o izvolitvi predsednika, podpredsednika in članov odbora.
                  Predlog odloka je v obravnavo zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Besedo dajem poslankam in
                  poslancem. Želi kdo besedo? <stage>(Ne.)</stage></p>
               <p>Zato dajem na glasovanje predlog odloka o spremembah in dopolnitvah odloka o
                  sestavi Odbora za mednarodne odnose in o izvolitvi predsednika, podpredsednika in
                  članov odbora. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta predlog odloka sprejeli.</p>
               <p>Prehajam k predlogu odloka o razrešitvi in izvolitvi člana komisije po zakonu o
                  nezdružljivosti opravljanja javne funkcije s pridobitno dejavnostjo. Predlog
                  odloka je v obravnavo zboru predložila Komisija za volitve, imenovanja in
                  administrativne zadeve. Komisija predlaga, da zbor poslanca Jožeta Leniča razreši
                  funkcije člana komisije in poslanca Matjaža Peskarja imenuje za člana komisije.
                  Želi poročevalec komisije besedo? <stage>(Ne.)</stage> Želi besedo predstavnik
                  sekretariata? <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo?
                     <stage>(Ne.)</stage></p>
               <p>Zato dajem na glasovanje predlog odloka o razrešitvi in izvolitvi člana komisije
                  po zakonu o nezdružljivosti opravljanja javne funkcije s pridobitno dejavnostjo.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta predlog odloka sprejeli.</p>
               <p>Vsem, ki smo jih danes na novo izvolili in imenovali, pa tudi tistim, ki odhajajo
                  na nove delovne dolžnosti, želim seveda mnogo sreče in delovnih uspehov, in jim
                  pri izvolitvi in imenovanju čestitam!</p>
               <p>Kot smo najavili, pa zdaj prehajamo oziroma se vračamo k že začeti <title>4. TOČKI
                     DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O SKLADU
                     KMETIJSKIH ZEMLJIŠČ IN GOZDOV</title>.</p>
               <p>In če je moj pregled točen, smo pri razpravi, pri kateri so se za replike
                  prijavili gospa Breda Pečan, gospod Izidor Rejc in gospod Tone Peršak, za katerega
                  ne vem, ali je prijavil repliko ali razpravo. <stage>(Razpravo.)</stage> Besedo
                  ima gospa Breda Pečan za repliko. Izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Gospe in gospodje, gospod predsedujoči, dobro jutro in hvala za besedo! Rada bi
                  čimbolj na kratko odgovorila na vse trditve, ki sta jih postavila gospod dr.
                  Zagožen in gospod Pregelj v ponedeljek zvečer, vendar je tega toliko, da bi
                  najprej postregla samo z nekaj podatki, ki sem jih na žalost uspela dobiti samo za
                  nekaj občin v Sloveniji. Žal je pač tako, da moramo poslanci zbirati nekatere
                  stvari na vrat na nos in od danes na jutri ob tem, da službe, ki so z zakonom
                  posebej ustanovljene in bi morale na tem področju obvladovati stvari, prvič, s
                  podatki ne postrežejo in drugič, ne postrežejo zaradi tega, ker jih preprosto niso
                  sposobne zbrati, in to v skoraj 3 letih obstoja. Povedala bi na trditev, da je
                  večina kmetijskih zemljišč in gozdov, ki naj bi s spremembo datuma v tretjem
                  odstavku 14. člena iz 41. na 73. leto spremenila tudi datum, torej spremenila
                  pravzaprav obseg kmetijskih zemljišč, ki se prenesejo iz občinske v državno
                  lastnino, da je velika večina teh zemljišč v občini Koper eksplicitno je bilo to
                  rečeno. Tukaj je zanimivo, da imam izredno različne podatke ob trditvi, da občina
                  Koper in Piran tako in tako zemljišč nista še zemljiško-knjižno prenesli v Sklad
                  kmetijskih zemljišč in gozdov, je Sklad kmetijskih zemljišč in gozdov postregel s
                  podatkom, da bi 70% kmetijskih zemljišč in gozdov v občini Koper s spremembo tega
                  datuma prešlo nazaj v upravljanje in last oziroma v gospodarjenje občine Koper.
                  Zanimivo je, da znaša 70% vseh kmetijskih zemljišč v občini Koper, če izločim
                  neobdelovalna, neplodna zemljišča, torej vsa zemljišča so 25 tisoč hektarjev, se
                  pravi, da bi 75% zneslo nekaj pod 20 tisoč hektarjev. Gre pa za - to je točnejša
                  številka - 15 tisoč hektarjev teh zemljišč, ki naj bi se vrnila občini Koper,
                  medtem ko pa naj bi se Piranu in Izoli vrnilo - Piranu 1200 hektarjev, Izoli pa
                  tisoč hektarjev. S tem je seveda treba povedati tudi to, kakšno je razmerje med
                  površino občine in površino teh kmetijskih zemljišč in gozdov. Gre namreč za to,
                  da je koprska občina velika čez 30.000 hektarjev, se pravi, da ni to v Izoli, pa
                  gre za 2800 hektarjev celotnih površin. Se pravi, da v deležu od celotne površine
                  občine je to, če pogledamo po podatkih nekaterih drugih občin, na primer Gornje
                  Radgone, zanimivo, da zaenkrat še nisem slišala, da bi bila Gornja Radgona pri
                  morju, vem pa, da je tam v bližini vas, ki se imenuje Morje. Mogoče je kdo od
                  predhodnikov mislil na tisto morje. V občini Radgona je vsega skupaj 5950
                  hektarjev kmetijskih zemljišč in gozdov, ki so prišla iz občinske v državno last.
                  Pogojno uporabljam besedo last zaradi tega, ker se zavedam in sem tudi sama
                  povedala, da so bila vsa ta zemljišča v upravljanju občin, vendar pa tudi v
                  upravljanju države. Tudi država do zakona o lastninskem preoblikovanju in zakona o
                  denacionalizaciji in zakona o zadrugah ni bila lastnica niti enega kvadratnega
                  centimetra zemlje, na kateri naša država vodi, izvaja svojo oblast. Ni bila
                  lastnica. Lastnica je postala pravzaprav šele z zakonom o skladu kmetijskih
                  zemljišč in gozdov. Tako, da moramo razčistiti pojme in govoriti o tem, da o
                  lastnini za nikogar v tej državi, razen za zasebnike, ki so imeli zasebno
                  lastnino, ne moremo govoriti do sprejema paketa zakonov, ki opredeljujejo
                  titularja lastnine. Med njimi seveda tudi v velikem delu države.</p>
               <p>Zdaj, da še nadaljujem. S tem, da je 5950 hektarjev delež v celotni površini
                  občine Gornja Radgona, 12.810 hektarjev, da ne bi slučajno mislili, da je samo na
                  primorskem tako velik delež kmetijskih zemljišč in gozdov, ki bi lahko bila v
                  občinski lasti, pa so bila prenesena v državno lastnino in predstavlja tukaj
                  skoraj 50% površine celotne občine. V Velenju gre za 250 hektarjev kmetijskih
                  zemljišč, samo kmetijskih zemljišč. Vendar pa prenos ni bil izveden na sklad
                  zaradi tega, ker je prišlo do spora med tremi novo nastalimi občinami. V Ravnah
                  gre za 410 hektarjev od 12.000 hektarjev celotne površine. V Ormožu gre za majhno
                  površino 42 hektarjev od celotne površine 21.000 hektarjev. V Kočevju gre za
                  49.000 hektarjev od celotne površine 59.645 hektarjev. V Tržiču podatkov, žal,
                  nisem dobila, vendar prav gotovo ne bi Tržičani sprožili ustavnega spora, če ne bi
                  imeli tehtnega razloga za to. To je eno.</p>
               <p>Drugo, prosila sem te občine tudi za podatke, koliko, glede na očitek, ki ga je
                  dal gospod Žaro Pregelj, sicer on je eksplicitno, tako kot gospod Zagožen, trdil,
                  da je koprska občina zelo slab gospodar, da nenamensko rabi kmetijska zemljišča,
                  vendar si upam trditi, da če je to tako, potem v zakon napišimo, da se kmetijska
                  zemljišča štejejo za občinsko last v vseh občinah, razen v občini Koper. Če ta
                  trditev ne drži samo za občino Koper, potem bi pa rada slišala tudi to eksplicitno
                  trditev, da nobena občina v Sloveniji ni dober gospodar nad kmetijskimi zemljišči
                  in gozdovi. V Gornji Radgoni so v desetih letih, do leta 1991 miliolirali 3084
                  hektarjev kmetijskih zemljišč, v Velenju 211, v Ravnah 475, v Piranu v petih letih
                  250, v Ormožu v desetih letih 2100, v Kopru 1600 hektarjev. Tako, da ne bi rada,
                  za Izolo, Tržič, Kočevje, nimam točnih podatkov, zato seveda z njimi ne morem
                  operirati. Mislim, da se zelo strinjam, da bi bilo potrebno narediti temeljito
                  analizo iz nekaterih občin - moram še to povedati - da v telefonskih pogovorih, ki
                  sem jih opravila, je bila prva reakcija vseh občin, da si upajo trditi, pa ne samo
                  na področju kmetijskih zemljišč in gozdov, ampak na vseh področjih, pri katerih
                  gre za urejanje zadev, ki so blizu pogledu človeka, ki zadevo opravlja. Čim dlje
                  od posameznega problema, posameznega področja je tisti, ki zadevo v resnici
                  upravlja, tem slabše je v resnici pri takih drobnih stvareh, pri takih vsakdanjih
                  stvareh gospodarjenje. In zaradi tega, moram reči, da lahko v imenu, verjetno ne
                  zaradi tega, ker je 10 ali 12 predstavnikov občin zatrdilo, da vidijo sebe, ne
                  sebe osebno, temveč občino in njene občane kot boljše gospodarje, kadar gre za
                  občinske zadeve, da je ta trditev splošno veljavna. To smo slišali že mnogokrat na
                  raznih srečanjih predstavnikov občin in ne vidim razloga, da bi lahko potem to
                  trdili drugače tudi za kmetijska zemljišča in gozdove.</p>
               <p>In še nekaj. Trditi, da - če lahko samo malo potrpite,  namreč nekatere trditve so
                  dejansko neverjetne - da odločba Ustavnega sodišča ni posegla v ta zakon. To sem
                  povedala tudi sama. Če bi ta datum oziroma gre za mejo, kdaj se določi, mislim, da
                  se določi občinska lastnina in državna lastnina, če bi ta datum Ustavno sodišče
                  razveljavilo in ugotovilo, da ni ustaven, potem bi seveda morala Vlada s svojim
                  predlogom zakona priti. Člen pa je odprt in nam je dana možnost, da to napako in
                  krivico, mislim, da je to krivica in mislim, da sem podatki, ki sem jih dobila na
                  razpolago, glede na to pa, da je vseh, to je po podatkih Sklada kmetijskih
                  zemljišč in gozdov, da je vseh teh kmetijskih zemljišč in gozdov, ki bi lahko
                  ostala v občinski lasti, 52.000 hektarjev. V občini Koper je od tega 15.000
                  hektarjev, v občini Piran in Izola pa 2.000 in nekaj, pomeni, da je približno 1/3
                  vseh teh zemljišč na treh obalnih občinah in da je torej krivica, in ponovila bom
                  besedo, laž trditi, da je vrnitev teh kmetijskih zemljišč in gozdov v občinsko
                  last samo primorski interes. Mislim, da to ni res in tisti, ki to trdi, lahko
                  prosto prizna, da laže.</p>
               <p>Drugo, kar je, bi še rekla to, da ponovno rečem, govoriti o tem, da so imele ta
                  zemljišča občine samo v upravljanju, je res. In ponovno rečem glede na to, da je
                  bila vsa družbena lastnina samo v upravljanju oseb javnega prava in pravnih oseb,
                  je zato naša stvar tukaj, da se odločimo, ali bomo to lastnino, teh 52.000
                  hektarjev, plus minus seveda vprašanje, ali je to 5.000 gor, dol, plus ne more
                  biti, ampak je lahko kvečjemu minus, če postavimo datum avgust 1973, da je stvar
                  zakonodajalca, ali bo občinam ta zemljišča vrnil ali ne. Se pravi izven primorskih
                  občin je še približno 35.000 hektarjev, ki so razporejena od občine Kočevje pa
                  vsepovsod po celi Sloveniji. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo za repliko ima gospod Izidor Rejc. Se odpoveduje. Gospod Jožef
                  Kopše se je javil k repliki, potem pa še gospod Žarko Pregelj. Izvolite, gospod
                  Kopše. K razpravi pa je poleg gospoda Toneta Peršaka prijavljen še gospod Maks
                  Sušek.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe Bredi Pečan bi rad repliciral, ne zaradi slabega poznavanja geografije,
                  morje ni pri Radgoni, pri Framu, to je 55 kilometrov razlike, gre pa za bistveno
                  repliko. Poglejte, gospod Pregelj je govoril o nezaupanju države do posameznih
                  občin, ki bi bile eventualno pod pritiskom občin zaradi atraktivnosti kmetijskih
                  zemljišč v njihovi lasti. In ko ste vi dali primerjavo predvsem Gornjo Radgono z
                  velikim številom in ste rekli, da to ni isti razlog, kar je gospod Pregelj
                  govoril, vam moram reči, da je to še večji razlog in še bolj atraktivno zemljišče,
                  kot pa recimo okrog Kopra, ki je po mojem osebnem mnenju precej ekološko in
                  drugače hendikepiran. V Gornji Radgoni zraven Gornje Radgone je razen, da je 600
                  metrov do zdravilišča Radenci in je to izredno atraktivna točka in turistična
                  točka in seveda je občina toliko bolj zainteresirana za zemljišča, to je meni
                  razumljivo in to je popolnoma legitimni interes občine, vendar ob toliko večji
                  nevarnosti, da bodo zemljišča uporabljena za druge namene, ne pa za kmetijske
                  namene. In namen tega zakona je zaščititi kmetijska zemljišča. Samo toliko.
                  Mislim, da niste izbrali najboljše občine za primerjavo, ker je vsaj toliko
                  radgonska občina atraktivna kot je koprska. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo za repliko ima gospod Žarko Pregelj. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Tematika je taka, da lahko o njej v nedogled razpravljamo, si
                  repliciramo in se obmetavamo z lažmi. Jaz nisem ničesar lagal. Povedal sem svoja
                  opažanja in ta opažanja temeljijo ne na včeraj, ne na predvčerajšnjim, ampak na
                  vsaj 10 letnem zavestnem spremljanju procesov, ki se na področju slovenske Istre
                  dogajajo. Ne morete me obtožiti, da lažem, če vam rečem, da je celoten obalni pas
                  preobremenjen z urbanizacijo, kajti to so strokovne ugotovitve. Da je do tega
                  prišlo stihijsko, so tudi strokovne ugotovitve. Da je na tem področju bilo veliko
                  črnih gradenj, so tudi strokovne ugotovitve. In tako v piranski, kot v izolski,
                  sicer v manjši meri, pa tudi v koprski občini se je kot predhodnica takim črnim
                  gradnjam pojavila razdrobljenost določenih zemljišč, ki so jih občine dale v najem
                  tudi nekmetom. Žal. Namreč, zame ni problem, če ima kmet, ki se ukvarja s
                  kmetijsko proizvodnjo poleg svojih največ 2 hektarov lastnine v slovenski istri še
                  30 hektarov v najemu, kajti to je edini način, da lahko nekaj čisto zares
                  proizvaja oziroma prideluje. Potem ne morem pristajati na to, da namesto take
                  zemljiške politike, ki je povezana z zavestno kmetijsko politiko, razdrobimo tisto
                  dokaj skromno, primerno zemljo za široko kmetijsko uporabo na tisoč majhnih
                  parcel. Kajti na vsaki taki majhni parceli zraste ponavadi črna gradnja, to je
                  najprej pomožni objekt, potem je pa jasno lahko tudi kaj večjega, tako imenovani
                  transformatorji so bili včasih zelo znani, ko se je na osnovnem tlorisu zgradila
                  trinadstropna hiša. V svojem osnovnem tlorisu, ki je bil v okviru dovoljenega
                  posega na podlagi priglasitve del in podobno. Da gre v bistvu hkrati za urbano
                  kakor tudi za ekološko oporečno zadevo, mislim, da je dovolj strokovnih odločb
                  bilo že izdanih, da je dovolj podatkov, in da ni potrebno mene obmetavati z lažmi,
                  ker ne lažem, o teh zadevah pa sploh ne morem lagati, ker samo uporabljam tista
                  dejstva, ki se pač v tem prostoru dogajajo. Da so tukaj imele občine, in prosim,
                  sedaj nehajte, gospa Pečanova, manipulirati z osnovnimi dejstvi. Občina je bila
                  pred uvedbo novega zakona o lokalni samoupravi v bistvu del državne oblasti in je
                  opravljala zadeve na občinski ravni in je imela v svoji pristojnosti izdajo tako
                  gradbenih dovoljenj kot tisti znameniti instrument, prenos z javnega dobra v
                  družbeno dobro v opravljanju občine, ali prenos kmetijskih zemljišč. Če se je
                  takratni sklad oziroma kmetijska pospeševalna služba s tem strinjala, se je lahko
                  tudi kmetijsko zemljišče preneslo v neko zazidljivo površino, vsekakor pa je bilo
                  to narejeno vedno z občinskimi skladi, ki so se začeli z dolgoročnimi družbenimi
                  in prostorskimi dokumenti, končali pa z zidalnimi načrti. Tako, da govori, da
                  tukaj nihče ni bil lastnik, je sicer res, kajti to je bila družbena lastnina, toda
                  z njo je opravljala občina kot del državne oblasti. Jasno, v generalnem so morali
                  biti občinski plani v skladu z državnim, toda v detajlu je bila vedno odločitev
                  občinskih skupščin ali celo ožjih struktur, tudi samih občinskih izvršnih svetov.
                  In zato menim, da je kar tako na pamet reči, občina je slaba, občina je dobra,
                  nepravilno. Vsekakor pa lahko rečem za obalne občine, da so imela marsikdaj na
                  vesti tudi zelo slaba dejanja. In dokaz je situacija na terenu, kakršna je zdaj.
                  Mi praktično nimamo več obalnih ravnic prostih za kmetijsko proizvodnjo. Zadnje
                  take ravnice so še v Strunjanski dolini, deloma v dolini Dragonje, pa tudi tam so
                  dokaj veliki apetiti za letališčem in podobnimi dejavnosti. Končuje se tudi
                  veselje na Debelem rtiču, komajda smo preprečili tisti nesrečni terminal, zdaj se
                  pa nekako skozi stranska vrata pojavlja določena želja po izgradnji novih
                  turističnih kapacitet in podobnem. Tako, da prosim, kmetijstvo, tisto najbolj
                  priobalno, ki ima posebne značilnosti, svetovno znano je, da so primorske ravnice
                  lahko prostori, na katerih  se lahko trikrat seje in žanje, kajti vemo, kakšen
                  akumulator toplote je morje, pa tukaj ne gre toliko za žitarice, lahko gre za
                  zelenjavo in podobne zadeve.</p>
               <p>Ker smo pač prišli v situacijo, da so te površine tako ali drugače namenjene
                  večinoma industrijski uporabi, se bo pač tudi potrebno s tem sprijazniti, toda
                  nikakor se pa ne moremo sprijazniti, da tisto gričevje, ki še ostane na voljo in
                  ki je primerno, da se uporabljajo za te mediteranske kulture, ki jih še imamo na
                  obali, da se  še tisto pusti neki stihiji, kajti zavedati se moramo, da je občina
                  lahko dober gospodar, če ima jasne usmeritve in če vemo, kdo v določeni občini
                  vlada. V koprski občini vem, kdo vlada in vem, da ne vladajo kmetijci. Kmetijci so
                  zadnje kolo, ki pride v poštev pa ne glede kdo so, ali so zasebni ali tako
                  imenovani družbeni oziroma ti, ki so zdaj postali na novo zasebni v okviru
                  Agrarie. Vem, da z veliko težavo uspejo zaščititi oljčni nasad, ki so ga ravnokar
                  postavili na Serminu. Po hudih mukah so uspeli prepričati glavno koprsko podjetje,
                  da je tiste rezervoarje umaknilo na drugo stran hriba, kjer je manj škode.</p>
               <p>Mislim, da se je tukaj treba zavedati problema. Osebno sem prepričan, da bo
                  potrebno še kakšen zelo jasen zakon sprejeti za ta problem, tako zakon o
                  gospodarjenju z obalnim pasom, kakor tudi zakon o ravnanju zemljišči ne samo na
                  demografsko ogroženih področjih ampak tudi na področjih, kjer so stalno pod udarom
                  pospešene urbanizacije.</p>
               <p>Glede na to, da je z osamosvojitvijo postala slovenska obala izredno pomembna in
                  atraktivne za vse tiste, ki so imeli svoj čas svoje vikende v Istri ali pa v
                  Dalmaciji, so se pritiski enormno povečali. Rezultat tega je znamenita pobuda, da
                  se sicer nekdaj družbeno, zdaj lastnino Sklada kmetijskih zemljišč, to je
                  lastnina, ki je nastala z odhodom večine prebivalstva, vemo kdaj in je bila to
                  nekdanja optantska zemlja, ta zemljišča bi se dala lahko v dolgoročne najeme,
                  lahko bi se tudi prodala pod ugodnimi pogoji tistim, ki bi ta zemljišča obdelovali
                  na en tak dogovorjen in predpisan način, se pravi, da bi bila iz njih neka
                  produkcija, ne pa zgolj neka minimalna kmetijska obdelava. Toda ogromno teh
                  zemljišč je, žal, še vedno razdrobljenih.</p>
               <p>Eden glavnih razlogov, da je k temu projektu toliko podpisnikov pristopilo, je bil
                  ta, ker so si vsi obetali, da bi lahko prišli do poceni zemljišča in ga kasneje z
                  ugodnimi razpleti na občinskih svetih prodali kot stavbna zemljišča za gradnjo
                  počitniških hišic in podobnih objektov. To je problem, in ne ga zdaj prepuščati,
                  da ga rešujejo občinski sveti, ker za to niso usposobljeni. Se pa strinjam, da
                  mora država enkrat reči, koliki del naj imajo občine tokrat pa v lasti in ne zgolj
                  v upravljanju in naj s tisto lastnino ravnajo v skladu z zakoni. Vendar treba je
                  te zadeva enkrat v enem zakonu strokovno urediti in jasno povedati. Verjetno bo
                  potreben določen nacionalni program, kajti vsa področja v Sloveniji niso enaka in
                  so določene posebnosti.</p>
               <p>Zato bi jaz osebno te zadeve reševal na tak način, nikakor pa ne s spreminjanjem
                  datumov in s tem uvedel neko določeno manipulacijo, da bi pač formalno dobile
                  občine neko zemljišče nazaj v upravljanje pač zato, ker so imele nekdaj neke večje
                  pravice nad tem zemljiščem. Osebno mislim, da bo to slaba rešitev. Zavedam pa se,
                  da so za občino kot je Izola, ki ima dosti manjše prihodke kot na primer koprska
                  ali pa piranska, ker ima manjše resurse, da so ta kmetijska zemljišča pomembna in
                  jih je treba nekako ali dati izolskim kmetom, kot sem že prej rekel, v dolgoročne
                  najeme ali jim celo prodati, jaz se celo za to drugo rešitev zavzemam. Lahko se
                  jih tudi občini vrne, toda zraven je treba imeti nek zaščitni zakon, da občine ne
                  bodo teh zemljišč po nepotrebnem pozidavala, kajti zavedati se moramo, da so te za
                  kmetijstvo zelo primerne ravnice pač blizu obalnim mestom. Taka je struktura dol
                  in da se je ta normalna urbana stihijska rast, ki ji urbanisti rečejo rakava rast,
                  tako dogajala, kot se je dogajala v Ljubljani. Saj je bila Ljubljana včasih
                  bistveno manjša in ožja in je bilo Ljubljansko polje nepozidano. V 30 letih se je
                  čudovito pozidalo to Ljubljansko polje in je kmetijstva tam dosti manj. Recimo, da
                  je to v redu, toda v nedogled to ne more iti. Ljubljana ne more segati do Kranja.
                  Verjetno je treba potem sprejeti drugačno urbanistično politiko in namesto
                  razvlečenih, dolgih mest narediti kompleks centra s svojimi satelitskimi mesti, ki
                  lahko zelo lepo in funkcionalno funkcionirajo. Take primere svetovni urbanizem
                  pozna in jih rešuje tudi na tak način. Poglejmo večja mesta. Res da Ljubljana ni
                  velemesto, toda kljub vsemu se lahko prenesejo določene izkušnje in enako velja za
                  obalno področje. Obalno področje vedno vidimo kot majhna mesta. Niso majhna mesta.
                  To so tri mesta sorazmerno tesno povezana in tvorijo somestje, ki ima približno 70
                  tisoč prebivalcev. To ni več majhno mesto na Slovenskem. Zato mislim, da je treba
                  k tem problemom pristopiti drugače. Ne na podlagi potreb lokalne politike,
                  lokalnih interesov, ki so večkrat zelo špekulativni. Jih pač preveč poznam in
                  lahko to vedno zagotovo trdim. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Kolegu Preglju glede njegove prve trditve bi predlagala, da pogleda moj
                  magnetogram zaradi tega, ker sem govorila okrog neresnic in laži samo v zvezi z
                  obsegi površin, o katerih sta trditve postavljala on in gospod Zagožen. Takole bi
                  povedala, da je zanimivo, da vam je končno le ušlo tisto, kar je v resnici
                  pravzaprav problem. Pri tem datumu, če bi napisala datum 24. avgust 1973, razen za
                  občino Koper, pa zraven morda v oklepaju, ker ni v tej občini na oblasti prava
                  stranka, potem bi bil verjetno ta amandma sprejet. Vi ste izrecno rekli, da v
                  Kopru - ne dobesedno, vendar se da to zelo dobro razumeti - ni prave oblasti
                  zaradi tega, ker niso na oblasti kmetijci in kot vse kaže, v tem parlamentu je
                  edina stranka, ki pravilno in kvalitetno zastopa kmečke interese, Slovenska
                  ljudska stranka. V občini Koper bodo volitve leta 1998, gospod Pregelj, potrudite
                  se in spravite na oblast pravo stranko, da bo znala pravilno gospodariti s
                  kmetijskimi zemljišči in gozdovi. Izgleda, da je samo vaša za to pooblaščena. In
                  še nekaj bi povedala. Že v prejšnji razpravi, gospod Pregelj, v ponedeljek zvečer
                  ste govorili o oddajanju kmetijskih zemljišč tistim, ki jih obdelujejo, za
                  dolgoročno obdobje - tudi do 100 let. Zanimivo. Država naj bi bila celo tako močno
                  pooblaščena za oddajanje kmetijskih zemljišč v obdelavo, da bi lahko za dve
                  človeški življenji ali celo več oddajala kmetijska zemljišča v zakup. Neverjetno.
                  Ali pa morda mislite, da Primorci živimo 150 let? Tudi to je možno. Zaenkrat nimam
                  takih prognoz. In da bi se prodalo tem uporabnikom po čimbolj ugodnih pogojih. Jaz
                  sem slišala in brala predlog neke združbe v občini Koper. To pa lahko povem, da je
                  prav iz občine Koper, ki predlaga, da tistim, ki obdelujejo kmetijska zemljišča in
                  imajo status kmeta, s tem da v resnici niso kmetje, imajo samo status kmeta. Vemo,
                  kakšna je razlika med kmetom in med tistim, ki ima status kmeta. Kmet ima status
                  kmeta, so pa tudi nekmetje, ki imajo status kmeta. In da bi dobili celo ta
                  zemljišča v neodplačno last, češ da so oni najboljši gospodarji nad temi
                  kmetijskimi zemljišči! In vem tudi, kdo je bil podpisan pod tem predlogom, gospod
                  Žaro Pregelj! Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod mag. Jože Protner, za njim pa še gospod dr. Franc
                  Zagožen in Žaro Pregelj.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Spoštovani gospod predsedujoči! Spoštovane kolegice in kolegi! Posegam v razpravo
                  predvsem zaradi tega, ker je problematika tega predlaganega amandmaja gospe
                  Pečanove veliko širša. Zdaj se je pa vse skupaj pripeljalo na skorajda lokalno
                  raven obalnih občin. Kaj želim reči? Zakaj smo pravzaprav je prejšnji parlament in
                  v glavnem prejšnji, in tudi delno sedanji sprejel odločitev v treh zakonih? To je
                  zakon o lastninskem preoblikovanju podjetij, zakon o zadrugah in zakon o skladu
                  kmetijskih zemljišč in gozdov, da podržavi takoimenovano družbeno zemljo,
                  kombinatsko, zadružno in občinsko. Predvsem, če se spomnimo, zaradi dveh dejstev.
                  Zaradi lažje in doslednejše izpeljave denacionalizacije, je bilo rečeno, in zaradi
                  enotne kmetijske politike predvsem pri gospodarjenju z državno zemljo, z družbeno
                  zemljo. Ti trije zakoni so seveda bili zelo odmevni v javnosti in so povzročili
                  res ustavne spore, ki so jih pa sprožili, bodisi kmetijska gospodarstva oziroma
                  kmetijski kombinati bodisi gozdna gospodarstva bodisi kmetijske zadruge. In seveda
                  tudi občine. Sklep Ustavnega sodišča so nam poznani. Ustavno sodišče ni
                  razveljavilo podržavljenja družbene zemlje. Ni razveljavilo 5. člena zakona o
                  lastninskem preoblikovanju podjetij. To vendarle moramo vedeti in seveda to tudi
                  sprejeti. Z zakonom, ki ga pa danes obravnavamo, v bistvu Državni zbor izpolnjuje
                  to, kar je na nek način mu Ustavno sodišče naložilo. To jaz mislim in nič več!</p>
               <p>Predlagani amandma pa posega v ta segment na ta način, da pa naj bi se občinska
                  kmetijska zemlja pa vračala. Jaz seveda za to zgodbo nisem zaradi tega, ker se
                  lahko po pravici vprašamo, ali je v odnosu do podržavljanja zemlje bivših
                  kombinatov in tudi zadrug to pravzaprav rešitev, ki bi jo tako zlahka lahko
                  sprejeli? Mislim, da je ne moremo in da je ne smemo! Ali pa drugače povedano. Ali
                  so se z današnjim dnem razlogi za podržavljanje družbene zemlje kaj spremenili?
                  Ali ostaja še zmeraj v vidu, da je izpeljala denacionalizacija dejstvo, s katerim
                  se pač soočamo, ki jo je potrebno opraviti čimprej. In zaradi doslednejše in lažje
                  izpeljave denacionalizacije seveda z vsemi družbenimi zemljišči, sedaj državnimi
                  zemljišči pač upravlja sklad. Sklad pa, če jih opravlja slabo ali dobro, ima še
                  navsezadnje in Vlada in na nek način tudi ta Državni zbor, da to lahko vsaj enkrat
                  letno pregleda.</p>
               <p>In drugič. Ali iz vsega tega, kar se je tudi iz tega dialoga slišalo med gospo
                  Pečanovo in gospodom Pregljem, ali nam to zagotavlja, na tak način kot je bilo
                  interpretirano, jaz mislim, da kar lahko rečemo, da ne, izvajanje neke enotne
                  zemljiške kmetijske politike v tej državi. Predlagam zato, da ta amandma gledamo
                  skozi ta vidik. Skozi vidik podržavljanja vse družbene bivše zemlje v enem
                  segmentu, torej tudi občinske. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen. Izvolite. Za njim bo na vrsti še
                  gospod Žarko Pregelj.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz seveda pritrjujem gospodu Protnerju, da se ni v tem času v
                  tem pogledu nič spremenilo. Tudi odslej naprej, ko ostaja potreba, in ne samo v
                  tem času, je prav še nismo niti začeli uresničevati po enotni kmetijski in
                  zemljiški politiki v vsej državi in samo na tak način jo je mogoče izvajati. Zato
                  zavračam seveda vse druge argumente, ki enostavno ne zdržijo take politike, kot je
                  kmetijska politika, kot je zemljiška politika in jo je mogoče voditi samo na
                  nacionalni ravni in tega ne more, tega bistvenega nacionalnega interesa ni mogoče
                  prepustiti recimo 150 ali več lokalnim oblastem, ki potem seveda vodijo vsaka
                  svojo politiko na tem področju. Skratka, predmet sprememb tega zakona sploh ni to,
                  kar predlaga gospa Pečanova s svojim amandmajem in predlagam, da ne izgubljamo
                  preveč časa in se držimo tistega osnovnega predloga, ki ga daje Vlada, v skladu
                  tudi z odločbo Ustavnega sodišča. O vseh drugih dilemah v zvezi s tem je pa
                  Državni zbor že razčistil, ko je te zakone sprejemal in ni nobene potrebe, da
                  zapletamo stvari naprej. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žarko Pregelj. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Še enkrat želim zgolj replicirati gospe Pečanovi v tem smislu, da ni
                  problemov o tem, kdo bo na oblasti v koprski in pa piranski občini. Tudi, če bi
                  bili kmetijci, bi bilo še vedno toliko, lahko rečem rdečih zraven, da bi bilo
                  čisto vseeno. Problem je miselnost, ki dol obstaja. Miselnost, ki je pogojena s
                  čisto finančnimi interesi in ta finančni interes je v tem, da občine prodajajo
                  zemljišča, in to zazidalna, stavbna zemljišča. Dobijo jih pa tako, da jih vzamejo
                  iz kmetijskih zemljišč. Večinoma so to kmetijska zemljišča, ki so za to primerna.
                  V kolikor se sprejme tak datum, bodo jasno imele občine tukaj proste roke in
                  zlahka z, po mojem mnenju sicer napačno uporabo še vedno veljavne zakonodaje
                  enostavno prenesejo z določenim prostorskim dokumentom kmetijsko površino v
                  stavbno in to je problem, nič drugega kot to. Zaenkrat, ker je zakonodaja na tem
                  področju še preslabo urejena, je to čisto enostaven mehanizem, s katerim se
                  osnovni kmetijski resurs v ožjem obalnem prostoru v bistvu sistematično uničuje.
                  To je problem. Ne gre za stvar politike, niti ne vem česa. Tukaj so čisto jasni
                  finančni interesi, to je prihodek občine, kar je sicer prav, toda kljub vsemu je
                  potrebno imeti nek določen program, katere površine se lahko zazidajo in katere
                  ne. Prostorski plani se lahko mimogrede spremenijo. Poznam recimo področje, ki je
                  zdaj omejeno, že jutri je lahko zazidljivo celotno področje od koprske Žusterne,
                  pa Markovca, do Splošne bolnice v Izoli. In to je celotno elitno obalno področje.
                  Celo tako je zadeva zastavljena, da ta zemljišča sploh ne grejo na razpise, da se
                  dajo po takih in takih ocenah, kolikor komu paše in podobno. Zato osebno vidim
                  problem v tem, ne pa v tem, ali ima lahko občina tako lastnino ali ne. Jaz mislim,
                  da je prav, da ima tudi občina kmetijska zemljišča v lasti. Sploh, če gre za
                  kmetijsko občino. Obalne pa običajno to niso, ker so to trgovsko industrijske
                  občine, pač pogojene s pomorsko lego - in dodatek, ker pa od tega dohodka, tega
                  pomorskega, imajo občine očitno zelo malo. Mi se moramo zavedati, da je občina
                  Koper dobila samo 8 in nekaj procentov deležev Luke Koper in za moje pojme je to
                  bistveno premalo, glede na žrtev, ki jo je morala dati, kajti Luka Koper zavzema
                  polovico mesta, polovico mesta zavzema po površini! In zato osebno menim, da je ta
                  mehanizem, ki se zdaj pojavlja v tem zakonu, napačen. Potrebno ga je veliko bolj
                  natančno doreči, pripraviti še kakšen zakon, ki bo te probleme z zemljišči urejal.
                  Se pravi, prenos kmetijskega v stavbno zemljišče je treba zelo natančno
                  regulirati. Obstoječa stara jugoslovanska zakonodaja je tukaj v bistvu zelo
                  luknjičava in omogoča določene manipulacije oziroma mahinacije in zlorabe.</p>
               <p>Zato osebno menim, da je ta uskladitev, ki jo zdaj na podlagi odločbe Ustavnega
                  sodišča poskušamo izpeljati, sprejemljiva, kajti razširiti veljavnost zakona na
                  tista zemljišča, ki jih nekako določajo prostorski ureditveni pogoji, ne bo
                  bistveno oškodovalo kmetijskega sklada, saj gre v bistvu za manjša zemljišča,
                  pretežno v okviru naselij, ne pa v okviru kmetijskih kompleksov. Zato osebno tukaj
                  ne vidim nobene nevarnosti in nobenih težav za ohranitev kmetijskega resursa. Tak
                  amandma, kot je pa predlagan s strani gospe Pečanove, bi pa dejansko lahko
                  povzročil tudi nepredvidene posledice. Kajti nikoli ne moremo vedeti, kako se bo
                  nek občinski svet odločil. Ko je lastnik, se lahko odloča kakorkoli. To pravico po
                  zakonu ima. In ker je zakon, ki naj bi kmetijska zemljišča ščitil, očitno premalo
                  operativen, je tukaj zaenkrat taka operacija še nesprejemljiva. Se pa strinjam, da
                  predvsem v tistih področjih, ki jim lahko rečemo, da so kmetijska, ali pa
                  gozdarska, da imajo občine tudi del lastnine in s tem tudi del dohodka iz
                  tega.</p>
               <p>Kar se tiče pa prodaje. To so bile pač ideje, ki sem jih jaz zgolj prinesel o
                  dolgoročnem najemu. Jaz sem že prej povedal, jaz se bolj zavzemam za to, da se
                  zemljo proda tistemu, ki jo bo obdeloval, da se tudi določi, kakšna je ta površina
                  in da jo lahko obdeluje in od nje živi. Dolgoročni namen ima pa na Obali svoj
                  smisel tale 99 let in več, ker gre za trajne nasade, ki trajajo tudi po 300 let.
                  Oljka je drevo, ki lahko 300 let preživi, tudi če vmes zmrzne, zraste nazaj. In
                  prosim, tukaj v tem smislu imamo lahko tudi tako politiko. Se pa strinjam, da so
                  to arhaični instrumenti in jih je treba pač jasno natančno razmisliti, ali imajo v
                  naši situaciji kakšen smisel. Jaz tega razmisleka zaenkrat ne znam narediti, ker
                  nimam dovolj podatkov. Se pa strinjam, da je treba ta problem enkrat urediti.</p>
               <p>In zato se ogrevam, dovolite, da še enkrat poudarim, da se prenovi zakonodaja, ki
                  obvladuje varstvo kmetijskih zemljišč, in da to ne more biti nikoli samovolja
                  določenega interesa. Kajti ni bolj enostavno, kot je bilo včasih v okviru
                  samoupravnega sistema, reči: občinska skupščina je odločila v javnem širšem
                  družbenem interesu, in je odločila! In potem so šli celi kompleksi nekam po gobe!
                  Dobesedno po gobe! In konkreten primer: v koprski občini, pred štirimi oziroma
                  petimi leti, leta 1990, se je to zgodilo s kompleksom, bom rekel, vrtvo na
                  področju bertoške bonifike, to je tam, kjer je koprska tovorna železniška postaja
                  in kjer zdaj Istra benz hoče postaviti plinsko skladišče. Namenjen je pa bil ta
                  prostor obrtno-industrijski coni trgovskega značaja, ker je ob železniški progi,
                  so rekli, ker je to pomembno stičišče in smo nekako razumeli, da je treba to
                  narediti. Zdaj bo pa tam neko statično plinsko skladišče, ki bi lahko bilo samo
                  par 100 metrov stran v nekem opuščenem peskokopu in na degradiranem prostoru. To
                  se dogaja, ker je bilo pač to narejeno s prostorskim aktom in je takrat se
                  enostavno pometlo z najbolj naprednim delom obalnega kmetijstva, to je tistim
                  delom, ki se ukvarja z vrtnarstvom, ki je visoko produktiven in lahko na majhni
                  površini ogromno pač pridela. Na tak način, poglejte, gospe in gospodje, se pa
                  težko dela in težko živi. Zato osebno predlagam še enkrat, da ostanemo na osnovnem
                  predlogu tega zakona in da to problematiko pa resno prenesemo v nek sistemski
                  zakon in jo tam tudi enkrat dokončno uredimo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Moram reči, da se zelo slabo počutim zaradi tega, ker sem tukaj edina v tem
                  Državnem zboru, ki zgleda razmišlja nekoliko drugače kot tisti, ki pač zagovarjate
                  enotno kmetijsko politiko. Pa ne zaradi tega, ker drugače mislim. Jaz sem
                  prepričana, da je v državi treba imeti enotno kmetijsko politiko kljub pomislekom,
                  ki jih racionalno razmišljanje daje, sem zelo zavzeto sodelovala in tudi glasovala
                  za strategijo razvoja kmetijstva v Sloveniji in sem vesela, kljub temu, da vem, da
                  bo to zelo težko v resnici izvesti, da smo sprejeli strategijo eko socialnega
                  kmetijstva, kar pomeni dražjega, kot pa je tisto, ki bi ga sicer ob uporabi velike
                  mere, pravzaprav v tej državi glede na pogoje, v katerih živimo, morali sprejeti.
                  Vse lepo in prav, vendar gospodu Protnerju bi rada samo to rekla. Strinjam se, da
                  je treba voditi enotno kmetijsko politiko, vendar enotne kmetijske politike se ne
                  vodijo v Skladu kmetijskih zemljišč in gozdov. Sklad kmetijskih zemljišč in gozdov
                  je samo eden od lastnikov kmetijskih zemljišč v tej državi. Kmetijsko politiko
                  vodi Vlada, kmetijsko politiko v imenu Vlade izvršuje Ministrstvo za kmetijstvo,
                  izvaja se pa skozi pospeševalno službo, skozi tudi kmetijsko inšpekcijo in skozi
                  vse finančne vzpodbude in usmerjanje, ki jih Ministrstvo za kmetijstvo izvaja. To
                  se pravi, zakonodaja, ki so jo že pred časom, pred dolgim časom sprejeli drugi
                  člani tega slovenskega parlamenta, pa je še nismo obnovili, vendar mislim, da v
                  danih pogojih niti ni tako slaba, da z izvrševanjem te kmetijske zakonodaje ne bi
                  bilo možno voditi približno eko socialne kmetijske politike v Sloveniji. Vendar
                  mora to delati Vlada in mora to delati ministrstvo, ne pa Sklad kmetijskih
                  zemljišč in gozdov Republike Slovenije. Sklad kmetijskih zemljišč in gozdov je
                  samo lastnik in ta lastnik mora izvrševati svojo lastniško funkcijo, tako kot
                  katerikoli zasebni lastnik kmetijskih zemljišč, na enak način, po smernicah
                  kmetijske politike te države. Tako da tudi, če bi občine bile lastnice teh 52.000
                  hektarjev kmetijskih zemljišč, bi morale in morajo izvrševati kmetijsko politiko
                  tako, kot jo narekuje naša zakonodaja in kot jo izvršuje Vlada Republike
                  Slovenije. Jaz mislim, da tukaj ni nobenega dvoma. Drugo, kar je, bi pa rekla, da
                  prostorski plani oziroma prostorske sestavine srednjeročnih in dolgoročnega
                  družbenega plana, kot smo mu včasih rekli, zdaj ne vem, kako se bo, nisem toliko
                  na tekočem, da bi vedela, kako se imenuje, so v vseh občina sprejete na osnovi
                  oziroma v skladu z  obveznimi izhodišči republiškega družbenega plana in njegovih
                  prostorskih sestavin. Nobena bivša občina ni mogla sprejeti družbenega plana in
                  njegovih prostorskih sestavin, če niso bile usklajene z izhodišči republiškega
                  plana in če niso bile usklajene s kmetijsko politiko in z odnosom do varovanja
                  kmetijskih zemljišč, kot ga je narekoval zakon o kmetijskih zemljiščih in kot mi
                  je rekla gospa svetovalka Vlade, da sedaj že z razveljavljenim zakonom o varovanju
                  kmetijskih zemljišč pred spremembo namembnosti. Torej ni res, da so občine tiste,
                  ki samovoljno in slabo skrbijo in bi slabo, ali bodo slabo in samovoljno ravnale s
                  kmetijskimi zemljišči, ker ima, kot se reče, vsak papež nad seboj enega papeža in
                  tukaj v tem primeru ima nad seboj kmetijsko ministrstvo, ki mora bedeti nad tem,
                  da ne prihaja do zlorab in mislim še to, da če je bilo v srednjeročnem planu
                  določeno, da se bo določena površina opredelila, da se opredeljuje in se bo
                  uporabila za drug namen, kot so kmetijska zemljišča, je morala k temu dati
                  Republika Slovenija soglasje. Brez tega soglasja ni bilo možno srednjeročnega, ali
                  dolgoročnega družbenega plana v občini sploh sprejeti. Mislim, da si je treba
                  naliti čistega vina in vedeti. Pa še eno bi rekla - kolega Geržina, jaz se z vami
                  strinjam, da bi se pravzaprav neenakopravno vrnila ta kmetijska zemljišča občinam,
                  pač glede na situacijo, v kakršni so bile občine pred sprejemom zakona o Skladu
                  kmetijskih zemljišč in gozdov. S tem se strinjam. V enih občinah, kot sem že
                  rekla, kot v Kočevju, Kopru, recimo v Radgoni, bi se vrnile zelo velike površine,
                  v drugih pa zelo majhne. Saj sem naštela. Zdaj se ne spomnim več, v kateri občini,
                  samo 41 hektarjev. Potem pa svetujte, kolega Geržina, če vam je kaj do tega, da
                  občinam vsaj delno popravimo krivico, da se s tem zakonom, če smem pripomniti, s
                  tistim zadnjim določilom, ki govori o tem, da se bodo po dokončani
                  denacionalizaciji kmetijska zemljišča razdelila med občine, o tem, gospod Geržina,
                  se bosta verjetno pogovarjala vaša hčerka in moj vnuk zaradi tega, ker prav nič ne
                  verjamem, da bo to narejeno v doglednem času. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod dr. Zagožen, potem pa še mag. Jože Protner.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Bojim se, da se zaradi različnih pogledov na to - gospa Pečanova
                  ima svoje - vrtimo v začaranem krogu. Mislim, da je bila sprejeta strategija
                  razvoja slovenskega kmetijstva najbolj racionalna odločitev tega Državnega zbora.
                  Vse podlage zanjo so bile zelo strokovno pripravljene in mislim, da to ni bilo na
                  podlagi nekih čustvenih reakcij ali kaj podobnega in to ravno zaradi tega, ker ni
                  bil upoštevan nek parcialni interes, ampak splošni nacionalni interes v najširšem
                  smislu, ko ni bil v vidu samo en element, na primer najnižja možna cena hrane,
                  ampak tudi prehranska varnost, skrb za okolje, poseljenost,itd, skratka, vsi tisti
                  cilji, ki so postavljeni v tej strategiji.</p>
               <p>Glede kmetijske politike - seveda, kmetijsko politiko z zakoni kroji Državni zbor.
                  Ta jo je tudi določil s sprejemom strategije, Vlada jo izvaja, ampak enotne,
                  zemljiške politike ne more v nacionalnem interesu nihče izvajati, če bi 150 in več
                  občin imelo vsaka svoj večji ali manjši Sklad kmetijskih zemljišč. Sklad
                  kmetijskih zemljišč je ravno državni zavod, postavljen zato, da bo omogočal
                  izvajati enotno državno, kmetijsko in zemljiško politiko tistim institucijam, ki
                  so za to postavljene v državi. Gospa Pečanova je, če sem prav slišal, naštevala
                  tudi velike površine melioriranih kmetijskih zemljišč, za katere se zdaj zavzema,
                  da bi bile občinske in se je to izvajalo tudi takrat preko drugih občinskih - 60
                  ali koliko jih je bilo - kmetijskih zemljiških skladov. Ves denar za te
                  melioracije je seveda prišel iz državnega proračuna in je bil torej državni, ne
                  občinski. Občinam se tudi ne jemlje nobenega zemljišča, ki bi ga občine odkupile,
                  ampak so ga dobile na drug način. Zato pa je to bilo seveda družbeno premoženje in
                  ne gre za nobeno oškodovanje. Smo pa tudi že vgradili v to zakonodajo, tam, kjer
                  je interes občin bistveno večji, in upam, da bo to prej ali slej tudi izpeljano. V
                  zakonu o gozdovih je tudi določilo, ki zavezuje tako Državni zbor v prihodnosti,
                  kot Vlado, ko bo ta postopek dokončno izpeljan, ko bo sklad dokončno gospodar, in
                  ko bo tudi denacionalizacija opravljena, da se določena gozdna zemljišča prenesejo
                  v občinsko last za občinske potrebe. Mislim, da prav vsaka občina potrebuje zaradi
                  različnih socialnih funkcij tudi občinski gozd. In jaz sem se za to vseskozi
                  zavzemal in tudi upam, da bo do česa takega prišlo. Tudi mesto Ljubljana ima in bo
                  moralo ohraniti take gozdove, ki neposredno lahko služijo tudi socialnim potrebam
                  in drugim potrebam občanov. To je povsem druga zadeva, ki s tem zakonom nima zdaj
                  nobenega opravka. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod mag. Jože Protner. Za repliko pa se je javil tudi
                  gospod Benjamin Henigman. Gospoda Peršak in Sušak še čakata na razpravo.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Jaz sem si pa res, kolikor se spomnim nazaj, mogoče že več kot trideset let,
                  prizadeval za čisto vino. Lahko mi verjamete! Za tako čisto vino v pogledu,
                  bistrini, v vonju in okusu. Da ga pripravimo čistega in da ga potem tudi natočimo
                  čistega. Seveda pri tem natakanju čistega vina je ena zgodba, ko kdo tudi hote
                  malokaj prilije, da postane rahlo motno. Gospa Pečanova mi je prilila nekaj tega,
                  ko mi pravi, da sem govoril o kmetijski politiki, ki se dela v Skladu kmetijskih
                  zemljišč in gozdov. To pač ni res! Jaz sem se celo omejil, da ne bi govoril o
                  kmetijski politiki, ker takoj povežem to strategijo in nastane tukaj predavanje,
                  ki pa mislim, da danes ni čas in ne mesto za to. Govoril sem o delu kmetijske
                  politike skozi gospodarjenje z državno zemljo oziroma kmetijski zemljiški
                  politiki, ki se pa tudi samo izvaja v skladu. Tam se ne dela. Rekel pa sem, da
                  tudi sklad, če mislimo, da jo slabo izvaja po naročilu Vlade in tudi tega
                  Državnega zbora, da imamo inštrumente kontrole. To se pravi, da to predavanje,
                  kolegice in kolegi poslanci, mogoče je bilo za koga koristno, kje se politika dela
                  in kje se izvaja. Vendar to poduk meni ni bil, ker meni je to popolnoma jasno, če
                  ne drugače, že od leta 1992, ker sem imel priložnost nekaj mesecev vendarle v
                  Vladi delati in če mi to ne bi bilo jasno, ne vem, kaj bi tam delal! Tako da lepo
                  prosim, za argumentiranje svojih predlogov, ne prilivajmo v čisto vino motnih
                  snovi! Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Benjamin Henigman ima repliko. Za njimi ima repliko še gospod
                  mag. Janez Jug.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Spoštovani, dober dan! Rad bi repliciral oziroma dal nekaj pojasnil na izvajanje
                  gospe Pečanove glede spremembe datuma oziroma same vsebine zakona. Jaz sem se
                  pozanimal na določenih mestih in nisem ravno prepričan, da bi ta sprememba datuma
                  delovala za vse področje Republike Slovenije enako. Oziroma, dobil sem podatek, da
                  je pač specifična situacija na Obali in da bi dejansko občine na Obali lahko
                  pridobile znatni del kmetijskih zemljišč. Nisem pa ravno prepričan, da bi
                  pridobile ta zemljišča samo občine, ampak mogoče tudi kdo drug. Mogoče bi se fond
                  podjetij, ki se ukvarjajo s kmetijsko pridelavo, na ta način povečal. Se pravi,
                  nisem prepričan, da je tukaj stvar do konca razčiščena. Podpiram intenco, da bi
                  občine pridobile v svoj fond zemljišča.</p>
               <p>Rad pa bi seveda odgovoril gospe Pečanovi, kakšna je situacija na Kočevskem.
                  Razgovori v občini Kočevje so vseskozi potekali v to smer, da bi občina želela
                  imeti nekaj od teh državnih gozdov, vendar mislim, da ni danes prilika oziroma ta
                  zakon ni tiste vsebine, kjer bi to zadevo dokončno reševali. Dejstva so pa
                  sledeča, da je Sklad kmetijskih zemljišč in gozdov Republike Slovenije v svoje
                  upravljanje na področju Kočevske prevzel vse družbene gozdove, s katerimi so do
                  takrat razpolagala Gozdno gospodarstvo Kočevje, Mercator - Kmetijsko gospodarstvo
                  Kočevje in pa Snežnik, Kočevska Reka.</p>
               <p>Sedaj pa poglejmo, kaj se je zgodilo po tem prenosu. Gozdno gospodarstvo Kočevje
                  je s skladom podpisalo pogodbo. In to je vsebina tega zakona, o čemer se danes
                  pogovarjamo. Po tej pogodbi je v letu 1994 gozdno gospodarstvo pri lesu na panju
                  iztržilo 234 milijonov, v letu 1995 pa je ocena 200 milijonov. Iz tega naslova je
                  sklad plačal GG-ju 33 milijonov v letu 1994 in ocena za leto 1995 je 47 milijonov.
                  Ta znesek se seveda uporablja v občini za vzdrževanje gozdov, za obnovitev gozdov,
                  hkrati je pa sklad plačal tudi 21 milijonov za vzdrževanje in rekonstrukcijo
                  gozdnih in javnih cest. Se pravi, da občina tukaj, kjer je bila sklenjena pogodba,
                  od sklada pridobiva določena sredstva, ki jih občina oziroma to področje nameni za
                  obnovitev in za vzdrževanje zadev v skladu z zakonom o gozdovih.</p>
               <p>Drugi primer je Snežnik, Kočevska Reka, kjer je prišlo do razgovorov, vendar ni
                  prišlo do sklenjenih pogodb. Promet z lesom oziroma Snežnik, ki je podjetje, ki
                  deluje na področju občine Kočevje, je na ta način v letu 1994 opravilo promet v
                  višini 80 milijonov SIT, po oceni za leto 1995 pa 86 milijonov SIT. Ker pa seveda
                  ni bila sklenjena pogodba s skladom, sklad ni nakazal sredstev podjetju Snežnik za
                  redno investicijsko vzdrževanje gozdnih cest, ker tudi ni bil dolžan.</p>
               <p>Tretja in najbolj problematična pa je zadeva z Mercatorjem - Kmetijskim
                  gospodarstvom Kočevje, kjer sploh ni prišlo do nikakršnih razgovorov oziroma ni
                  prišlo do podpisa pogodbe. Podjetje je sekalo na tem področju in sklad ocenjuje,
                  da je oškodovalo državo ali pa posredno tudi občino za cca 70 milijonov SIT, tako
                  da ni tako preprosto govoriti, kakšna je v bistvu tukaj vloga sklada, kakšna je
                  vloga občine oziroma kdo tukaj dobi ali pa kdo izgubi. Prepričan sem, da je na
                  Kočevskem izgubila država, takoj za tem posredno pa tudi občina Kočevje zaradi
                  nerešenih zadev, ki jih želimo z današnjim sprejemom tega zakona urediti. Bojim
                  se, da gre v primeru tega amandmaja za vzpostavljanje <stage>(v
                     narekovajih)</stage> <q>"neke fevdalizacije"</q>, vendar ne fevdalizacije za tisto,
                  kar govori gospa Pečanova, v prid občin, ampak v prid posameznih podjetij, ki se
                  ne držijo zakonskih norm in ne sklepajo pogodb. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod magister Janez Jug. Izvolite.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Kolegi poslanci! Vse spoštovanje do kmetijske zemljiške politike Republike
                  Slovenije. Vendar se mi zdi, da smo s tem govorom seveda dregnili predvsem v
                  razprave, ponovno, vsaj kot sem jaz slišal po zvočniku prej, na nek odnos
                  udbomafije, ki vlada recimo na Obali, pa še ne vem kje itd., ki jo ne smemo
                  pustiti zdaj, da bo občina odločala o tej zemlji, kjer bo spet pozidala, gradila,
                  profit imela itd. Meni se zdi, da za nespoštovanje, nevračanje občinam teh zadev,
                  smo prisilili občine, da so postali nekako občani tujci na lastni zemlji. Ta
                  zemlja ni več njihova, saj nimajo več o čem odločati in to je zelo zaskrbljujoč
                  pojav. Kar se tiče obale, bi jaz rekel takole. Poglejte, obalni občini je treba
                  vrniti to zadevo nazaj iz preprostega razloga, ker je 70% zemlje občin izven
                  Pirana itd., pripadalo optantom. Ko bomo šli izvajati zdaj denacionalizacijo v
                  Sloveniji, po drugih občinah bo neka zadeva vrnjena, tistim pač, ki so vzeli itd,
                  imam strah, da pri vsej tej velespoštovani politiki, kmetijski itd., bodo
                  Slovenci, ali pa ta politika tega sklada, naredila to, ker ne bo mogla nobenemu v
                  Sloveniji vrniti, bo jemala tisto zemljo na obali in jo bo vračala tistim, ki bi
                  jo morali dobiti, ne vem, Slovenskim Konjicam, na pamet bom rekel, potem adijo vsa
                  ta politika itd. in bomo ponovno prišli do neke fevdalizacije, izgradnje vikendov
                  in neumnosti. Občini bo s tem in Obali zavrt razvoj tistega področja z nekimi
                  vikendi in z neko tako politiko, kar se bo zgodilo in jaz kot prebivalec Obale se
                  bom z vsemi štirimi boril, da ne bo prišlo do tega, kar se lahko zgodi in se bo
                  zgodilo, da bodo vračali tisto zemljo, optantsko, ljudem, ki je ne morejo vrniti
                  tam, kjer je fabrika spodaj ali gor. Z vso resnostjo je treba to zadevo
                  obravnavati.</p>
               <p>Druga zadeva, ki bi jo jaz sprožil tudi tukaj oziroma slišal sem tam, ker Obala
                  ima tudi neki primorski pas, javno dobro itd. Gospodu Preglju bi rekel takole. Tam
                  je tudi hudi problem. Vse spoštovanje recimo do politične stranke SDS, da rečem
                  tako, ker jim moram dati pohvalo, so začeli zdaj s takšnimi cilji, to je drug
                  problem, so sprožili ta problem tudi na Obali. Danes Žarko Pregelj, oziroma on
                  vodi to zadevo za infrastrukturo, držijo v predalu pomorski zakonik. Ne vem, kdo
                  drži zakon o notranjih vodah, tam bi morali rešiti tisto, kar se danes na Obali
                  dogaja. Danes prihaja do hudih ekonomskih in političnih problemov, ker se gradijo
                  marine, se gradijo hoteli in vse, na zemlji, ki je javno dobro, ker v zakonu ni
                  opredeljena in potem bomo šli rušiti to zadevo pred volitvami itn. To je treba
                  urediti, jaz se s tem popolnoma strinjam. Zato, dragi kolegi in kolegice, z vsem
                  spoštovanjem do celotne Slovenije, vendar tistega kosa Obale, dokler bom jaz tam
                  živel, se bom z vsemi štirimi boril, da ga ne boste pozidali, da ga ne boste
                  pokupili, ampak bom skrbel, da bo tisto ljudstvo, tisti slovenski narod, ki živi
                  tam doli, imel lasten razvoj, ne pa, da bomo gradili vikende, kot smo jih za
                  Ljubljano in še za koga drugega. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Jug, vaš župan v Kopru je vračal Italijanom v zaledju Istre zemljo optantom
                  preko domačih Italijanov, ki jih je kupoval. To je ena stvar in se z njim
                  pogovorite. Vi niste sicer Koprčan, ampak ste blizu njega. Druga stvar. Če dobi
                  človek iz Konjic, je še vedno boljše, kot da dobi Italijan na Obali zemljo,
                  itd.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod magister Janez Jug, potem pa še gospa Jadranka Šturm.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Gospod Kopše, ne bi se spuščal na zunanjepolitično področje, vendar bom takole
                  rekel. Tam so bili nekateri ljudje tudi rojeni in je bila njihova zemlja. Jaz jih
                  tako gledam. In je treba imeti etiko in je treba imeti pamet in spoštovanje. Jaz
                  ne rečem, da bomo zdaj vračali kar tako dalje, pa vse skupaj. Vendar je treba zelo
                  globoko razmisliti, kaj bomo s tem storili. Jaz nisem za tisto, da ne rečem malo
                  po srbsko in tako dalje. Slovenija se na temu področju lomi, zato ker smo taki!
                  Ne, ne, to je balkanska manira! Treba je imeti evropsko maniro, evropsko politiko,
                  pa bomo marsikaj rešili. Ne pa tako - ccckkkk! Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Jadranka Šturm ima besedo, potem pa še gospod Žaro Pregelj.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Lep pozdrav vsem! Kratko repliko na gospoda
                  Preglja. Jaz se sicer čudim njegovim nastopom, ki so tako nasprotujoči dostikrat
                  in nekonstruktivni glede vsega, kar se dogaja v koprski občini, kar se je lepo
                  pokazalo tudi že, ko smo sprejemali zakon o lokalni samoupravi. To, da na nek
                  način kriminalizira občinsko politiko na tej točki, se mi zdi pa še posebej
                  nesprejemljivo. Gospoda Kopšeta bi pa vprašala, če ima konkretne podatke, glede na
                  izjavo, ki jo je pravkar dal, o tem, da naš župan, gospod Aurelio Juri, vrača to
                  zemljo posredno Italijanom. Zdi se mi to izredno občutljiva izjava, tudi politično
                  sporna. Zato bi ga prosila, če lahko temu Državnemu zboru pove, kako je s tem, ker
                  sama kot občanka občine Koper ne poznam teh zadev.</p>
               <p>Glejte, ta predlog zakona, ki ga sedaj obravnavamo, je, kot je gospod Jug rekel,
                  prav za Obalo še posebnega pomena. In jaz vidim, da interes države eksplicitno za
                  to področje kaže na marsikaj. Res je to, da je obalno področje z osamosvojitvijo
                  dobilo posebno vlogo in da se je interes centra močno povečal do tega področja. In
                  ravno tu se kaže ta relacija centralistično in lokalno. Kaj bo občina sploh še
                  imela in o čem bodo občani neke lokalne skupnosti sploh še odločali, če jim
                  vzamemo tisto, kar je najbolj elementarno?! Saj ob tem predlogu se pojavlja
                  razprava, ki smo jo imeli prejšnji teden v zvezi z državno zemljo in vračanjem
                  tujcem. Zelo podobne skupne imenovalce bi lahko potegnili. Zato bom jaz, saj sem
                  že pri prvotnem sprejemanju tega zakona pred dvema letoma nasprotovala, in zato
                  seveda te spremembe, da se končno ne odtujuje oziroma povrne nazaj lokalnim
                  skupnostim, seveda tudi podprla. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žaro Pregelj, izvolite, in gospod Janez
                  Kocijančič.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Veliko je bilo spet povedanega, marsikaj zelo pavšalnega, in ne mislim
                  s takimi pavšalnimi obtožbami sploh polemizirati. Bi pa rad poudaril sledeče. Res
                  je, treba je iti v Evropo, treba je imeti evropske manire. Toda tudi sosedje naj
                  jih imajo! Glejte, optanti, ki so zapustili to področje zaradi znanih razlogov,
                  leta 1954, 1952, in tako naprej, v tistem obdobju. Ti so v bistvu dobili dokajšnje
                  ugodnosti zelo blizu na drugi strani, na italijanski strani. Sprašujem se, če so
                  tako zelo navezani na premoženje, ki so ga pač morali ali pa so ga zapustili v
                  slovenski Istri, zakaj se po demokratizaciji, po osamosvojitvi niso vrnili v našo
                  državo? Ali nas oni spoštujejo in upoštevajo? Vemo, da po naši zakonodaji bi
                  takrat prišli, če bi prišli nazaj, bi lahko dobili tudi državljanstvo. Imeli bi
                  neko določeno pravico, saj so tukaj bili rojeni. Tako da v resnici je to
                  vprašanje, ki ga bo treba enkrat rešiti s sosednjo republiko in ugotoviti, kaj se
                  v resnici da na tem področju narediti, nikakor pa ne pod pretvezo nekih naših
                  dolgov iz preteklosti in pritiskov, kakršnim smo zdaj priča.</p>
               <p>Kar se pa tiče mojega negativnega stališča, me preseneča stališče gospe Jadranke
                  Šturm. Včasih sva bila skupaj v ekološki sekciji, gospa Jadranka, in dobro veste,
                  kaj smo takrat razmišljali in kaj smo ugotavljali in obnovite malo svoje znanje iz
                  tistega obdobja in boste videli, da imam še vedno svoj prav, kajti tem protestom
                  sem sledil naprej in se nisem umikal iz tega ekološkega dela in zgolj s tega
                  stališča opozarjam, da je takšna občinska oblast, kakršna je, ki je pred 10 leti
                  imela tako slabo strokovno strukturo, da ji je lahko parirala ekološka sekcija, ki
                  je bila prostovoljna organizacija, ki je imela zgolj mlade nadobudne strokovnjake
                  in smo bili zmožni imeti večji strokovni kapital, kot je imela to možnost neka
                  sorazmerno velika občina. Kako morete trditi, da taka občina že dela strokovno
                  dobro. Sedaj nekoliko boljše, toda še vedno ključna mesta zasedajo nepravilno
                  izobraženi ljudje. Za nepravilno mislim, da nimajo ustrezne strokovne izobrazbe.
                  Mogoče so strokovnjaki za kaj drugega, ne pa za tisto, za kar odločajo in ravno na
                  področju urbanizma je največji problem. Večkrat sem v pogovoru s temi ljudmi, ki
                  tam delajo, in ugotavljajo, da kljub stroki ne uspejo uveljaviti svojih stališč,
                  ker jih preprosto preglasuje nek določen politični ali komercialni ali kakršenkoli
                  drugi interes in to je dejstvo na Obali. Zaenkrat, dokler se ta problem ne uredi z
                  drugo zakonodajo, ki ji tudi zakon o črnih gradnjah očitno ni uspel stopiti na
                  prste, ker se ga ne izvaja, do takrat je treba biti tukaj previden. Osebno se - še
                  enkrat poudarjam - strinjam, da se tudi kmetijska zemlja da v občinsko last, toda
                  na podlagi določenega nacionalnega programa, v bistvu na podlagi opredelitve, da
                  ima lahko neka občina nek dohodek tudi s pomočjo kmetijstva, sploh, če gre za
                  kmetijsko občino. Na Obali je pa problem, kako ohraniti kmetijstvo. To je problem,
                  ker je preprosto drug interes tako močan, da ga običajno premaga in zato je tukaj
                  tale dilema, ki se poraja pred nami ob tem, da obstaja še ta optantski problem, ki
                  je tako in tako pereč in ga v tem trenutku ne moremo rešiti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Z velikim zanimanjem
                  spremljam to repliciranje in do zdaj nisem posredoval v nobenem pogledu. Dokler
                  ste nalivali drug drugemu čistega vina, sem rekel: <q>"V redu, to je v skladu s
                  časom, če ne že s točko dnevnega reda."</q> Zdaj, ko ste začeli prilivati olje na
                  ogenj, vam moram reči, da ogenj, ki ga imamo tukaj na dnevnem redu, je predlog
                  zakona o spremembah in dopolnitvah zakona o Skladu kmetijskih zemljišč in gozdov
                  Republike Slovenije, ki ga sprejemamo po skrajšanem postopku in ne neke lokalne
                  primorske zadeve, ki se jim reče v znanem komadu primorske zdrahe. Besedo ima
                  gospod Janez Kocijančič. Izvolite.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, ne morem upoštevati navodila, ker se javljam k repliki,
                  in sicer želim protestirati proti javno izrečeni diskvalifikaciji s tega
                  govorniškega odra, ki si jo je dovolil gospod Kopše. Če sem pravilno sledil, je
                  rekel približno to, da je koprski župan Avrelio Juri vračal zemljo optantom preko
                  domačih Italijanov. Jaz se zavedam, da v tem parlamentu sedimo poslanci z različno
                  izobrazbo, tudi z različno stopnjo politične kulture, ampak to, kar si je dovolil,
                  je malo preveč in gre po mojem mnenju tudi za krepko izkoriščanje tega
                  govorniškega odra, ki ljudem, kot vemo, nudi med drugim tudi zaščito imunitete.
                  Namreč vsakdo, ki pozna zakon, ve, da župani ne vračajo zemlje, da je to
                  pristojnost drugih organov in da se župan v tem postopku sploh ne javlja. Torej ni
                  možnosti, jaz, ne da bi poznal konkretne razmere, ne vidim nobene možnosti, da bi
                  župan katerekoli slovenske občine komurkoli kaj vračal. Še bolj sporno se mi zdi
                  pa tisto, kar je gospod Kopše rekel v drugem delu stavku, da naj bi se zemlja
                  vračala optantom preko domačih Italijanov. Kaj pa so ti domači Italijani? Ali je
                  to avtohtona manjšina, državljani Slovenije s polnimi pravicami? Ali jih želimo
                  narediti z gverilo za zastopnike tujih interesov? Jaz vsekakor protestiram proti
                  tako rušilnemu, diskvalifikatorskemu razmišljanju z govorniškega odra in menim, da
                  nas to vodi v politične razmere, ki bodo težko obvladljive.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm, potem pa gospa Breda Pečan, potem pa
                  še gospod Kopše.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. Čisto na kratko. Tudi sama sem ponosna na del ekološke sekcije, ki ji
                  je na lokalnem nivoju uspelo morda več kot je zelenim na državniškem nivoju, bi
                  samo to rekla, da se v tej sekciji nikoli nismo odločali o tem, da bi lokalno
                  zemljo odtujevali in jo prenašali oziroma centralizirali, prenašali na sklad in ne
                  vem, zakaj se ob tem zakonu zavaja z vračanjem zemlje optantom. Tega ta zakon
                  preprosto ne more urejati. Vračanje zemlje optantom je čisto drugo vprašanje, ga
                  je treba urediti z drugimi zakoni, z bilateralnimi sporazumi itn. in nima posredno
                  in direktno nobene zveze s tem. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan. Za njo bo dobil besedo za repliko še gospod Jožef
                  Kopše.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Samo to bi rada pojasnila oziroma spomnila, da se tudi v tem
                  parlamentu čas premika in da smo lansko leto konec leta sprejeli dva pomembna
                  zakona. Eden je bil zakon o lokalni samoupravi, drugi je bil zakon o upravi in
                  pozneje še na osnovi sodbe Ustavnega sodišča zakon o prenosu pristojnosti na
                  državno upravo. V teh zakonih je zelo jasno razvidno, da, prvič, niti o vračanju
                  lastnine ne odloča občina, temveč odločajo organi upravnih enot, v upravnih enotah
                  na prvi stopnji. Drugič, da gradbena dovoljenja in lokacijska dovoljenja izdaja
                  upravni organ na upravni enoti in da - to pa celo v ustavi piše - da v zadevah, ki
                  jih na organe lokalnih skupnosti prenaša država, upravljajo državni organi in
                  nadzor nad primernostjo in strokovnostjo njihovega dela. Na veliko žalost moram
                  povedati, da niti ene take pristojnosti še ni, tako da država na tem področju res
                  nima kaj početi, da pa v 144. členu piše, da državni organi nadzorujejo zakonitost
                  dela organov lokalnih skupnosti in vse to imajo možnost neposredno že na prvi
                  stopnji v upravnih enotah in na drugi stopnji na ministrstvih, tako da prav res ne
                  vidim razloga, zakaj bi občinam pripisovali nekaj, česar, ali ne delajo, če pa že
                  delajo, potem je prav gotovo tako, kot sem že rekla, papež nad papežem, ki to
                  lahko uredi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Jožef Kopše ima repliko, potem pa bo na vrsti današnji 20. govorec z
                  replikami, gospod doktor Franc Zagožen.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodu Kocijančiču. Čeprav je namen njegove skupine zavleči čim dalje razpravo,
                  da se danes ta zakon ne bi eventualno sprejel in je zato poizkušal izzvati, ampak
                  jaz bom izziv kljub temu sprejel in bom rekel malo kronologije, gospod Kocijančič.
                  Ta vaša asociacija in predvsem poslanci, ki so v vaši asociaciji Združene liste
                  socialnih demokratov iz Primorske, so že pri zakonu o občinah krepko in trdo
                  branili veliko občino Koper iz enega samega razloga, ker je ravno ta ogromna
                  količina zemlje, ki je v zaledju te občine Koper in tudi zelo ne fair razlogi, z
                  ne fair kampanjo ob takratnih referendumih, ostala v lasti občine Koper. In če mi
                  verjamete ali ne, jaz sem eden tisti v Državnem zboru, ki bom zagotovo glasoval za
                  tak zakon, ki bo onemogočal lastništvo in zlo namero občine Koper, da si prisvoji
                  v svojo last toliko slovenske zemlje, ker s tem zakonom bo ta zemlja v upravi
                  države, ne pa občine Koper. In tukaj izzivati in tukaj provocirati samo zaradi
                  tega, da se samo podaljša razprava, in nepravilnosti očitati nekomu, v resnici pa
                  delovati za interese ene občine in za interese ene večinske partije na tem
                  področju, je pa katastrofa. To je ena država Slovenija, upam vsaj, da še vedno, in
                  upam da fevd Združene liste v Primorju ne bo večen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod doktor Franc Zagožen ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Jaz ocenjujem, da je gospa Breda Pečan vse svoje argumente sama
                  zelo jasno demantirala kar s predlogom amandmaja k 1. členu, kjer postavlja nov
                  datum. Pravi, da se v mojem besedilu v prvem stavku tretjega odstavka 40. člena
                  zapiše takole: <q>"ki  1.1.1996 niso bila določena kot nezazidana stavbna zemljišča v
                  prostorskem izvedbenem aktu po 21. členu zakona o urejanju naselij in drugih
                  posegov v prostor"</q>. Zamenjuje torej datum 11.3. in zamenjuje dan začetka
                  veljavnosti zakona in postavlja nov datum 1.1.1996. Do takrat je še nekaj časa in
                  lahko dobimo tudi 15 tisoč hektarov nezazidanih  stavbnih zemljišč v prostorskem
                  izvedbenem aktu in tako naprej. Skratka, do tega nekega cilja so očitno dovoljena
                  kar vsa sredstva. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Jadranka Šturm je želela repliko, potem pa še gospa Breda
                  Pečan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Se opravičujem, ampak ne morem biti tiho. Gospoda Kopšeta bi rada spomnila na to,
                  da smo edino prebivalci koprske občine šli dvakrat na referendum, s katerim smo
                  izrazili svojo voljo, da želimo tako občino, kakršno smo tudi potem dobili. Ne vem
                  koga ogroža in zakaj ogroža tako velika koprska občina, zato mislim, da ni
                  razlogov. Toliko v pojasnilo. Ljudje smo se sami odločili, da ostane takšna,
                  kakršna je. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan ima repliko.                                        
                           </p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Gospodu Zagožnu bi samo rekla, da sredstva so v tem parlamentu res možna vsa, in
                  zlasti vi, gospod Zagožen, se jih zelo radi poslužujete. Izrecno piše na tem listu
                  popravek, izredno piše spodaj, če znate prebrati, mogoče res grdo piše, amandma
                  popravljam v skladu z mnenjem Sekretariata za zakonodajo in pravne zadeve in
                  podpisala sem se Pečan. Se opravičujem, ker je mnenje pač sekretariata tako, da
                  mora biti nek konkreten datum. Jaz ne morem napisati datuma 22. december, če pa
                  vendar ne vem, ali bo 22. decembra en dan po uveljavitvi tega zakona. Mislim, da
                  ne morem napisati datuma, ko zakon sploh še ne velja. Sem pa v obrazložitvi, lepo
                  vas prosim, bodite toliko kolegialni dr. Zagožen, pa preberite, kaj piše v
                  obrazložitvi, da ni možno, da bi bile kakšne zlorabe v zvezi s tem, ker občine,
                  poudarjam, ne občina Koper, občine, ker mislim, da so mnoge občine sprejemale nove
                  zazidalne načrte, prostorske ureditvene pogoje in prostorske izvedbene načrte, da
                  je to v interesu pa res vseh občin, in da mi tukaj za božjo voljo ne morete
                  očitati kakršnekoli prokoprske, ob tem, da v Izoli sploh nismo nobenega
                  prostorskega izvedbenega akta sprejeli v tem času, ker enostavno občina denarja ni
                  imela, da bi ga sfinancirala. Samo toliko dr. Zagožen. In zato prosim, ne
                  podtikajte mi tistega, kar ni res. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima za razpravo gospod Anton Peršak. Izvolite. Za njim bo na
                  vrsti še gospod Maks Sušek.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Jaz se bom neke druge oziroma teme lotil z druge
                  strani, s tiste, s katere mislim, da je ta zakon pomemben ne samo zato, da pač
                  opravi neko neskladje oziroma praznino, ki je nastala zaradi odločbe Ustavnega
                  sodišča, ampak tudi po vsebini, zaradi katere so bili spori sproženi. V
                  preteklosti v zadnjih letih je prišlo do nekaterih težav v poslovanju, da tako
                  rečem oziroma v odnosih med skladom in tistimi, ki delajo oziroma gospodarijo na
                  nek način na teh zemljiščih in gozdovih, katerih lastnik je država in upravljalec
                  sklad. Mislim zlasti na kmetijska podjetja, in tudi gozdna, kjer je prišlo
                  predvsem na ravni sklepanja pogodb, kot veste, do nesoglasij in do težav, ker je
                  pač to dejavnost, ki računa na daljši rok in je prizadeta oziroma zelo težko se
                  kdorkoli odloča za kakršnakoli vlaganja, če ima pogodbo kar naprej za eno leto ali
                  kaj podobnega. Rad bi opozoril na neko območje, ki ga je prej omenil že gospod
                  Henigman. Recimo območje Kočevske občine je takorekoč 70 do 80% v lasti sklada in
                  gre ravno za območje, ki je tudi sicer v gospodarskih težavah, na tem območju
                  deluje pa nekaj uspešnih. Vem, da se da posameznim primerom marsikaj očitati in
                  gotovo bo tudi marsikaj očitano, ampak ravno na tem območju deluje nekaj uspešnih
                  podjetij, ki se ukvarjajo s kmetijsko dejavnostjo. Nalašč ne uporabljam več besede
                  kombinat ali kaj podobnega, ki so pravzaprav zgled celo v evropskem merilu in je
                  to priznano in seveda se zelo težko odločajo za kakršnakoli vlaganja ali kaj
                  podobnega, če, kot pravim, je njihova prihodnost negotova.</p>
               <p>Če govorim samo o kmetijskih podjetjih, mislim, da ta zakon to zadovoljivo rešuje
                  s tem, ko določa te roke za možne pogodbe na podlagi - vi to boljše veste kot jaz
                  - amortizacijskih dob. Problem ostaja do neke mere, kot se zdi z več vidikov, v
                  zvezi z gozdnimi, s podjetji, ki delajo v gozdovih in bi sklepali pogodbe za to
                  področje dela. Zakon izraža neko napetost med skladom kot zastopnikom lastnika,
                  države in temi podjetji in zaradi tega smo predlagali nekatere amandmaje in se
                  tudi konzultirali s predstavniki Vlade oziroma ministrstva, ki so naleteli na
                  ugovore. Danes smo nadomestili te amandmaje in mislimo, da ti amandmaji, ki smo
                  jih danes vložili, omogočajo take kompromisne rešitve, ki bi bile sprejemljive.
                  Gre predvsem za tri stvari. Ena stvar, ki je bila v diskusiji, je vprašanje narave
                  pogodb - ali samo koncesijske, izključno koncesijske pogodbe, ali tudi možnost
                  zakupnih pogodb itd. Mi mislimo, da bi veljalo ohraniti možnost tudi drugih, s tem
                  da pa ima sklad, in to ta amandma, ki smo ga zdaj vložili, zelo natančno določa,
                  je sklad tisti, ki določa oziroma odloča, kakšna pogodba se lahko v določenih
                  pogojih sklene. Gre tudi za čas. Vem in sem slišal ugovore, če bi že govorili
                  načeloma o kakršnikoli amortizacijski dobi v gozdarstvu oziroma gozdnem
                  gospodarstvu, bi morali potem govoriti kvečjemu o 80 letih, ne pa o 20, 10 ali kaj
                  podobnega. Ne gre samo za ta običajna vlaganja v stroje, v nasade, ampak gre tudi
                  za to, da podjetje vlaga tudi v lasten razvoj, vlaga v ljudi itd. in da je težnja
                  ravno takih območij, kot je prej omenjena kočevska, kjer je skoraj še edina zdrava
                  dejavnost, se pravi likvidna dejavnost, da ima neko gotovost za daljši čas. Zato
                  predlagamo skupaj s tem, da bi bil ta čas vsaj za 5 let daljši tudi v tem primeru,
                  kot je v predlogu Vlade. V tej točki se pokriva z amandmajem, ki je bil vložen s
                  strani Združene liste. Naslednja stvar je, da predlagamo - tam gre bolj za
                  terminološko - da bi se v tistem delu, ki govori v zvezi z gozdnimi cestami,
                  reklo, da ima prednostno pravico in ne, da lahko uveljavlja prednostno pravico.
                  Zakaj? Iz dikcije na nek način sledi, ko se da ta razpis za upravljanje z gozdnimi
                  cestami, gozdna cesta je pa, kot veste, po zakonu o gozdovih del gozda. To ni
                  nekaj tujega v gozdu, kot je recimo cesta sicer v pokrajini, v kmetijskih
                  zemljiščih itd., ampak je del gozda. Zdi se, da je prav, da ima v principu, ob
                  enakih pogojih, prednost tisti, ki že opravlja s tistim delom gozda, ker on
                  najbolje ve, kje bo kaj delal, ne pa, da nekdo drug upravlja s cestami in
                  popravlja tiste ceste, jih pripravlja za gozdni promet in se mora potem
                  usklajevati z onim drugim, ki se bo ukvarjal s sečnjo itd. Zato mislimo, da je
                  prav, da tam ima prednost, ampak - poudarjam - ob enakih pogojih. Če doseže te
                  pogoje, je to v redu, če jih pa ne doseže, pa tako in tako nima več prednosti, ne
                  pa, da šele mora reflektirati na to, da bo uveljavljal prednost. Tretja zadeva je
                  tista, ki je v amandmaju. V vseh treh primerih gre za amandmaje na amandma Vlade,
                  ki zadeva te dodatne pogoje. Gre za to, da Vlada predlaga nekako dve omejitvi. Ena
                  je že omenjeni čas, dolžina možne pogodbe, za kolikšen čas, druga je pa tista, ki
                  pravi, da lahko samo z istimi delavci opravlja dejavnost. Jaz se bojim, da je ta
                  dikcija lahko nevarna. Namreč, če jo beremo tako, kot je zapisano, lahko nekdo to
                  interpretira, češ, gre točno za tiste delavce, ki so na ta in ta dan. In čez deset
                  let jih bo šlo toliko in toliko v penzijo in on ne sme novih zaposliti. Zato
                  mislim, da je treba reči, da praviloma s tem številom delavcev, ne pa s temi
                  delavci, ki so bili na ta dan. Govorim pa nalašč <q>"praviloma"</q>, zato, ker vendarle
                  je najbrž treba dopustiti možnost, da je možno kakšnega od tristotih, recimo enega
                  več ali pa enega manj imeti tudi zaposlenega. Da ne bo to zdaj tako fiksirano -
                  289 jih imaš in 289 jih moraš imeti tudi čez 15 let! In zato predlagamo dikcijo
                  <q>"praviloma z enakim"</q>, dopuščam pa možnost z dodatnim stavkom, da se ob sklenitvi
                  pogodbe lahko domenijo tudi za neko fleksibilnost na tem področju. V ostalem je pa
                  dikcija zdaj enaka kot v amandmaju Vlade. V ostalem, kar zadeva območje, enote in
                  tako naprej. Jaz mislim, da če bi take amandmaje sprejeli, in če bi bilo potrebno
                  še kaj redakcijsko potem popraviti v tako imenovani tretji obravnavi, da bi
                  vendarle nekako prišli do nekega kompromisa med skladom, ki tako ali tako
                  gospodari, on sprejema skupaj v sodelovanju z zavodom te gozdno gospodarske
                  načrte, ali kako se to imenuje, in je tisti, ki dobi, ali koncesijo ali zakup, je
                  pa v bistvu takorekoč izvajalec teh načrtov. Zakaj pa vendarle, če še ta stavek
                  lahko povem - se mi zdi dobro ohraniti tudi možnost zakupne pogodbe, načeloma, ob
                  pogojih, kot smo rekli, ki so zdaj v amandmaju napisani. Zdaj najbrž nima smisla
                  dolga debata o naravi koncesijske ali pa zakupne pogodbe, ampak koncesijska
                  pogodba ima le nekako, ima ponavadi dve temeljni vsebini. Ali gre za uporabo neke
                  infrastrukture, ki že obstoja, ali pa si jo je sam zgradil, ali pa predvsem za
                  izkoriščanje nekega naravnega vira, ne da bi posegal v ta vir kakorkoli. Se pravi,
                  recimo nekdo lahko izkorišča naravni vodni vir, ne da bi smel karkoli tam početi,
                  da bi v ta vir posegal v tem smislu, da bi ga lahko poskušal povečevati, ali
                  zmanjševati, ali spreminjati ali karkoli. In zato - to je eden izmed razlogov,
                  čeprav ima Vlada seveda ugovore. Ampak če ima ona škarje in platno oziroma Sklad
                  škarje in platno glede odločanja, potem najbrž ni take težave. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi! Ne bom preveč dolg, predvsem zaradi tega, ker je bilo
                  veliko že danes izrečenega tu preko replik nekje. In upam, da se to ne bo zgodilo
                  še na drugih segmentih tega pregleda amandmajev. Osebno se bom bolj opredelil do
                  amandmajev. In sicer gre dejansko za to, da se bom po temeljitem premisleku
                  opredelil samo do - oziroma podprl bom predvsem amandma Vlade na 2. člen, pod
                  tekočo številko 1, ter amandma na amandma Vlade, pod tekočo številko 4, ter
                  amandma - pardon! Mislim amandma Vlade pod tekočo številko 7, tako, ja. No, in pa
                  amandma na amandma gospoda Toneta Peršaka, pod tekočo številko 4. Podprl amandma
                  Vlade pod tekočo številko 7 na 2. člen predvsem zaradi tega, ker sem prepričan, da
                  je koncesijska pogodba pri gozdovih primernejša kot pa zakupna pogodba. O tem je
                  bilo že dosti razprav in ne bi preveč razvlekel te stvari. Ena mojih osnovnih
                  utemeljitev je v tem, da v gozdovih vidim veliko tega javnega dobra in ta pojem
                  raste, ta vedno bolj raste. Do tega spoznanja bo prišlo tudi v naši družbi, da bo
                  zgolj edino etatna masa pravzaprav ekonomska ekonomija, s katero se praktično
                  trenutno gospodari, medtem ko ima vse ostalo  pa zelo obsežne splošne koristne
                  funkcije, da lahko gozd dejansko cenimo v tem smislu, da ima veliko javnega
                  dobrega. S tega vidika se mi zdi, da je koncesijska pogodba v tej zvezi
                  primernejša, kot pa zakupna pogodba. Je še tudi nekaj drugih razlogov za to.</p>
               <p>Amandma Vlade se mi zdi tudi koristen za kontinuirano  nadaljevanje poslovanja
                  dosedanjih izvajalcev predvsem zaradi tega, ker se tam opredeljuje tudi do tistega
                  dela, ki je bil zdaj na nek način sporen, to je vzdrževanje in gospodarjenje z
                  gozdnimi cestami. Ker ta amandma to vključuje, se mi zdi, da je tudi s tega vidika
                  ta amandma zelo sprejemljiv tudi za asociacijo izvajalcev, ki so na tem področju
                  pravzaprav najbolj prizadeti. S tem pa smo seveda tudi mi, ker nam gre tudi za to,
                  da bi bil ta kompleks čimprej rešen, da bi se čimprej normaliziralo gospodarjenje
                  z državnimi javnimi gozdovi. Je pa dejansko nekaj manjših hib v tem amandmaju in
                  te hibe praktično rešujemo z amandmajem na amandma Vlade pod številko 2. Hiba je
                  predvsem v tistem smislu, kot je že Peršak razpravljal, kar se tiče opredelitve v
                  naprej delovne sile, ki jo na tem področju nekaj razčlenjuje in ta amandma na
                  amandma praktično reši tudi ta problem, da to ni sestavni del v smislu pogojev, ko
                  se bo delala in sprejemala koncesijska pogodba.</p>
               <p>Kar pa se tiče amandmaja, ki ga je dala gospa Breda Pečan, bi rekel samo toliko.
                  Bilo je ogromno izgovorjenega na to temo. Osebno sem prvi za to, da bi prišli do
                  tega spoznanja  pri nas v Državnem zboru, da bi čimprej začeli reševati tudi ta
                  problem, da bi lokalne skupnosti dobile neko primerno premoženje in tu notri
                  spadajo tudi zemljišča kot taka, samo na enakopraven, enakomeren način. Ta amandma
                  enostavno, jaz vem iz mojega okolja, bi prinesel to, da bi neka avtomatično
                  pridobila recimo ogromno površin, druga pa nič in se mi zdi to skrajno nepravično
                  in neprimerna rešitev s tem amandmajem. Dočim vsebinsko gledano, recimo sem pa za
                  to, da gremo skupaj v tem Državnem zboru z neko akcijo in da ustvarimo pač
                  zakonske pogoje, da bomo tudi rešili kompleksno problem premoženja naših lokalnih
                  skupnosti. Ker smo v globoki reformi, reformi naše lokalne samouprave kot take, se
                  mi zdi, da je tudi primeren čas, da se lotimo tudi tega vprašanja, premoženjskega
                  vprašanja teh lokalnih skupnosti, vendar na en drugi način. To pomeni, da se bomo
                  morali recimo opredeliti za določene funkcije, funkcije teh površin, ali so to
                  kmetijske ali gozdarske ali kakšne druge in po nekih kriterijih dejansko recimo
                  omogočiti, da bodo lokalne skupnosti pridobile en del tega premoženja, predvsem za
                  opravljanje že v naprej definiranih funkcij, to pa bo sigurno potem prispevalo k
                  temu, da bomo mi v tem Državnem zboru zato, ker smo tu, čimbolj pravično rešili to
                  vprašanje. Zato ta amandma tudi ne bom podprl in nobenih drugih, razen teh treh,
                  kot sem navedel.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju, kar
                  pomeni tudi prošnjo vsem tistim, ki so med tem zapustili dvorano, da se vanjo
                  vrnejo in omogočijo glasovanje.</p>
               <p>Prehajamo torej k drugi obravnavi znotraj skrajšanega postopka. Zakon, kot veste,
                  ima tri člene, zato seveda ne bomo sprejemali nobenih proceduralnih sklepov, ampak
                  dajem lepo po vrsti v obravnavo najprej 1. člen in tri amandmaje, ki so bili k
                  njemu vloženi. Pred seboj imate pregled amandmajev, ki nosi podnapis Novo! z dne
                  20.12.1995. Imate vsi nov pregled amandmajev?</p>
               <p>V obravnavo torej dajem amandmaje k 1. členu, trije so. Prvega predlaga Odbor za
                  kmetijstvo in gozdarstvo. Če je ta sprejet, je glasovanje o drugem brezpredmetno.
                  Drugega je vložila gospa Breda Pečan in sicer v novem besedilu, ki je bilo
                  omenjeno v razpravi, ki ima oznako Popravek! In tretjega je vložila skupaj skupina
                  poslancev, s prvopodpisano gospo Bredo Pečan. Želi kdo besedo o teh amandmajih in
                  1. členu? Ugotavljam, da ne in prehajam h glasovanju.</p>
               <p>Na glasovanje dajem najprej amandma pod točko 1. Ugotovimo sklepčnost! <stage>(44
                     prisotnih.)</stage> Ponovno prosim, ugotovimo sklepčnost! <stage>(55
                     prisotnih.)</stage> Kdo je za? <stage>(28 poslancev.)</stage> Je kdo proti?
                     <stage>(24 poslancev.)</stage></p>
               <p>Ugotavljam, da je bil amandma pod točko 1 sprejet, zato o amandmaju pod točko 2,
                  ki je bil sicer spremenjen, ne bomo glasovali.</p>
               <p>Dajem na glasovanje amandma pod točko 3. Ugotovimo sklepčnost! Ugotavljamo
                  sklepčnost! <stage>(58 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet in dajem na glasovanje 1. člen v celoti.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo 1. člen sprejeli in dajem v obravnavo 2. člen in 13 amandmajev,
                  ki jih imate v pregledu. Kot jih bom dajal sproti na glasovanje, vas bom
                  opozarjal, kdo jih je vložil in druge opombe, sedaj jih pa najprej dajem vse
                  skupaj v razpravo z drugim členom vred. Želi kdo besedo? Gospod Benjamin
                  Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Spoštovani! Besedi se priglašam zaradi amandmaja, ki sem ga vložil k 2. členu, in
                  sicer amandma na amandma Vlade in bi popravil besedilo teksta tako, da se, pod
                  točko, nimam pregleda s seboj, pod točko 6. Amandma se nanaša na drugi odstavek
                  tega člena, ne pa na četrti odstavek. Prosim, če bi to zabeležili in da bi potem
                  amandma bil smiseln, nanaša se na amandma Vlade k drugemu odstavku.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Jaz predlagam, da popravite v pisni obliki, kajti sedaj ne vemo o čem
                  govorite.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Dobro, bom poskušal.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Peršak je pa že oddal popravljene amandmaje, tri svoje, izvolite besedo,
                  seveda.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo to sem hotel še enkrat opozoriti, ker sem se zbal, da boste mislili, kot je
                  predsedujoči prej rekel, da glasujemo o amandmajih, ki so v pregledu. Rad bi vas
                  pač opozoril, da so vsi trije amandmaji, se pravi pod 2. točko, 4. točko in 5.
                  točko nadomeščeni in ste jih danes dobili in da so ti novi vsaj do neke mere plod
                  nekega usklajevanja ali pa poskusa usklajevanja s predstavniki Vlade. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bom vsak amandma, razen tistega največjega na koncu, ki je amandma
                  Vlade, tudi prebral preden ga bom dal na glasovanje zato jih nisem vse bral
                  naprej, ker mislim, da vam to ne bi nič pomagalo pri orientaciji, glede na to da
                  gre za večje število amandmajev. Želi še kdo besedo? Ugotavljam, da ne in dajem na
                  glasovanje amandma na amandma Vlade, ki ga imate v pregledu pod točko 1. Glasi se:
                  v drugi alineji novega drugega odstavka 17. člena se besedilo o gospodarskih
                  javnih službah, Uradni list Republike Slovenije, številka 32/93, nadomesti z
                  besedilom o varstvu okolja, Uradni list Republike Slovenije, številka 32/93. V
                  novem četrtem odstavku 17. člena se besedilo obseg del, ki ga dosedanji
                  upravljalec v okviru gozdnogospodarskega območja lahko opravi z delavci, ki so mu
                  preostali po razdružitvi po 82. členu zakona o gozdovih, in sicer za čas do
                  preteka veljavnosti gozdno gospodarskega načrta gospodarske enote, podaljšan za 10
                  let, nadomesti z besedilom: <q>"dela, ki jih je v sedanjih državnih gozdovih
                  opravljal dosedanji upravljalec do uveljavitvi zakona o gozdovih in sicer najmanj
                  za dobo 20 let"</q>. V novem četrtem odstavku 17. člena se besedo četrtega nadomesti z
                  besedo <q>"drugega"</q>. Predlagatelj je skupina poslancev s prvopodpisanim gospodom
                  Miranom Potrčem in če je ta amandma sprejet, o amandmajih pod točko 2 in 3 ne bomo
                  glasovali; pod točko 2 je sicer popravljen amandma. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je bil ta amandma sprejet, zato o amandmajih pod točkama 2 in 3 ne
                  bomo glasovali.</p>
               <p>Amandma pod točko 4 imamo v novem besedilu, ki ga je vložil gospod Peršak, in
                  sicer: v drugem odstavku amandmaja, nov tretji odstavek 17. člena, se za besedama
                  <q>"Republike Slovenije"</q> beseda <q>"lahko"</q> nadomesti z besedo <q>"imajo"</q>, za besedami <q>"pod
                  enakimi pogoji"</q> pa se črta beseda <q>"uveljavljajo"</q>. Mislim, da je to isto besedilo
                  kot tisto, ki ga imamo že v pregledu.</p>
               <p>Dajem ta amandma na glasovanje. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli. To je amandma na amandma.</p>
               <p>Dajem na glasovanje še tretji amandma gospoda Toneta Peršaka. Ta pa je v novem
                  besedilu. In sicer se zdaj glasi: v tretjem odstavku amandmaja, nov četrti
                  odstavek 17. člena, se zadnji stavek nadomesti z naslednjim besedilom: <q>"Za gozdove
                  se pogodba iz drugega odstavka tega člena sklene najmanj za obseg del, ki ga
                  dosedanji upravljalec v okviru gozdno gospodarskega območja lahko opravlja sam, s
                  praviloma enakim številom delavcev, ki mu je preostalo ob razdružitvi po 82. členu
                  zakona o gozdovih, in sicer za čas do preteka veljavnosti gozdno gospodarskega
                  načrta gospodarske enote, podaljšan za 15 let. Če želi dosedanji upravljalec v
                  obdobju, za katerega sklepa pogodbo iz drugega odstavka tega člena za gozdove, z
                  dodatnim zaposlovanjem povečati število delavcev, mora pogodba to posebej
                  urediti."</q></p>
               <p>Glasujemo o tem predlogu. Ugotovimo sklepčnost! Proceduralno gospod Tone
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Ta amandma je zdaj zaradi amandmaja, ki je bil sprejet, postal brezpredmeten,
                  čeprav v tem amandmaju ostaja en del problema enak, ki je bil sprejet. In jaz že
                  zdaj napovem, da bom vložil amandma za tretjo obravnavo, ker ostaja ta dikcija <q>"z
                  delavci, ki so bili takrat zaposleni"</q>, če parafraziram. Se pravi, da ta dikcija v
                  amandmaju Združene liste ostaja in jo je po mojem mnenju treba popraviti. Kar se
                  pa tiče let, je pa amandma tako ali tako enak.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Na glasovanje dajem torej amandma na amandma Vlade, ki ga imamo v pregledu pod
                  točko 6. Tega je pa gospod Henigman popravil tako, da se zdaj glasi: v novem petem
                  odstavku 17. člena zakona o skladu kmetijskih zemljišč in gozdov Republike
                  Slovenije, se besedilo: <q>"najpozneje 15 dni pred iztekom roka iz drugega odstavka
                  tega člena"</q> nadomesti z besedilom: <q>"do 30. marca 1996"</q>. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je bil ta amandma sprejet.</p>
               <p>Gospa Breda Pečan, izvolite - proceduralno.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Opravičujem se! Bi prosila za ponovno glasovanje, ker sem se zmotila.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Na glasovanje dajem predlog, da ponovimo glasovanje o amandmaju pod točko 6.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(7
                     poslancev.)</stage></p>
               <p>Ponovno dajem na glasovanje amandma pod točko 6. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>In dajem zdaj na glasovanje tako z amandmaji spremenjeni amandma Vlade Republike
                  Slovenije pod točko 7. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem prehajam na šesto stran pregleda, saj smo ostale amandmaje s sprejemom
                  amandmaja številka 7 naredili za brezpredmetne.</p>
               <p>Dajem na glasovanje amandma pod točko 12, ki ga je vložila Vlada Republike
                  Slovenije, za nov 2.a člen. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>In dajem na glasovanje še amandma Vlade Republike Slovenije pod točko 13.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Člen pa smo pred tem že spremenili v celoti. Pač pa moramo glasovati še o 3.
                  členu, h kateremu ni bil vložen noben amandma. Želi kdo besedo? Ugotavljam, da
                  ne.</p>
               <p>In dajem na glasovanje 3. člen zakona. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 3. člen sprejeli.</p>
               <p>In dajem na glasovanje naslov zakona. Želi o naslovu zakona kdo besedo?
                     <stage>(Ne.)</stage> Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo naslov zakona sprejeli.</p>
               <p>S tem smo prispeli do tretje obravnave v okviru skrajšanega postopka. Gospod Tone
                  Peršak je že najavil vložitev amandmaja. <stage>(Ne.)</stage> Gospa Breda Pečan!
                  Želite vložiti amandma?</p>
               <p>Potem na tej točki prekinjam to točko dnevnega reda in hkrati odrejam odmor do 14.
                  ure. Ob 14. uri se ponovno dobimo.</p>
            </sp>
            <stage type="time">(Seja je bila prekinjena ob 12.37 uri in se je nadaljevala ob 14.07
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje,
                  Državni zbor nadaljuje z delom. Prosim, da ugotovimo prisotnost v dvorani.
                  Ugotavljamo prisotnost v dvorani. <stage>(57 prisotnih.)</stage> Državni zbor je
                  sklepčen in lahko odloča. Glede na to, da smo sprejeli amandmaje k prekinjeni 4.
                  točki dnevnega reda, bomo seveda počakali na razmnožitev teh amandmajev, prešli pa
                  najprej na, s to sicer povezano 5. točko dnevnega reda, torej na obravnavo
                  predloga zakona o dopolnitvah zakona o lastninskem preoblikovanju podjetij. Če
                  bodo potem za to izpolnjeni pogoji, se bomo vrnili k 4. točki in opravili tretjo
                  obravnavo, ki je pri njej še na vrsti. Nadalje pa, če bi bilo po sreči imam namen
                  odpreti in zaključiti še 2.a in 9.a točko, to je vrstni red po katerem bomo
                  delali. Delali bomo do pete ure in če ne bomo do takrat zaključili dnevnega reda,
                  je seveda zasedanje še jutri ob 10. uri in do 14. ure. Prehajam torej na <title>5.
                     TOČKO DNEVNEGA REDA</title>, to je na <title>OBRAVNAVO PREDLOGA ZAKONA O
                     DOPOLNITVAH ZAKONA O LASTNINSKEM PREOBLIKOVANJU PODJETIJ</title>, ki ga
                  obravnavamo prav tako <title>PO SKRAJŠANEM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Izvolite, prosim.</p>
            </sp>
            <sp who="SDZ1:LippaiMartina">
               <speaker> MARTINA LIPPAI:</speaker>
               <p>Dober dan. Tudi ta zakon poskušamo uskladiti z odločbo Ustavnega sodišča Republike
                  Slovenije, ki je bila sicer sprejeta že v juliju 1995 in objavljena v Uradnem
                  listu, vendar smo z uskladitvijo tega zakona pravzaprav počakali še na odločitev
                  glede zakona o Skladu kmetijskih zemljišč, kajti ta dva zakona sta med seboj tesno
                  povezana in morajo biti posamezne rešitve tudi v obeh zakonih popolnoma enake, ker
                  gre za enake posledice, ki so nastale s tem, da so se določena kmetijska zemljišča
                  in gozdovi  prenesli v last države oziroma občin. V zvezi s tem zakonom je Ustavno
                  sodišče Republike Slovenije odločilo, da je sicer 5. člen zakona o lastninskem
                  preoblikovanju podjetij v skladu z ustavo, razen v delu, kolikor ne ureja
                  prehodnega obdobja za sklenitev zakupnih in koncesijskih pogodb in pa načina
                  razreševanja sporov v zvezi s tem in kolikor ne ureja odškodnin za zmanjšanje
                  vrednosti vlog tujih vlagateljev v podjetja, kadar in kolikor je država k temu
                  zavezana z mednarodnimi pogodbami. Vlada je sledila tej odločbi Ustavnega sodišča
                  in zato v svojem osnovnem predlogu predlaga spremembo 5. člena zakona o
                  lastninskem preoblikovanju podjetij tako, da bi se hkrati uredila in način
                  sklepanja pogodb in rok, v katerem naj bi bile pogodbe sklenjene ter tudi varstvo,
                  sodno varstvo, v kolikor ne pride do sklenitve pogodb. Poleg tega predlaga, da se
                  doda nov odstavek, v katerem bi se uredilo izplačilo odškodnin tujim vlagateljem v
                  domačih pravnih osebah. Ker morata biti odločbi glede pogodb popolnoma enaki, je
                  Vlada na današnji seji določila tudi besedilo amandmaja k prvemu odstavku tega
                  prvega člena, in sicer naj bi se ta glasil, da se glede načina sklepanja pogodb,
                  vrste pogodb, roka, v katerem morajo biti pogodbe sklenjene in tudi drugih zadev,
                  ki jih ureja zakon o Skladu kmetijskih zemljišč in gozdov uporablja zakon o Skladu
                  kmetijskih zemljišč in gozdov, amandma boste v kratkem dobili na mizo. Amandma je
                  bil pa potreben zaradi tega, ker nismo pravzaprav vedeli in še sedaj ne vemo
                  končnega besedila zakona o Skladu kmetijskih zemljišč in da se ne bi zadeve tudi
                  pri zakonu o lastninskem preoblikovanju podjetij na ta način komplicirale,
                  poskušamo z amandmajem odkazati kar na zakon o Skladu kmetijskih zemljišč. Glede
                  te druge odločitve Ustavnega sodišča glede tujih vlagateljev pa je že v osnovnem
                  besedilu predvidena rešitev, da mora Sklad kmetijskih zemljišč izplačati tujim
                  vlagateljem odškodnino, kadar je država k temu zavezana.</p>
               <p>Odškodnina naj bi se plačala na ta način, da bi moralo prizadeto podjetje pač v
                  treh mesecih po uveljavitvi zakona predlagati sklenitev pogodbe. V kolikor do
                  pogodbe ne bi prišlo v nadaljnjih dveh mesecih, bi o tem lahko odločilo sodišče v
                  nepravdnem postopku in v tem primeru bi morala ena od strank predlagati, da o tem
                  odloči sodišče.</p>
               <p>Ker so bili na ta zakon vloženi tudi amandmaji Komisije za spremljanje preobrazbe
                  družbene lastnine, je Vlada na današnji seji tudi sprejela stališče do teh
                  amandmajev. Amandmaji so v glavnem redakcijske narave in jih Vlada v bistvu
                  podpira, razen v tistem delu, kolikor se s svojim amandmajem zadeve že ne rešuje.
                  Poleg tega Vlada predlaga še en amandma in sicer, da se naslov zakona spremeni
                  tako, da se doda tudi, da je zakon o spremembah, ne pa samo o dopolnitvah zakona o
                  lastninskem preoblikovanju podjetij. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Amandmaji Vlade so še v razmnoževanju, prejeli jih boste na klop. Predlog zakona
                  je obravnavala Komisija za spremljanje in nadzor lastninskega preoblikovanja
                  družbene lastnine kot matično delovno telo. Želi poročevalec komisije besedo?
                  Izvolite, predsednik komisije, gospod Izidor Rejc ima besedo. Prosim pa za malo
                  več posluha v dvorani!</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod podpredsednik, gospe in gospodje! Komisija za spremljanje in nadzor
                  lastninskega preoblikovanja je na svoji 77. seji obravnavala ta predlog sprememb
                  in dopolnitev zakona o lastninskem preoblikovanju, ki je kot posledica sklepa in
                  ugotovitev Ustavnega sodišča. Že pri sprejemanju dnevnega reda oziroma pri
                  določevanju dnevnega reda sem verjel, da bo najprej prišlo drevo na vrsto, potem
                  šele senca. Mi smo se ukvarjali sedaj z zakonom, ki seveda pomeni posledico tega
                  zakona, ki ga je Ustavno sodišče poskušalo tako oblikovati, da bi nekako
                  zagotovili urejevanje teh posledic iz 5. člena zakona o lastninskem preoblikovanju
                  s pogodbami oziroma ustreznimi akti. Komisija je bila mnenja, da je s tem, kar je
                  pač Vlada pripravila, ugodeno Ustavnemu sodišču in je, razen nekaterih
                  redakcijskih popravkov, tudi sprejela vse to, kar je predlagala Vlada. Ni seveda
                  podprla amandmaja nekaterih poslancev, s prvopodpisanim Miranom Potrčem, vendar pa
                  v glavnem komisija meni, da je to potrebno, da se uredi, istočasno pa, da je ta
                  zakon oziroma spremljanje zakona o lastninskem preoblikovanju res v tesni povezavi
                  s spremljanjem zakona o skladu kmetijskih zemljišč in gozdov. No, vse potrebno,
                  kar izhaja iz naše komisije, je predvsem že tudi povedano v pregledu amandmajev,
                  tako da menimo, da je te amandmaje potrebno sprejeti, predvsem pa tudi amandma, ki
                  ga je prej predstavila predstavnica Vlade, gospa Lippaieva. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo
                  besedo predstavniki poslanskih skupin? <stage>(Ne.)</stage> Dajem besedo poslankam
                  in poslancem. Želi kdo besedo? Gospod Miran Potrč, izvolite!</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala. Gre za dva povezana zakona. Težko ocenim, kaj bi bilo boljše, da naj bi
                  najprej razpravljali o tem in kasneje o onem ali obratno. Moram reči, da se mi
                  zdi, da je celo dobro, da smo ubrali pot, ki smo jo ubrali, ker ta zakon daje
                  pravzaprav podlago za konkretne odločitve in če se enkrat dogovorimo o konkretni
                  odločitvi, potem je najbrž ta splošna podlaga lažja in preprosta. Če bi bil
                  prepričan, da smo se v zakonu o Skladu kmetijskih zemljišč in gozdov o konkretni
                  odločitvi, tako kot je bila sprejeta v drugi obravnavi, že odločili, potem bi bilo
                  meni zelo enostavno in bi še poprosil kolege sopodpisnike - s tremi sem govoril, s
                  četrtim v tem času nisem uspel - da ta amandma umaknemo, ker če bo ostala v Skladu
                  kmetijskih zemljišč in gozdov zakupna pogodba za kmetijska zemljišča in
                  koncesijska pogodba na podlagi koncesije za gozd, potem je ta amandma, ki ga imamo
                  tukaj, nesmiseln in bi ga umaknil. Ne vem, gospod predsednik, ali to smem ali ne,
                  ali je logično ali ne, meni bi bilo pa veliko ljubše, če bi se lahko o tej stvari
                  v zakonu o Skladu kmetijskih zemljišč in gozdov dokončno odločili, ker bi mi bilo
                  jasno, kakšna bo tam sprejeta ta odločitev. Če bo tam zopet prišlo do ponovne
                  razprave, kaj in kako, na kakšen način, in slišim, da so taki amandmaji vloženi,
                  potem morate razumeti, da bom izrabil priliko in dovolil, da se ta diskusija
                  ponovi tudi pri tem zakonu in da se še enkrat glasuje in vidi, na kakšen način smo
                  se res pripravljeni zavestno odločiti, ali je torej možen predlog, da opravimo
                  razpravo, vendar da odločanje potem o tem zakonu preložimo, dokler ne bo sprejet
                  zakon v tretji obravnavi o Skladu kmetijskih zemljišč in gozdov. Če bo,
                  obljubljam, da bom potem umaknil amandma. Kar zadeva predloge, ki jih daje Vlada
                  kot dopolnilne amandmaje, se mi zdijo smiselni in jih bom podprl. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Ta predlog razumem tako, da zaključimo prvo obravnavo in potem prekinemo to
                  točko dnevnega reda. Ali želi še kdo besedo v prvi obravnavi tega zakona?
                  Ugotavljam, da ne. Razpravo zaključujem v okviru prve obravnave. Glasovanje pri
                  tej točki v drugi obravnavi bomo popravili takrat, ko prejmemo amandmaje, ki jih
                  je vložila Vlada in zaenkrat prekinjam to točko dnevnega reda.</p>
               <p>Prehajam na <title>2.A TOČKO DNEVNEGA REDA - OBRAVNAVA PREDLOGA ZAKONA O GARANCIJI
                     REPUBLIKE SLOVENIJE ZA OBVEZNOSTI IZ POGODBE O PREVZEMU OBVEZNOSTI SLOVENSKIH
                     DOLŽNIKOV IZ NASLOVA REFINANCIRANIH KREDITOV IZVOZNO-UVOZNE BANKE ZDRUŽENIH
                     DRŽAV AMERIKE, EXIM BANKE</title>.</p>
               <p>Zakon imamo v obravnavi po hitrem postopku. Počakal bom, da si položite gradivo na
                  klop. Pričakujemo tudi prihod Vlade za to točko dnevnega reda. Predlog zakona je v
                  obravnavo zboru predložila Vlada Republike Slovenije. Ali želi predstavnik Vlade
                  besedo? <stage>(Ne.)</stage> Predlog zakona je obravnaval Odbor za finance in
                  kreditno monetarno politiko kot matično delovno telo. Ali želi poročevalec odbora
                  besedo? <stage>(Ne.)</stage> Ali želi besedo predstavnik Sekretariata za
                  zakonodajo in pravne zadeve? <stage>(Ne.)</stage> Želijo besedo predstavniki
                  poslanskih skupin? <stage>(Ne.)</stage> Besedo dajem poslankam in poslancem. Želi
                  kdo besedo?</p>
               <p>Ja, prosim. Gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe in gospodje! Najprej se nisem mislila javiti k besedi, pa vendar
                  imam nekaj vprašanj. In sicer moram reči, da ne razumem prav dobro tega zakona, pa
                  me tudi ni sram v tem Državnem zboru vprašati, ker gre v bistvu za garancijo za
                  silno velik znesek, torej 81 milijonov dolarjev, plus še ostale obresti, ki bodo
                  prišle na ta znesek, za katere pa ne vemo, kakšne bodo. Moram reči, da zakon
                  prihaja na dnevni red po neki dokaj nenavadni poti. Takšne še nisem v tem Državnem
                  zboru srečala. Zakaj? Predvsem zato, ker se sklicuje na neke pogodbe, o katerih mi
                  zelo malo vemo. In drugič, ker se v samem četrtem členu sklicuje na nek zakon, ki
                  še ni sprejet, ki je šele v drugi obravnavi in še sploh ne vemo, kakšen bo
                  sprejet.</p>
               <p>Pri tem me še nekaj zanima oziroma se bom vrnila na tisto včerajšnjo misel, ko je
                  kolega, spoštovani poslanski kolega pri tem, ko smo obravnavali resolucijo o
                  učinkoviti rabi električne energije, povedal, da pri resnih stvareh je zelo malo
                  razpravljalcev, zelo malo ljudi se poglablja v take zakone, ki imajo lahko usodne
                  posledice, predvsem pa, bom rekla, v te finančne zakone, ki imajo učinke, ki jih
                  bomo plačevali verjetno vsi davkoplačevalci in mene skrbi, da je tudi ta zakon
                  eden takšnih zakonov.</p>
               <p>Kaj pa pravzaprav ta zakon hoče, komu daje in kaj bo dal? Poglejte, v 1. členu
                  piše, da Republika Slovenija daje poroštvo za plačilo obveznosti iz naslova
                  refinanciranih kreditov, ki bremenijo Ljubljansko banko in jih je najela na
                  podlagi dvostranskih sporazumov - sedaj nekoliko izpuščam - za konsolidacijo
                  jugoslovanskega dolga. Torej gre za neko pogodbo med EXIM Banko in pa Ljubljansko
                  banko. To tako razumem. Sedaj naj bi dala Republika Slovenija poroštvo, da bo
                  plačala obveznosti za to banko, če ne bo izpolnila svojih obveznosti. Sedaj
                  nastopi vprašanje, kako se bo Republika Slovenija zavarovala, da bo res
                  Ljubljanska banka plačala to, kar jo ta pogodba zavezuje. Seveda, v 12. členu
                  tistega zakona, ki ga še nismo sprejeli ali pa v 11. členu, ne vem točno na pamet,
                  iz tistega je razvidno, da bo zavarovanje nastopilo in sicer tako, da bo
                  Ljubljanska banka izdala to abstraktno nepreklicno prvovrstno bančno garancijo za
                  plačilo tega luciranega dolga. Torej za 81 milijonov dolarjev plus obresti v
                  korist Republiki Sloveniji, ki bo deponirana pri centralni banki oziroma Banki
                  Slovenije. Res je, da centralna banka ima inštrumentarij, s katerim lahko ureja
                  poslovanje komercialnih bank, in bom tudi rekla, selektivno lahko vpliva na
                  poslovanje Ljubljanske banke tako, če ne bi prevzemale svojih obveznosti, da bi
                  lahko tudi to banko sankcionirala. Vendar pa mislim, da do tega ne bo prišlo,
                  kajti mi se moramo spomniti, da smo v to banko ravnokar sanirali, da je to banka,
                  katere ustanovitelj je Republika Slovenija, da smo v tej banki pred nedavnim
                  odpisali vse oziroma, da so ji bile odpisane vse slabe terjatve. Sedaj, s tem
                  zakonom pa razumem, da bi jo razbremenili še tega dolga. Kajti ne verjamem, da bo
                  Ljubljanska banka ta dolg poravnava, in sicer zato, ker bo zelo težko izterjala to
                  od končnega porabnika, kajti vemo, da že ni več podjetij, da so se med tem časom
                  transformirala, da ne najdemo več tistega, ki bi bil naslednik teh podjetij,
                  pravzaprav so izginila s področja Republike Slovenije, in je težko najti sled za
                  njimi. Druga stvar, ki je zelo pomembna, je ta, da so nekateri končni uporabniki
                  že predčasno plačali te dolgove, ali pa so te dolgove prenesli na pravne subjekte,
                  ki so že izven Jugoslavije. Jaz pojmujem ta zakon kot zakon, ki pripravlja
                  Ljubljansko banko na lastninjenje; nič drugega ne morem reči. Zanima me, zakaj se
                  pravzaprav Republika Slovenija meša z garancijo v nek dolg, kjer gre očitno za
                  čisti komercialni dolg med dvema bankama - EXIM Banko in Ljubljansko banko.
                  Mislim, da bi Državni zbor moral glasovati proti temu predlogu zakona in
                  prepustiti, da ta dolg oziroma ta sporazum rešita banki sami.</p>
               <p>Vsekakor bom glasovala proti temu zakonu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Žaro Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Spet imamo pred seboj zakon, ki v sklopih, v teh členih državi
                  odvzema, po zelo približni oceni, kajti natančneje se ne da, ker je spet taka
                  dikcija, da ne vemo, za kakšno vsoto gre, toda po zelo približni oceni vsaj 9
                  milijard slovenskih tolarjev. In ker je v 2. členu oziroma v 1. členu jasno, da
                  bodo te obremenitve spet lahko obremenitve državnega proračuna, gre le za
                  sredstva, ki imajo lahko v državnem proračunu že pomemben značaj oziroma pomembno
                  vlogo. Opozarjam, da je bil tak pristop sicer že enkrat uporabljen, in to pri
                  zakonu o sanaciji TAM-a oziroma o tistem zakonu, ki je usmerjal del državnih
                  sredstev za povrnitev izgube v tovarni TAM. Enostavno se v dikcijo vplete neka
                  pogodba, o kateri ne vemo ničesar. V drugem odstavku 1. člena je jasno navedeno,
                  da obstaja pogodba o prevzemu obveznosti slovenskih dolžnikov med Ljubljansko
                  banko d.d. Ljubljana in EXIM Banko iz Združenih držav Amerike. Ta pogodba je bila
                  na novo podpisana v letošnjem letu. Mi o tej operaciji nismo ničesar vedeli. Tudi
                  mi ni poznano, ali je vlada pri tem uporabila mogoče določilo zakona o zunanjih
                  zadevah in pred ustreznim matičnim odborom, Odborom za mednarodne odnose, sprožila
                  potrebno pobudo. Tudi sam dolg, ki se želi s tem sanirati, ima vprašljive
                  korenine. Toda, če bi še nekako to sprejeli, nikakor ne morem sprejeti dejstva, da
                  ne poznam pogojev, ki so v tej pogodbi. Po moji skromni oceni bi pogodba morala
                  biti sestavni del zakona oziroma vsaj detajlno navedena v obrazložitvi. Vsekakor
                  je pa vprašljivo definiranje sredstev, za katera država garantira, ki so sicer
                  določena v skupnem znesku nekaj čez 81 milijonov ameriških dolarjev - to je po
                  stanju na dan 20. septembra leta 1995 - da je pa struktura tega dolga jasno
                  nejasna, saj niti glavnice niso točno določene. Govori se o zaostalih glavnicah iz
                  obdobja 1989-1991 v višini 18, skoraj 19 milijonov ameriških dolarjev in nekih
                  tekočih bodočih glavnicah, v višini 62 milijonov, pa še nekaj čez, ameriških
                  dolarjev. Sploh me ta termin <q>"tekoče bodoče glavnice"</q> preseneča. Jasno je vse
                  skupaj povečano za pripadajoče obresti. Kakšne so te pripadajoče obresti, pa niti
                  približno ne vemo. Ne vemo, ali so to normalne obresti, ali je to angleški libor,
                  ali so to kazenske obresti, ali so zamudne tudi zraven, ali so še kakšne obresti,
                  ki se jim reče državni rizik, in tako naprej. Taka manipulacija z državnimi
                  sredstvi je na eni strani naravnost groteskna, na drugi strani pa v bistvu že
                  žaljiva. Zavedati se moramo, da je država dolžna vse svoje prihodke in odhodke
                  natančno opredeljevati v ustreznem dokumentu, ki se mu reče državni proračun. Toda
                  odločitve, s katerimi je ta proračun že definiran med letom, so pa v bistvu
                  običajno zelo kratki finančni zakoni, ki so izredno nejasni in puščajo Vladi
                  izredno široka pooblastila, verjetno preširoka, v primerjavi s pristojnostmi, ki
                  jih ima na voljo na podlagi ustave in na podlagi ustreznih zakonov.</p>
               <p>Zato bi prosil predstavnika Vlade, da pojasni, kaj pomenijo tekoče bodoče
                  glavnice, kakšne so te pripadajoče obresti in kakšna je realna ocena sredstev, za
                  katera bo dala država garancijo? Ravno tako želim vedeti, kakšna je pogodba med
                  Ljubljansko banko d.d. in EXIM Banko iz Združenih držav Amerike? Taka pogodba ne
                  more biti ne poslovna tajnost, ne javna tajnost, ne državna skrivnost, ampak mora
                  biti sestavni del tega zakona, sicer država ne more imeti pri taki zadevi nič.
                  Upam, da bom ta odgovor, gospod predsedujoči, dobil, čeprav zaenkrat ne opažam v
                  dvorani nobenega pristojnega predstavnika s strani Vlade. V mislih imam seveda
                  ministra, ki lahko Vlado tukaj predstavlja.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moje opažanje je bilo glede tega bolj natančno. Želi še kdo besedo?
                  Prosim, gospod Marjan Podobnik, izvolite.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Jaz najprej ugotavljam, da smo pri tem zakonu priča nadaljevanju
                  dosedanje prakse. Ko se na nek način skuša parlamentu prodati mačka v žaklju in
                  pri tem dokazovati, da je pravzaprav to, kar je v žaklju, edina možnost, da kupi,
                  ni pa pripravljenosti, da bi se pokazalo, kaj je to. Dejstvo, da ni pristojnih
                  predstavnikov Vlade pri obravnavi zakona, samo po sebi pove, da ni mogoče govoriti
                  o resnem pristopu, kajti stvari, ki tako obremenjujejo Slovenijo preko garancij,
                  pač ne more ob vsem spoštovanju zastopati v parlamentu sekretar, pravni
                  svetovalec, ali kdorkoli drug, ob vsem spoštovanju do dela in prizadevanj teh
                  ljudi. Tu mora zastopati tisti, ki za stvar tudi prevzema odgovornost. Za
                  odgovornost pa se ve, pri katerih ljudeh v vrhu Vlade je. Kot je bilo rečeno že na
                  začetku, tu se ponavlja nova zgodba. Neka firma se ukvarja s posli, ki so
                  neposredno vezani s sukcesijo, dela nekaj korakov naprej in ker hoče imeti
                  ameriška banka garancijo države, se pride potem zato, da se stvar zaščiti, po to
                  garancijo v Državni zbor ob tem, da so vse stvari nerazčiščene. Če želite, lahko
                  povem del dodatnih zadev v zvezi z delovno skupino, ki jo sam vodim. Ena
                  zanimivost v zvezi s temi stvarmi - pred nekaj dnevi sem bil skupaj s sodelavci
                  pri vodstvu Agencije za sanacijo bank in hranilnic in tam stvari lepo tečejo,
                  papirji, kako prihajajo te obveznosti, ki jih mora agencija prevzemati, da
                  spremlja, dela v skladu s svojimi pristojnostmi in sem postavil vprašanje, kje je
                  dokumentacija stare Ljubljanske banke, kje so arhivi stare Ljubljanske banke? Kdo
                  je tisti, ki je formalni vodja stare Ljubljanske banke? Potrebno je bilo nekaj
                  minut časa, da je direktor agencije ugotovil, da je direktor Agencije za sanacijo
                  bank seveda hkrati direktor stare Ljubljanske banke odgovoren za te arhive itd. in
                  smo postavili jasno zahtevo. Hočemo videti te arhive. Mi ne verjamemo na besedo po
                  vsem tem, kar se dogaja. Mi smo ob tem, ko smo samo posamezne primere čisto tako
                  kot primer malo bolj pregledali, ugotovili ogromno nejasnosti, na katere nimajo
                  odgovor ne Ministrstvo za finance, ne Banka Slovenije, nihče drug, čeprav
                  verjamem, da bodo sodelovali in so izrazili pripravljenost za sodelovanje, ko se
                  te stvari razčiščujejo. Mi ne moremo pristati na to, da se nam pojavljajo novi in
                  novi TAM-i in podobne zadeve v tem Državnem zboru. Tukaj moramo iti s čistimi
                  računi. In še enkrat bi rekel - dokler predsednik Vlade ali finančni minister ne
                  bo prišel pred Državni zbor in rekel: <q>"Mi imamo čiste karte, delamo na mizi, zato
                  naj tudi opozicija v naš krog predlaga ustrezne strokovnjake, kar bo dokaz, da
                  delamo vsi skupaj za isto stvar"</q>, do takrat ne moremo verjeti. Zato še enkrat
                  pozivam, ne skušati preko tega Državnega zbora vedno znova prihajati samo po te
                  garancije. V nekem trenutku se nam bo vsa stvar zrušila na glavo. Ali vam ni nič
                  nerodno, ko ste podprli to, da je nek Zari}, ki je verjetno agent tujih
                  obveščevalnih služb, dobil z vašo podporo državni denar in ste nas zmerjali, ker
                  smo postavljali vprašanja v zvezi s tem? Ali hočete, da se nam znova in znova
                  pojavljajo te stvari? Dajmo vendar delati z rokami na mizi. Verjamem, da velika
                  večina v tem parlamentu želi dobro Sloveniji in Vlada je dolžna priti z vsem, ne
                  pa z nekim predlogom, ki ne pove ničesar drugega kot to, da se je Ljubljanska
                  banka vnaprej nekaj dogovorila, kar je sicer zadeva, ki je vezana na nasledstvo,
                  Državni zbor pa mora dati garancijo zato, da bo Ljubljanska banka lahko to stvar
                  speljala. Ob tem, ko smo enkrat že dali garancijo za sanacijo bank, pomenijo to
                  nove in nove potencialne obveznosti. Zato bi v zvezi s tem prebral samo nekaj
                  stavkov obrazložitve v zvezi z načini in pogoji izpolnjevanja obveznosti iz teh
                  dvostranskih sporazumov, kjer je navedeno, da po našem zakonu o obligacijskih
                  razmerjih in skladno z zakonodajo večine držav upnic, prevzem dolga brez soglasja
                  upnika učinkuje kot prevzem izpolnitve, kar pomeni, da je za odplačilo dolga
                  zavezan prvotni dolžnik, če novi dolžnik ne izvrši plačila. Ker v vseh navedenih
                  primerih ni šlo za prevzem dolga v soglasju tujih upnikov, temveč je šlo za
                  interne prevzeme izpolnitve obveznosti oziroma za predčasno odplačilo v državi v
                  pogajanjih s tujimi upniki, ti interni prenosi še vedno predstavljajo obveznost
                  prvotnih končnih uporabnikov z ozemlja Republike Slovenije, ki spada v alucirani
                  dolg. Torej bo šlo v teh primerih za ponovno plačilo dela dolga, ki je bil s
                  strani slovenskih končnih uporabnikov Narodni banki Jugoslavije že odplačan.
                  Narodna banka Jugoslavije pa ga po uvedbi sankcij ni odplačevala. To je v
                  obrazložitvi tega dokumenta, ki ste ga tudi sami dobili, to je natanko tisto, kar
                  smo tudi na izredni seji poudarjali, da bomo z neustreznim pristopom določene
                  obveznosti dvakrat plačevali, pa ne glede na to, da verjamem, da globalno je dober
                  namen, da bi se problemi slovenskih podjetij razreševali, vendar dober namen, žal,
                  ni vedno dovolj. Treba je imeti tudi ustrezen pristop in za ta ustrezen pristop je
                  pa predpogoj tudi ustrezno zastopstvo vladnih predstavnikov ob obravnavi tako
                  pomembne zakonodaje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jančar ima besedo.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Gospod Frim. Vzdržim se pripomb na vaš račun, vi pa se jih dajte na
                  mojega. Gospod Podobnik! To, o čemer ste govorili, ste že včeraj vse povedali na
                  televiziji. Skratka, jaz vam sploh ne verjamem. Tri leta vodite delovno skupino, z
                  vsemi pooblastili, do danes ta Državni zbor ni enega vašega celovitega poročila
                  obravnaval, zato ker ga niste pripravili. Samo to ugodnost, ki jo imate, je to, da
                  imate eno varstvo, kot da ste najbolj ogrožen človek v tej državi in se vozite s
                  službenim avtomobilom. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Marjan Podobnik ima besedo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Vozim se s privatnim avtomobilom, sam vse plačujem, razen poti iz Ljubljane v
                  Kranj in še nekaj drugih poti, kjer sem kot član oziroma predsednik delovne
                  skupine bil na pogovorih, konkretno pred dvema dnevoma s kriminalistično službo in
                  sem prav vesel, da ste to izpostavili, in ker je bila to huda žalitev, prosim, da
                  mi omogočite, da sedaj pojasnim, kaj se je zgodilo v letu dela te delovne skupine
                  in bo tudi za razumevanje tega Državnega zbora morda pozitivno.</p>
               <p>Tuja revizijska družba Price Waterhouse bo sedaj imela izpolnjene pogoje, ki
                  izhajajo iz pogodbe med Državnim zborom in to revizijsko družbo, torej vso
                  dokumentacijo in pravico do vpogleda v podjetjih v tujini. Primex ni dal
                  dokumentacije, zato je prišlo do zasega. Veste kakšnega? Ko je sodišče odredilo
                  zaseg, je policija telefonirala na Primex, da rabijo to in to dokumentacijo in v
                  treh tednih so jim zbrali 134, mislim, da strani in so rekli, to je dokumentacija.
                  Tako je naredila zaseg slovenska policija v Gorici. Kako delujejo vaše
                  inštitucije, je to ta znak in kako so v pomoč naši delovni skupini.</p>
               <p>V zvezi z Elanom. Potrebna je bila novinarska konferenca, da smo dosegli tak
                  pritisk, tudi na vodstvo, trenutno hrvaško vodstvo Elana, da je dovolilo vpogled v
                  firme v tujini. Kaj se je zgodilo v Elanu? Na sestanku z vodstvom slovenske
                  kriminalistične službe, s šefom kriminalistične službe in šefom kranjske
                  kriminalistične službe, ko smo videli vse ovadbe, ali veste o čem govorijo te
                  ovadbe? O tem, da je nekdo avaliral menice v vrednosti, gre za avalirane menice v
                  vrednosti 30 milijonov nemških mark. To je ena ovadba. Nekdo, nekdo je nakazoval,
                  je enostavno sporočil v tujino, denar za opremo Elana nakažite na moj privatni
                  račun in nakazilo se je tudi zgodilo. In po vsem tem so te ovadbe prišle na
                  sodišče. Sodišče jih je obravnavalo in na koncu sta bila glavna dva, gospod
                  Aljančič in gospod Korže, oproščena na način, da je osem mesecev po pravnomočni
                  sodbi, ko je rok pretekel, se je dalo v javnost. Lahko vam povem, in tudi dokazal
                  vam bom, zakaj se je to zgodilo. Zato, ker tisti, ki so zahtevali odprtje črnih
                  računov v Avstriji za to, da se je delalo zadeve, ki imajo sum gospodarskega
                  kriminala, preko teh računov, zato da so ti ljudje bili zaščiteni, kajti če bi
                  zaprli ključne ljudi, bi spregovorili in potem bi se pokazala tudi odgovornost
                  bivših šefov slovenskih vlad, ministrov in tako naprej, iz časov še pred
                  demokratizacije Slovenije.</p>
               <p>Še nekaj, kar se tiče Adria Airwaysa, bi rad rekel samo to, ker je prilika, lahko
                  bom imel kakršnegakoli političnega nasprotnika, nikoli pa nobenega takega, da bi
                  se delal norca, ko nekomu grozijo. Nikoli! In žal mi je da je v našem parlamentu
                  tudi človek, ki se iz tega dela norca. Upam, da vam ne bo treba tega kdaj probati.
                  To me je pa posebno zabolelo, ker, gospod Kocijančič, vi veste za kaj se gre. Samo
                  en primer je bil predstavljen iz te zadeve. V ničemer ne obtožujem nobene firme
                  kot take, vendar dejstvo, da bo slovenska država plačevala iz naslova nasledstva
                  stvari, ki nikoli niso bile naše, nikoli niso bile naše obveznosti, ker so nastale
                  naše obveznosti zaradi tihih dogovorov, tajnih dogovorov, povezav iz preteklosti,
                  kar je dokazano, to pa je stvar, ki jo pač ne moremo dovoliti. Naša delovna
                  skupina bo pripeljala zadeve do konca, če nam ne boste to stvar prej onemogočili.
                  Vendar, ko sem tudi sam navezoval stike v Švici, Italiji, Belgiji, Avstriji,
                  povsod so rekli: če ne bo vaša vlada sodelovala z vašo delovno skupino in
                  preiskovalno komisijo, ne boste uspeli. Če pa bo vlada sodelovala, bomo
                  sodelovali, vam bomo omogočili, da se bodo odprle banke, da se bo zaseglo
                  premoženje. Žal, doslej vlada ni sodelovala. Na Filipinih so obsodili družino
                  Markos, s tem papirjem so šli v Švico in dobili preko milijarde ameriških dolarjev
                  ukradenega filipinskega denarja nazaj na Filipine. Če bi ljudje, ki jih bremenijo
                  hude ovadbe v zvezi s Primexom in drugimi primeri, bili pravnomočno obsojeni, bi s
                  tem papirjem šli v Italijo, Švico, kamorkoli, in bi nam odprli banke, dobili bi
                  nazaj del premoženja in dobili bi vpogled vso to dokumentacijo. To dela naša
                  delovna skupina; nima nobenih osnovnih možnosti, niti tolarja še noben pravni
                  svetovalec delovne skupine ni dobil od Državnega zbora, so verjetno edini, ki
                  delajo vse te stvari zastonj, pa vendarle bomo stvari speljali do konca. Želim, da
                  sodelujemo vsi, tudi liberalna demokracija, tudi Združena lista, Krščanski
                  demokrati, Ljudska stranka, Social-demokrati, ker samo na ta način bomo uspeli.
                  Vam pa povem, če se stvar ustavi, potem se Slovenija lahko boji za svojo usodo,
                  kajti dokler ni ta delovna skupina začela delati, je kriminalistična služba
                  napisala preko 200 ovadb. Niti ena ni končala s pravnomočno sodbo. Inšpekcija je
                  dala ogromno zapisnikov, izredno obremenilnih, vse druge službe so delale vsaka
                  svojo stvar, nihče pa ni teh stvari povezal. Vsak pravi, ko ga vprašamo, ko ga
                  povabimo: mi delamo svojo stvar. Zakaj se jih ni povezalo? Zato, ker ni bilo
                  interesa, ker so bili interesi v tem, da se stvari ne razčistijo. In če želimo
                  reševati probleme TAM-a, probleme slovenskih bank, predvsem pa nasledstva na
                  način, da ne bomo vsega na koncu izgubili, potem moramo tukaj stopiti skupaj, in
                  vas še enkrat lepo prosim, tudi vas, gospod Jančar, ne očitati nekaj, kar delamo,
                  jaz od tega ne bom imel prav nič; v tem trenutku imam grožnje in se zelo
                  neprijetno počutim. Če bomo pa uspeli, bo pa to nekaj dobrega za državo, za vse,
                  ki sedimo tukaj in za celo državo. <stage>(Aplavz.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replike so najavili gospodje: Ivo Hvalica, Janez Kocijančič in Janez
                  Jančar.</p>
               <p>Besedo dajem gospodu Ivu Hvalici. Izvolite. Dovolil si bom opombo glede na to, da
                  je to že drug zakon pri katerem govorimo o čisto drugih stvareh, ki niso na
                  dnevnem redu.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Jaz si pa v naprej dovolim opombo, da ne govorimo o drugih stvareh,
                  ampak govorimo o stvareh, ki se še kako tičejo stvari, ki je na dnevnem redu.</p>
               <p>Spoštovani! Izpad gospoda Jančarja je ogaben. Napadati Marjana Podobnika, ki si
                  upa početi to, kar si upa, in če rečem <q>"si upa"</q>, vem, zakaj rečem <q>"si upa"</q>. Veste
                  gospod Jančar, vam ne bo nikdar nihče grozil. Zakaj bi vam pa grozil, saj vi
                  ščitite tiste ljudi. Zakaj bi vam grozil? Grozijo drugim. In ko sem že mislil, da
                  ne grozijo, več, meni se je zgodilo tisto, ne da so meni začeli groziti, moji 80
                  let stari materi. Sram vas je lahko! Veste, to so hude stvari in samo tisti, ki
                  doživi to, bo to razumel. Vi se pa kar sprenevedajte pa igrajte se s tem. Ali
                  veste, kakšen je občutek ogroženosti? Ali veste, kako izgleda, ko čakaš, ko odpreš
                  vrata, ker to poznaš že iz drugih stvari in čakaš, kdaj te bo nekaj lopnilo. Ali
                  veste koliko so meni ponujali? Ali vi veste? Da vas ni sram govoriti in se delati
                  norca iz tega! Mi smo nekaj kar se tiče tega, kar se tiče odkrivanja iznosa
                  kapitala ste državi nekaj naredili, stopili smo nekaterim na prste, zato
                  uporabljajo tudi ogabne načine. To, kar se je zgodilo z mojo materjo, nisem mislil
                  nikdar povedati, zaupal sem samo mojemu prijatelju, Jožetu Pučniku. Danes pa me je
                  ta situacija prisilila, da to rečem. Pridite sem in se opravičite za to, ko nekomu
                  oponašate to, da zahteva varnost. Vi ste povzročili to, da jo zahtevamo. Vi! Pred
                  poldrugim letom sem tu v avli dal enemu izmed ministrov dokument, iz katerega je
                  razvidno, kako je nekdo odnesel, ne bom navedel točne številke, vam pa povem, da
                  gre za vsoto, ki je daleč preko 10 milijonov mark. Nič se ni zgodilo. No, k sreči
                  sem bil toliko previden, da imam kopijo in enkrat bomo tudi te stvari dali na plan
                  in tudi povprašali koga, zakaj se ni nič zgodilo. In ne očitati pisanja poročila.
                  Pridite na sestanek naše komisije, saj so odprti, jaz sem tudi član te delovne
                  skupine. Pridite, pa boste videli, s čim se vse ukvarjamo. Danes je seveda zelo
                  težko napisati poročilo, ker vi lahko izglasujete kot je zadnjič gospod Oman,
                  prijatelj Ivana Omana rekel, da je ta papir črn. Pa piši poročilo. Jaz ga lahko
                  napišem, pa bo sila neugodno za vas, za mene bo pa tudi neugodno, ker potem mi
                  bodo vaši botri še bolj stregli po varnosti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, kolegice in kolegi! Meni je neprijetno govoriti o teh
                  stvareh s tega govorniškega odra, ampak sem izzvan neposredno in bom odgovoril na
                  dve, tri stvari. Prvič, kar se tiče mojega komentarja, kjer so me televizijski
                  novinarji vprašali, kaj menim o zahtevi zavarovanja gospoda Podobnika, sem rekel
                  približno to; da mislim, da je treba politike v tej družbi učinkovito zaščititi in
                  da bi bilo mene osebno sram, če bi zahteval zaščito in sem rekel, da v demokraciji
                  itak izhajam iz predpostavke, da imajo ljudje različna mnenja in da mene pred
                  tistimi, ki imajo razločno mnenje od mojega, ni treba ščititi in potem sem seveda
                  rekel nekaj, kar bi se lahko smatralo kot nekaj zasmehljivega se tudi za to
                  opravičujem, rekel sem, da upam, da gospoda Podobnika ne nadlegujejo ali pa ne
                  ogrožajo upniki, še vedno upam, da je to tako. Kar se pa tiče navajanja Adria
                  Airways, gospod Podobnik; v tem parlamentu ni osnovana komisija, ki bi raziskovala
                  poslovanje Adria Airways. To ste samovoljno razširili v komisiji gospe Dobrajčeve
                  oziroma v vaši podkomisiji. Osebno javno izjavljam, da nimam proti temu prav nič
                  proti, da smatram, da je to podjetje podložno vsem možnim revizijam in kontrolam,
                  kot vsako drugo. Če bi me vprašali, bi vam tudi povedal, da sta v zadnjih dveh,
                  treh letih opravljeni dve reviziji v tem podjetju s strani tujih revizijskih hiš,
                  in sicer s strani hiše PRICE WATERHOUSE in s strani hiše THE LLOYD TUSH in da se
                  verjetno nekaj ponavlja za precejšnje stroške, ampak, izvolite! Iz sedanjega
                  podjetja in vodstva so vam dali na razpolago vso dokumentacijo in jaz mislim, da
                  ko jo boste temeljito proučili, zlasti pa, ko jo bodo proučili ljudje, ki so
                  strokovni, bodo ugotovili, kako stvari stojijo, in upam, da boste o tem podali
                  korektno poročilo. Vam moram pa nekaj povedati. Da je vaše obnašanje, gospod
                  Podobnik, v tem primeru skrajno nekorektno! Vi ste recimo pred kakršnimkoli
                  pregledom začeli jemati iz te dokumentacije dokumente, ali pa podatke, in jih
                  kazati na televiziji. Pa jih sploh ne razumete! Če bi imeli na drugi strani
                  sogovornika, bi vam razložil v dveh minutah, za kaj gre! Ne razumete, ampak
                  trosite v javnost neke možne diskvalifikacije in klatite po dolgem in počez! Vi
                  imate pravico, da stvari ne poznate. Imate pravico, da niste poglobljeni v neko
                  materijo, vendar nimate pravice, da javno blatite kogarkoli! Ne Adrio Airways, ne
                  kogarkoli, ki bi ga radi skozi Adrio Airways ulovili. Ponavljam pa še enkrat. Vse
                  poslovanje, tudi tisto, ki je v zvezi z mojim imenom in odgovornostjo, je povsem
                  na razpolago, in mislim, da boste na koncu silno razočarani, ko boste videli, kako
                  je to šlo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Jančar ima besedo. Repliko pa je prijavil še gospod
                  Marjan Podobnik, pred njim je bil že gospod Ivo Hvalica.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. No, gospod Hvalica, mene ni nič sram. Najmanj me je pa sram svojih
                  nastopov, ker ne bi dvomil, da so vaši vedno tako korektni. Kar se pa tiče, gospod
                  Podobnik, ne verjamem vam, in še enkrat ponavljam. Stvari  natrosite, delate
                  meglo! To so lepe besede iz vaše koalicijske partnerice, opozicijske, ki pravijo,
                  da delate meglo. Natrosite nekaj - ljudje mislijo, ja, saj to je pa res vse tako!
                  Ampak, gospod Podobnik, pa vendar dajte se zmeniti z Drobničem, pa bosta zamenjala
                  vlogi! Pa boste namesto tožilca in sodnika in vsega tega te stvari naredili! Če bi
                  imel jaz te stvari v rokah, bi verjetno te stvari naredil. Gospod Hvalica pravi,
                  da ni bil naiven. Pravi, da ima kopijo. Jaz bi imel raje original, ne kopije,
                  gospod Hvalica! A veste! Ja! Ampak povejte komu! Ne samo, samo nekaj, pa spet
                  meglo prodajate! Dajte ime, priimek, številko! Ko bi bili za vse stvari vi tako
                  natančni, pa dosledni, bi bilo tudi drugače. Tako velja tudi za vas, gospod
                  Podobnik. Stvari natresate takole malo, ljudje po televiziji vas gledajo, na ta
                  račun ste bil že tridesetkrat na televiziji, ko ste meglo natresali, pa
                  pripovedovali, kakšna lumparija je bila. Pa jaz nisem ELANA prodal! Prodala ga je
                  takrat Vlada, katere minister je bil celo gospod Rejc, ki danes to komisijo vodi.
                  Mi se danes razburjamo zaradi gozdov, ki ne bodo več v naših rokah. Pa kaj se pa
                  potem razburjamo, če je ELAN?! Saj je pri nas, ampak ga Hrvati vodijo! Pa lepo vas
                  prosim, no, bodite dosledni! Če se gremo eno demokracijo, naj vsak za tiste
                  besede, ki jih je izrekel za tem odrom, tudi stoji in odgovarja.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Ivo Hvalica ima besedo, potem pa še gospod Marjan Podobnik. Morebiti je to
                  primeren trenutek, da vas obvestim, da bo ob 17.30 prišla v Državni zbor
                  betlehemska luč miru. Sprejel jo bo moj kolega, Miroslav Mozetič.
                     <stage>(Smeh.)</stage> Izvolite!</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod Kocijančič, mi nismo samozvano ali samoiniciativno, ali ne vem
                  kaj, vključili tudi Adrio Airways. Ne! To je posledica naloge, ki jo imamo v zvezi
                  z javnim dolgom bank. Ne migajte z glavo tam kot kakšen Kalimero! Pa vam jaz
                  povem, da je to tako! Sklep je bil potrjen tudi s strani vašega člana v tej
                  komisiji. Vprašajte ga! Zato ne tu govoriti na pamet.</p>
               <p>Kar se pa tiče Jančarja, jaz ne samo, da nisem prinesel dokumentov, celo audio
                  posnetek sem prinesel. Več kot audio posnetek razgovora gospoda, če mu lahko tako
                  rečem, botra Kovačiča z Brunom Sacom, ja, in ga predal komisiji. Audio posnetek!
                  Vsak lahko sliši, tudi sliši, kaj je kdo govoril, ampak to je tako kot je. Da bi
                  morali kar tukaj, mislite, razgrinjati številke, ne vem. Lahko jih tudi, ampak ne
                  vem. Sem pripravljen, organizirajte mi diaskop <stage>(grafoskop)</stage> ali kako
                  se to reče, pa bom tukaj gor projeciral tisti dokument, ki sem ga imenoval. Lahko.
                  Če je to sestavni del tega našega načina. Mislim, da je to stvar komisije. Ne pa
                  govoriti na pamet, kako mi samo neke številke stresamo. Ne, ne, ne. Izza vseh teh
                  stvari stojijo dokumenti, tudi jaz sem jih nekaj predal, so sedaj sestavni del
                  dokumentacije, nekaj jih pa tudi še bom, če bo bog dal. In ne tako pavšalno
                  poskušati razvrednotiti dela te skupine. Če bi vam bilo kaj do tega, da bi res
                  zvedeli resnico, potem lahko naredite nekaj velikega. Bodite tiho! Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik. Javila pa sta se še gospoda Izidor
                  Rejc in Igor Omerza.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Ne bi rad povedal, da nisem jaz začel te polemike sedaj tukaj, in
                  gospod Jančar, saj je tukaj zadaj, srčno upam, da vi resnično ne veste, za kaj se
                  gre, pa ne v žaljivem smislu, da ne veste, kaj pomenijo podatki, številke, ki jih
                  imamo, ker verjamem, da če bi to vedeli, ne bi tega govorili. Tukaj gre, ja, za
                  Slovenijo. Pa v čem bi imel - sedaj pa vas vprašam - v čem bi imel interes, da se
                  na tak način izpostavljam in dam ne vem kolikokrat pobudo finančnemu ministru,
                  predstavnikom pogajalske skupine, ko je šlo za te zadeve, da pride predstavnik
                  opozicije zraven, da se okrepi zaupanje. Verjamem v to, da edino skupaj lahko
                  nekaj razrešimo. Ko so me prepričevali, da to lahko naredijo dve ali pa tri
                  stranke, da bomo zaustavili korupcijo, sem rekel, ne bomo je ustavili. Korupcijo
                  in gospodarski kriminal bomo ustavili samo, če bomo dobili ljudi z vseh strank, ki
                  verjamejo, da lahko slovensko gospodarstvo in družbo razvijamo samo na zdravih
                  temeljih, kajti korupcija in gospodarski kriminal bosta dolgoročno najedala vse,
                  samo ozke skupine iz vseh opcij bodo od tega nekaj imele, vse druge bodo pa
                  najedale. In iskreno delamo, to, kar delamo.</p>
               <p>Gospod Kocijančič, moram vas žal razočarati. Vem, za kaj gre v vašem primeru in
                  sem povedal tudi včeraj, da je bilo sedanje vodstvo, kar se tiče podatkov,
                  korektno. Vem, ne sam, tudi z ljudmi, ki so v tej skupini, z drugimi svetovalci,
                  kje je to bistvo. Do konca pa lahko pridemo, kot ste rekli, če bomo dobili tudi
                  sodelovanje vseh vladnih inštitucij. In ko je bilo včeraj izpostavljeno vprašanje,
                  zakaj bo Slovenija plačala in plačevala tiste stvari, ki niso bile naše, verjamem,
                  da je bil marsikdo v preteklosti potisnjen v kot, je moral nekaj podpisati;
                  ljudje, ki so podpisani pod razne pogodbe. Vendar to ne pomeni, da se bomo zaradi
                  tega sedaj mi tukaj skregali in zato, ker se bomo skregali ob tej zapuščinski
                  razpravi, prišli do slabšega rezultata kot bi lahko prišli, če bi skupno
                  ugotovili, kje so naše slovenske šipke točke in se proti tem šibkim točkam
                  zaščitili. In žal, del teh šibkih točk je v vseh teh primerih. Kar se tiče, sem
                  rekel, še vedno upam, torej jaz ne vem no, ali se ne morete odreči temu cinizmu.
                  Še vedno upam, da vas ne preganjajo upniki. Če želite, pridite takoj sedaj po
                  seji, boste pogledal spisek celotnih naših upnikov in skupaj bova vsakega
                  poklicala, tisti, ki so še ostali, in boste videli, kako rešujemo svoje probleme.
                  Rešujemo jih na zelo postopen način, težko jih rešujemo, vendar noben upnik nas ne
                  izsiljuje, vsakemu smo povedali, da bomo postopno plačali ta dolg, ga uspešno
                  plačujemo, plačujemo ga pa iz svojega denarja, denarja svojih članov in večkrat
                  smo že rekli, dajmo res vse pokazati, kaj, kdo se je kje financiral, da bomo tudi
                  videli, zakaj so nekatere stranke, ki so šibkejše po članstvu in po številu
                  poslancev, tako ogromna sredstva namenjala za različne zadeve, pa kljub temu so
                  vse plačala, stranka kot je naša pa ni mogla. Zato ste povabljeni, si lahko
                  pogledate celoten spisek, pa boste videli in bova lahko skupaj tudi telefonirala
                  in boste videli za kaj se gre.</p>
               <p>Kar se tiče ljudi. Ne žaliti delovne skupine. Verjamem, da tudi vi spoštujete vsaj
                  posameznike v tej delovni skupini, ki so profesorji, ki so doktorji, ki imajo
                  mednarodne reference. In ni korektno, da žalite delovno skupino, ki ne vem, da bi
                  kjerkoli kršila katerokoli točko. To je res, kar je gospod Hvalica prej povedal,
                  da ko je bilo vprašanje, kako se naj lotimo sanacije bank, ugotavljanje suma
                  zlorabe javnih pooblastil, je bilo ugotovljeno s pomočjo teh strokovnjakov,
                  profesorjev, doktorjev, da če se bomo lotili celotnega spektra 300, 400 podjetij,
                  ki so preko sanacije bank obremenili tudi slovenski javni dolg, bo velik znesek
                  šel za to tujo revizijsko družbo. Dajmo najprej tiste, ki so najbolj obremenili,
                  zato je bila odločitev najprej za nekatere firme.</p>
               <p>In še nekaj gospodu Jančarju, ko pravite: govorite na pamet, stresate meglo. Pa
                  dajte, pa dajte prekiniti za 15 minut to sejo, pa dajmo narediti kronologijo
                  zadeve TAM, ki je še čisto sveža. Tu imamo bivše ministre, gospod Horvat je tu
                  zadaj, drugi močni funkcionarji in jaz verjamem, da bodo vsaj del stvari na
                  funkciji, ki so jih imeli, lahko povedali. Kako je bilo s to namensko proizvodnjo,
                  kako se je ta denar pretakal na razne račune, zakaj bomo recimo prišli v naših, v
                  tem delu nasledstva, ki se tiče Rusije, kot kaže, zelo slabo skozi in predvsem, da
                  si bomo skupaj odgovorili, nič ne kritiziram, nobenega od bivših ministrov za samo
                  delo v celoti. Ko bomo skupaj te stvari pogledali, bomo lahko ugotovili, zakaj je
                  bilo potrebno, da po vsem tem, ko smo vendarle prišli sem, da bi tukaj reševali,
                  sanirali TAM, smo denar najprej dali ljudem, za katere obstaja utemeljen sum, ne
                  le, da gospodarsko niso v našem interesu, ampak da celo politično delujejo proti
                  interesom Slovenije. Poglejte, te stvari se da kronološko lepo potegniti skupaj,
                  zato ne govorite, da stresamo meglo. Zadeva TAM je stara nekaj tednov. Jaz sem
                  pripravljen dati javno priznanje slovenski Vladi in vsem, ki ste nekritično
                  podpirali vse odločitve, če se bo pokazalo, da so bili ti veliki milijoni, ki so
                  bili dani SKB banki, drugim bankam za sanacijo, Zari}u in tem, da zaradi tega
                  denarja imamo zdaj, bomo imeli čez nekaj časa močno podjetje, zaposlene ljudi,
                  firmo, ki bo vlekla razvoj v Mariboru. Javno priznanje za tem pultom bom dal,
                  vendar se bojim, da se to ne bo zgodilo in se bojim, da si žal nihče, tudi od vas
                  ne upa reči, da verjame, da se bo to zgodilo. Zato ne govorite, da gre za meglo,
                  gre za to, da želimo biti previdni, ko trošimo slovenski denar in ko se odločamo
                  za garancije.</p>
               <p>Glede Elana. Zakaj se ne obnovi postopek stečaja in prodaje Elana? Jaz nič ne
                  govorim, da je to leva ali pa desna opcija, ena ali pa druga za to odgovorna.
                  Zakaj se ne obnovi, to vprašujem. Zakaj se ne pripelje Elan v slovenske roke,
                  čeprav se ve, da je šlo za številne sporne zadeve in tudi na vprašanje vodstvom
                  kriminalistične službe, na to vprašanje niso vedeli odgovora, so rekli, ne vemo,
                  zakaj se to ni zgodilo, zdaj se pa ugotavlja, tudi po njihovi plati odgovornost
                  sodnikov itn.</p>
               <p>In še ena stvar, gospod Jančar, prav vam. Jaz dajem konkreten predlog, upam, da
                  ste ga pripravljeni tudi v vašem krogu podpreti. Dal sem ga že javno vsaj petkrat.
                  Če se dogovorimo, da pride do skupnih javnih sej vladne delovne skupine za
                  preprečevanje oškodovanja družbenega premoženja, ki jo vodi gospod Rop, komisija
                  Državnega zbora za spremljanje in nadzor lastninskega preoblikovanja podjetij, ki
                  ga vodi gospod Rejc, parlamentarne preiskovalne komisije, ki jo vodi gospa
                  Dobrajčeva, strokovnjaki iz delovnih skupin, če bo prišlo do take seje, se bodo
                  številne stvari zelo hitro pojasnile. Meni sta predsednik Vlade in gospod Rop že
                  dvakrat obljubila, da bo do teh sej prišlo, pa še ni prišlo, pa do novega leta ne
                  bo prišlo, pa verjetno tudi po novem letu ne bo prišlo. In vsaj ta korak naredite,
                  da bo prišlo do te skupne javne seje, pa poglejmo, kaj imamo na mizah, ko gre za
                  oškodovanje družbenega premoženja, ko gre za gospodarski kriminal, pa bomo videli,
                  kaj lahko skupaj naredimo.</p>
               <p>Kar se pa tiče samo še tega, ali ima nekdo neki občutek, da se nekaj tako na
                  splošno narobe dela in tudi ne da konkretnih zadev. K meni je prišlo vodstvo ene
                  firme, ki med drugim posluje tudi na ljubljanskem Rudniku. Veste, da je tam velika
                  tržnica. In so mi povedali, da so že pred časom obvestili vse ustrezne
                  institucije, da ob tem, ko se tam prekupčuje, med drugim ob tem, ko se normalno
                  trguje, tudi prekupčuje tudi s sadjem in zelenjavo in z drugimi stvarmi, se
                  prekupčuje tudi z orožjem in mamili. To sta mi povedala. Povedala sta dva
                  predstavnika, da sta obvestila ustrezne institucije. Sam sem poklical na
                  ministrstvo in dobil obljubo, da se bo takoj nekaj ukrenilo. Do danes nisem dobil
                  nobenega obvestila, da bi se karkoli ukrenilo, dobil sem pa namige, da se nekateri
                  ustrašijo, kar je čisto človeško, ker vemo, kaj pomeni albanska oziroma zelena
                  mafija, ki jo imamo v tem prostoru in je človeško, če se nekdo ustraši, ni pa
                  normalno, da se moramo potem tisti, ki skušamo te stvari razčistiti, tukaj
                  spopadati tudi s takimi stvarmi. Če mislite, da na kakršenkoli način želim
                  zamenjevati delo gospoda Drobniča ali kogarkoli drugega - nič ne želim zamenjati.
                  Želim pa to, da  tudi slovensko sodstvo, ki je tretja veja oblasti, ki naj bi bila
                  neodvisna, začne delati svoje delo, vendar, če ne bo pozitivnega razpoloženja v
                  državi, če bo tožilka, ki pripelje neko zadevo do konca, takoj nato zamenjana, kot
                  se je naredilo gospe Brezigarjevi, potem ne bomo imeli ne tožilcev in ne sodnikov,
                  ki bi se bili pripravljeni izpostaviti. Zato prosim, da smo pri teh zadevah
                  konkretni in sem pripravljen vsako izjavo, ki sem jo tukaj dal, tudi javno oziroma
                  interno pojasniti, kdor me vpraša za to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani! Ker je bila s strani gospoda Jančarja načeta razprodaja Elana, bi mu
                  povedal to, da bi bilo zelo prav, da se tudi pozanima, kako je izgledala ta zadeva
                  in kako je potekala tistega usodnega dne. Od svojih kolegov lahko izve, gospoda
                  Omerze in gospoda Bavčarja, ker smo bili vsi na svojem določenem mestu, bili v
                  navezi in vsi smo delali na tem, da se to ne bi zgodilo in tudi ob tisti 14.00
                  uri, ko naj bi se ta zadeva končala, smo vsi ugotavljali, da niso dani pogoji, da
                  bi se to zgodilo, vendar je sodni senat v Kranju naslednjega dne ugotovil, da so
                  dani pogoji in tako se je ta zadeva prodala. Lahko tudi svoje kolege vprašaš,
                  gospod Jančar, kako se je to dogajalo in to, kar ti govoriš zdajle, gotovo ne sodi
                  v tisto, ko prepričuješ, kako si temeljit v svojem izvajanju in očitaš Ivu
                  Hvalici, kako ni temeljit in menim, da je treba dati vsaki stvari svoj zato in
                  vedeti, kako je ta stvar potekala. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Omerza ima besedo. Potem bo na vrsti gospod Jančar in na koncu še
                  gospod Kopše.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Če začnem z Elanom - ko smo skušali preprečiti, da bi lahko Hrvatje plačali to,
                  kar so dosegli v stečajnem postopku, je bilo že prepozno. To je bil samo konec ene
                  zgodbe. Vzroki, zakaj je do tega prišlo, so tudi v takratni Vladi, da je sploh
                  prišlo do te točke, da smo skušali na koncu reševati stvari. Takrat je bilo že
                  prepozno. To je prvič.</p>
               <p>Drugič, kaj me generalno moti pri Hvalici in pri Podobniku in tudi, kako javno
                  nastopata in delata škodo. Podobnik se tukaj sprašuje, zakaj je on razkrival
                  stvari, kakšen interes bi on imel, saj vendar on dela za dobrobit Slovenije. Kaj
                  pa, če on dela to za svojo politično promocijo? Mislim, da je to to in da pri tem
                  ne izbira sredstev in da dela pri tem veliko škodo mnogim podjetjem na ta način.
                  On je dobil vse podatke, ki jih je zahteval - konkretno poglejmo Adrio Airways.
                  Dobil je vse podatke. In potem vzame iz tistih šopov podatkov, namesto, da bi te
                  podatke predal revizorski hiši, ki je za to zadolžena, da naredi poročilo, in da
                  na osnovi te revizijske hiše komisija sprejme neke sklepe oziroma neko poročilo.
                  Poročilo da Državnemu zboru in da potem sklepamo. Ali pa Hvalica! Vsakega toliko
                  časa pritrese neke tajne zadeve, neke posnetke, neke stenograme, neke prisluhe, in
                  potem pravi, glejte, kaj imamo, glejte, kaj imamo! Pa, lepo vas prosim! S to
                  komisijo pridite že s poročilom pred Državni zbor! Pa bomo o tem razpravljali. Ne
                  pa vi, ki ste posvečeni, ki imate tam neko omaro s sedemtisoč strani, in stalno
                  nas tukaj zavajate. Stalno zavajate! Naredite poročilo o tej zadevi, o zadevi HIT,
                  in mi bomo o tem razpravljali in skušali ugotoviti, na čem je stvar. Ali je to
                  mogoče naresti? Ali lahko tako proceduro spoštujemo? Ali bosta Podobnik in Hvalica
                  kar naprej z nekimi podatki prihajala, jih izvlekla ven iz nekih kupov in mahala z
                  njimi?! On z nekimi tajnimi, Podobnik z nekimi gospodarskimi podatki, in ko ga
                  poslušaš, vidiš, da nimajo te stvari ne repa ne glave. Žal mi je, tako je! In da
                  to, kar dela Podobnik, je čisto navadna politična promocija. Njemu je vseeno. Jaz
                  razumem to, da je on opozicija in da to počenja. Samo to se mi ne zdi prava
                  opozicija, ker s tem lahko škoduje podjetjem, predvsem recimo nekemu letalskemu
                  prevozniku, ki mora imeti neko mednarodno ime. In vse te stvari lahko vplivajo na
                  njegovo tekoče poslovanje. Iz kupa dokumentov potegniti - poglejte, ta prodaja je
                  bila slaba, ona prodaja je bila slaba! Tam ima pa revizijsko hišo, ki jo bo
                  Državni zbor drago plačal. Ampak tega ne moremo počakati. Njemu se mudi priti v
                  javnost! Kaj pa, če bo revizijska hiša rekla, to je bilo pa v redu - ta prodaja?
                  Kaj boste pa potem naredili? Se boste za nazaj opravičili, gospod Podobnik?! Kako
                  boste pa to škodo popravili? Če ne znate poslovati v lastni stranki, ne delajte
                  tega še drugim! In govorite o legalnosti. Jaz se strinjam, da ta država ni pravna
                  država. Prav na vašem primeru se strinjam, da ni pravna država. Ko ste naročili,
                  da se 100.000 mark prenese nelegalno čez mejo, in nihče ni ukrepal še do danes! Če
                  je bila to vaša izjava, vašega bivšega generalnega tajnika. In vi prodajate
                  nepravno državo. Mi vemo, kdo jo prodaja. Ker to je pa tako očiten primer zlorabe
                  in kršenja vseh možnih predpisov in zakonov o zunanjetrgovinskem poslovanju in
                  tako naprej, da ne naštevam. To sem že večkrat tu povedal. In neprestano s tem
                  izzivate. Dajte no, prinesite v tej komisiji poročilo, naj revizijska hiša naredi
                  svoje poročilo. Vi pravite, da ima pooblastila tudi zunaj, da tega nobeden drug ne
                  more naresti. In pridite s temi poročili od zunaj, od znotraj, jih predstavite
                  Državnemu zboru, zaključke tega, prosim vas lepo! Ne pa obsojati naprej. Kaj pa,
                  če se motite, gospod Podobnik?! Za vašo politično promocijo je vse dovoljeno.
                  Škodovati tudi interesom slovenskega gospodarstva, ali kaj?! Tega jaz ne razumem.
                  Tako naprej obsojati, biti tožnik, sodnik, ovaduh in tako naprej. To je nemogoča
                  situacija. Meni je v končni fazi vseeno. Jaz razumem to kot politično borbo in
                  vašo željo, da se politično povzpnete. Ker očitno drugega znanja nimate, da bi
                  naredili, konstruktivnega znanja za to nimate. Ampak, prosim vas lepo! Nehajte
                  škodovati slovenskemu gospodarstvu! Vas lepo prosim, no! In vam povem, da na ta
                  način, ko takole delno vlečete ven stvari, in jih, žal mi je, moram vam reči, nič
                  ne razumete v gospodarskem smislu, nič ne razumete, ali ne da?! Mi je zelo žal.
                  Ali je to stvar vaše izobrazbe, ki ni prava, ali da se ne znate v stvari
                  poglobiti, ali da se nočete poglobiti, ali pa kar naenkrat - ali pa radi takole
                  delno kar nekaj bruhate iz sebe, ali je to pač mogoče tudi vaš značaj? Ampak jaz
                  razumem to kot politično borbo. Ampak vi s tem načinom politične borbe škodujete
                  Sloveniji. Skušate prikazati to kot neko stvar, s katero skušate Slovenijo
                  povzdigniti in reševati. Pa dajte nam že delno poročilo, ali pa poročilo te vaše
                  preiskovalne komisije, da o tem razpravljamo, in da bo to strokovno poročilo, ne
                  pa kar tako nametano - v tri dni, moram reči! To je neverjetno, no! Imate pa
                  neomejen dostop do televizije. Recimo včeraj ste spet sedeli med strokovnjaki, pa
                  še eden iz vašega miselnega kroga, in ste potem seveda razlagali te  stvari na
                  debelo in široko. Ampak moram reči, da kdor pozna gospodarstvo, in kdor ima kakšno
                  znanje, se vam je moral samo smejati. Samo smejati se vam je moral. Ampak stvari
                  so pa zoprne v toliko, jaz bi se že smejal, če ne bi s tem seveda delal veliko
                  škodo, lahko delate škodo. In ne vem, kako se boste potem opravičili, če stvari ne
                  bodo take, če Državni zbor ne bo tega verificiral na ta način, ampak celo ta
                  revizijska hiša tega ne bo ugotovila, kar vi trdite kar naprej?! In to se mi zdi
                  način, ki seveda je v škodo ugledu Državnega zbora, predvsem pa v škodo
                  slovenskega gospodarstva.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše. Replike pa bodo potem imeli še gospod
                  Ivo Hvalica, gospod Franc Potočnik, gospod Žaro Pregelj in gospod Marjan Podobnik.
                  Se opravičujem! Gospod Janez Jančar je prej na vrsti.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Vsem poslancem se opravičujem, glede na to, da sem dal tudi s svojo razpravo,
                  pobudo, da gospod Podobnik, kar mi je včeraj povedal, lahko še danes za tem pultom
                  pripoveduje in razlaga ravno tisto, zoper čemu se borim, da to ne bi smel delati.
                  Izkoriščate svojo funkcijo poslanca, da jemljete to, kar vam je sedaj Omerza
                  očital. Jemljete papirje in jih razlagate. Pa dajte vendar nekaj napisati, da bomo
                  čitali, da bomo prečitali, da bo nekaj držalo. Tega do danes niste še nikoli dali
                  in lepo prosim, ne pojdite spet gor pa mi spet pol ure pripovedujete od Elana,
                  pripovedujete mi o teh stvareh. Lepo vas prosim, dajte mi pismene ugotovitve,
                  podkrepljene, da bo tožilec zadaj, da bodo vsi stali s temi stvarmi, da bodo
                  papirju ali tako zbrani ali pa recite, jaz tega ne znam, ne morem. Samo to
                  pričakujem in resno, ta razprava gre sedaj v drugo smer. Gospod Podobnik si dela
                  tukaj promocijo, vsi ostali pa trpimo zato, ker moramo pač ta dialog poslušati in
                  on nadaljuje z razpravo, ki jo je imel pač včeraj. To vendar ne gre, no.
                  Izkoriščate ta pult za demagogijo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prijavlja se vedno več ljudi za replike. Tema nima nobene zveze s to točko
                  dnevnega reda. Vsem vam bom dal besedo. Sprašujem vas samo, če želite, glede na
                  to, da je gospod minister tukaj in čaka, da bi pojasnil svoj zakon, o katerem
                  sicer sploh ne teče beseda, da mu dam besedo, in da pojasni to, kar je povezano z
                  zakonom, ali boste raje nadaljevali to razpravo, ki z zakonom nima nobene zveze.
                  Samo to vprašanje postavljam in če nihče ni za to, da se da beseda ministru, potem
                  dajem besedo gospodu Jožefu Kopšetu, gospod minister pa seveda lahko odide. Hvala
                  lepa. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod podpredsednik, gospe in gospodje! Mi smo se oddaljili od teme. Imamo eno
                  čisto svojstveno stvar, ki je lahko daleč nazaj v nekih povezavah sicer in ta
                  zakon bi morali obravnavati do konca. Okoli vseh teh obmetavanj, ki so sedaj tukaj
                  popolnoma brez zveze. Ta Državni zbor je ob razpravi pri TAM-u recimo izglasoval,
                  da noče videti dokumentov, da noče zaslišati, pravzaprav slišati določenih
                  poročil, to je na magnetogramu in to so sklepi tega Državnega zbora. To je primer
                  TAM-a, ki je danes ponovno tukaj izbran. Sedaj bodo vsi časopisi pisali,
                  vznemirjali bodo javnost z nepopolnimi podatki. Podatki obstajajo, podatki so v
                  določenih institucijah, podatki so tukaj v Državnem zboru, vendar ta Državni zbor
                  je ob razpravi na moj predlog izglasoval, da noče videti teh papirjev in da noče
                  slišati določenih pričevanj. Tako, da danes vleči to ven res nima nobenega smisla.
                  Niti TAM niti Elan, o katerih je bilo sedaj govora v izredno dolgi zvezi s tem
                  zakonom, ki ga obravnavamo, nista pa od danes, ne od treh tednov, ne od dva
                  meseca. Pri Elanu je bilo, Mladina je objavljala še leta 1990, lahko me popravite,
                  pa leta 1991 <stage>(86 koristnikov nepovratnih kreditov iz drugih
                  krogov)</stage>. Potem je ena cela stranka, ki se tukaj obtožuje, pa ki je
                  verjetno nekaj imela zraven, ki je verjetno imela kaj zraven pri tej prodaji
                  TAM-a, tako da je to zelo mešano. TAM tudi ni začel propadati pred enim letom ali
                  dvema <gap n="...."/> Državni zbor, ampak je to propadanje od leta 1986 z določeno
                  odstavitvijo kadra, vendar ta Državni zbor je pri obravnavi TAM-a sklenil, da ne
                  rabi in noče videti ne dokumentacije ne pričevanj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica. Za njim bo na vrsti gospod Franc
                  Potočnik, potem gospod Žarko Pregelj, gospod Marjan Podobnik in gospod Marijan
                  Poljšak.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Gospod Omerza je nekajkrat tukaj ponovil, češ, da nismo v
                  preiskovalni komisiji napisali poročila. Sicer razumem, da je on zelo redko tukaj,
                  zelo redko ga vidimo in da je mogoče spregledal. Mi smo napisali že dve poročili.
                  In glejte, rezultat drugega poročila je bil nedvoumen. Gospod Sirše je zlorabil
                  javna pooblastila. Konsekvenca, poznate, nagrada, svetovalec predsednika Vlade.
                  Ja, to je dejstvo, to je neizpodbitno dejstvo. Mandata še ni konec, mi bomo
                  napisali končno poročilo, bomo videli, kaj boste rekli, ampak povejte mi v zvezi s
                  Siršetom, če je bila nagrada po vašem mnenju zadostna ali bi moral še kaj dobiti
                  in boste povedali. Potem ste tu delili vse povprek neke moralne nauke. Vi, moralne
                  nauke? Vi, ki goljufate tam v klopi? Seveda, tisto vašo goljufijo predsednik
                  Državnega zbora, vaš poslanski kolega imenuje v pisemcu, ki mi ga je poslal,
                  napačno prijavljanje poslanca. Dragi moji, jaz se ne bi spozabil, pa bi prišel sem
                  gor kot vi deliti moralne nauke. Vi nimate moralne pravice. Vsakdo drugi, ampak vi
                  ne, ker vi ste v tem Državnem zboru nedvoumno goljufali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Moja replika bo lahko zdaj malo krajša. Strinjam se z gospodom Hvalico, da gospod
                  Omerza ne more ali pa zelo težko govori o poštenju drugih, ker je on sam navaden
                  špekulant, lump ali pobalin, ki pritiska na dve tipki. Toliko o tem. Kar se pa
                  dela in poročila tiče, pa tole. Te komisije oz. podkomisije, ki jo vodi gospod
                  Podobnik, in pa preiskovalne komisije, ki jo vodi gospod Omerza. Gospod Omerza več
                  kot eno leto ni svoje preiskovalne komisije sklical. V vsem tem času pa je mesečno
                  dobival kot dodatek za vodenje te komisije dve povprečni plači zraven. Gospod
                  Podobnik za svoje delo v podkomisiji nima nobene stimulacije, on dobiva osnovno
                  plačo poslanca.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Razprava je samo na videz šla s teme, v resnici ni. Če pogledate
                  natančno obrazložitev tega zakona, boste ugotovili, da je v resnici ta zakon o
                  garanciji v bistvu del sukcesije. Vlada je tako napisala, pa natančno preberite in
                  je ta razprava, gospod predsedujoči, čisto korektna v smislu, razen tistem, ki se
                  nanaša na osebne žalitve oziroma kakršnekoli drugačne opazke. Kar se tiče pa,
                  gospod Omerza, vašega nastopa, moram ugotoviti, da v resnici se bi nad vašimi
                  postopki bilo potrebno pa zjokati. Resno zjokati zato, ker namreč vedno dajete
                  gospodarstvo na nek piedestal. Povejte mi, s katerim zakonom ima gospodarstvo tako
                  vlogo? Ima, z zakonom o gospodarskih družbah, ampak na podlagi zakona o
                  gospodarskih družbah gospodarstvo deluje avtonomno in ima do države obveznosti, ki
                  izhajajo iz zakona o davkih in podobnih prispevkih. Tisto gospodarstvo, ki pa
                  prihaja k nam na Državni zbor po razne garancije, po subvencije in podobno, pa ni
                  to gospodarstvo. Ni to blesteče gospodarstvo, ki je avtonomno, korektno in ki
                  deluje na svojem področju po tržnih principih. To so luknje brez dna, brezna so
                  to, v katera se vtaplja ta država in vi ščitite to gospodarstvo in trdite, škodite
                  mu z vašimi nastopi. Ali mu vi koristite? Pa pomagajte, bili ste dovolj let na
                  izredno odgovorni funkciji, kjer ste imeli vse podatke. Čisto vse podatke ste
                  imeli, ki bi jih lahko korektno uporabili in sprožili potrebne tožbe, pa niste.
                  Zakaj ste bili včasih eden stebrov kritične javnosti v tej državi, zdaj ste pa
                  zagovornik tistih, ki ste jih takrat kritizirali? Povejte enkrat, zakaj ste to
                  naredili. To vam zamerimo, ničesar drugega kot samo to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik ima besedo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Jaz bom skušal odgovoriti samo na čisto konkretne stvari, ki ne stojijo, zato da
                  ne bi širil te polemike. Prvič, ni mi vseeno. Ni res, ni mi vseeno, gospod Omerza,
                  ni mi vseeno in sem prizadet, če mi rečete, da mi je vseeno. Ker če bi mi bilo
                  vseeno, bi tako kot so mnogi drugi, ki so tudi želeli prav delati, odstopili v
                  trenutku, ko je nastopila nevarnost in so čisto po človeški plati imeli vso
                  pravico, da odstopijo.</p>
               <p>Druga stvar glede ljudske stranke. Če je kdorkoli v Slovenski ljudski stranki
                  kdajkoli naredil kakršenkoli prekršek, naj zanj odgovarja. Nikoli nismo nikogar
                  ščitili zato, ker bi bil član naše stranke ali pa kakšne druge stranke. In tako
                  bomo delovali tudi v naprej. Mi ne moremo reči, da je vsak a priori vnaprej
                  pošten, če je v neki stranki. Bomo zahtevali, da odgovarja prav tako, če je
                  kdajkoli katerokoli zadevo naredil narobe.</p>
               <p>Glede tega, kako smo prišli do pogojev, da bo revizijska družba lahko začela
                  delati. Nisem mislil tega povedati, zdaj bom pa povedal, ker ste me trikrat
                  vprašali. Kot predsednik delovne skupine sem sklical novinarsko konferenco. Do te
                  novinarske konference v nobeni firmi ne bi mogli začeti delati revizije, ker v
                  pogodbi, ki jo lahko vsi tukaj vidite, med Državnim zborom in družbo PRICE
                  WATERHOUSE jasno izhaja, da dokler ni vseh podatkov, ki so taksativno navedeni,
                  dokumentacije in dovoljenja za vpogled v firme v tujini, ne začne teči rok za
                  izvedbo te revizije. Do te novinarske konference za nobeno od firm niso bili
                  izpolnjeni ti pogoji. Po tej novinarski konferenci mi je, mislim, da 16. novembra,
                  me je direktor Adria Airways-a, sedanji, korektno poklical, prinesel dodatno
                  dokumentacijo, ki je še manjkala in so bili takrat izpolnjeni pogoji.</p>
               <p>Po tej novinarski konferenci je vodstvo Elana po našem direktnem obisku dalo
                  soglasje za vpogled v firme v tujini. Po tej novinarski konferenci je Primex
                  poslal pismo, čeprav smo prej vsaj štirikrat, petkrat dajali urgence, da je
                  pripravljen sodelovati. To so pač dejstva.</p>
               <p>Kar se tiče opravičil, seveda, če je nekdo naredil nekaj narobe, naj se opraviči.
                  Jaz sem se tudi sam pripravljen opravičiti, vendar vas vprašam, ali se je že kdo
                  in kdaj se bo opravičil za tiste stvari, ki so bile danes že dokazano napačno
                  sprejete v Državnem zboru in so bili ali predstavniki Vlade ali posameznih strank
                  tukaj, jamčili s svojo roko v ogenj in tako naprej, da stojijo. Kdo se je
                  opravičil?</p>
               <p>Druga stvar. Gospod Omerza, vi bi se moral čisto človeško tukaj opravičiti
                  Državnemu zboru, kar ste naredili, zato, da bi lahko kot Državni zbor vedeli, da
                  smo institucija, kjer določenih zadev pač ne moremo delati. In potem, ko bi se
                  opravičili, bi bili spet v tem smislu celovita institucija. In potem bi lahko
                  dejansko bolj smelo šli naprej.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Najprej replika gospodu Jančarju. Torej vi očitate gospodu Podobniku, da to
                  izkorišča za svojo promocijo. Zakaj pa ne?! Saj to je v redu in pravilno. In jaz
                  vas tudi razumem, da se vi borite za to, da bi pač prikrivali, kakor so vam že
                  povedali, prikrivali nepravilnosti in napake iz vaše politične strani.
                  Problematika pri vsem tem je samo v tem, da  v resnici naša stran - da volilce
                  prepriča, da bo resnično, če pride na oblast, s temi stvarmi poračunala. Ker
                  namreč, kaj se da sedaj narediti?! Sedaj, razen tega, da ta komisija, ali ta
                  skupina dokaže nekatere nepravilnosti, in verjemite mi, oziroma oba veva, da
                  večina volilcev ve, da se v tej državi dogajajo lumparije, kriminal in tako
                  naprej, gospodarski kriminal in tako dalje. Vprašanje je, komu zaupajo, da bo to
                  reševal?! Ali ne zaupajo nikomur, ali bodo komu sploh zaupali? To je problem! Če
                  vam uspe, da volilci ne bodo nikomur zaupali, potem ste rešeni. Če bodo pa volilci
                  začeli nekomu verjeti, da bo te probleme reševal, ko pride na oblast, zdaj, razen
                  tega, da se pokaže, se ne da. Vse ostalo, se pravi, pravilno tožilstvo - je treba
                  zamenjati vse tožilce! Ali pa skoraj vse. Pravilno sodstvo in kazni se bodo
                  zgodile potem, če - če bodo recimo, jaz upam, te sile slovenske pomladi prepričale
                  volilce, da bodo to storile. In če bodo potem, ko bodo prepričale volilce, to tudi
                  storile!</p>
               <p>Zdaj pa - vi ste prej poslušal od albanske mafije, in ste slišal gospoda
                  Podobnika, kar je povedal. Zdaj pa, vi ste na oblasti - zdaj pa, kako da ta
                  albanska mafija lahko kar naprej dela?! Prvič, ali se je bojite, ste na oblasti!
                  Ali se je bojite, se pravi, nismo suvereni. Vi niste sposobni držati suverene
                  Slovenije, ali pa ste povezani z albansko mafijo! To je pa narodna izdaja.
                  Izberite si, gospod Jančar! Kaj vam je bolj všeč in povejte!</p>
               <p>In tretje - glede škode, gospodu Omerzi. Škoda je, če lahko rečeš, da je pač
                  moralna, če govorijo o nekem podjetju. V redu, to je možna škoda. Ampak prava
                  škoda, ki si jo predstavljamo, je škoda v denarju. Gotovo je, da če mi ne pridemo
                  na oblast, ne bomo nikoli dokazali, da ste vi gotovo povezani z marsikaterimi
                  posli! Jaz nimam dokazov, pa jih ni treba. Ampak, ko bom prišel na oblast, in če
                  bom kdaj jaz na oblasti, zapomnite si, da bom dokazal, kakšna je škoda v denarju,
                  ki ste jo tudi vi povzročili kot direktor SDK-ja, ker niste izvajali svoje
                  funkcije tako, kot bi bilo treba. Ali pač načrtno. Se pravi, škodo - resnično
                  škodo v sredstvih, ki ste jo recimo vi, ampak vi ste manjša riba, ker so večje
                  ribe od vas, to dobro vemo, povzročili, bomo lahko dokazali in sankcionirali šele,
                  ko pridemo na oblast. Pa kaj, saj zdaj držite, bi rekel mrežo držite v rokah. Zdaj
                  vam je lahko, ampak potem vam pa ne bo tako lahko več.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala. Zdaj je bilo veliko stvari sproženih, upam, da bom uspel na vse odgovoriti.
                  Kar se tiče tipk, meni je žal, da nisem mogel tega razložiti, ker mi gospod Topler
                  takrat ni dal več besede. Sem potem razložil to v pismu gospodu Školču in seveda,
                  obveljala je interpretacija Iva Hvalice in pa, mislim, gospoda Potočnika. Takrat
                  nisem imel priložnosti odgovarjati in potem je iz tega nastalo, kar je nastalo.
                  Seveda, gospod Hvalica je lagal v tistem svojem dopisu predsedniku Državnega
                  zbora. Lagal je tudi tukaj, dokumentirano, za tem govorniškem odrom, tako da bi o
                  njegovih neresnicah tukaj bilo odveč izgubljati besede, koliko je on verodostojna
                  priča pri katerikoli stvari. Spomnite se, kako je pri TAM-u lagal celi slovenski
                  javnosti, ko se je pač hotel pokazati kot nekdo, ki pomaga, pa ni glasoval za, kot
                  mu je gospod Potrč dokumentirano dokazal laž, potem pa je rekel: ja, kaj pa je to
                  proti temu, ko ste vi lagali 20 let, če se jaz malo zlažem, to pa ja ni nič
                  hudega. To je moralen vidik in podobna gospoda Hvalice. Jaz sem pač v svojem pismu
                  gospodu Školču povedal, da sem to naredil iz nepazljivosti. Ampak dobro, to pač je
                  zadeva, ki je obvisela takšna kakršna je. Seveda, jaz bom kljub temu še vedno
                  govoril Državnemu zboru, to ste lahko prepričan, da me s takimi stvarmi ne boste
                  ustavili ali pa prestrašili. Kar se tiče, gospod Geržina, vi ste nekaj rekli, naj
                  me bo strah, ker ne vem, kaj obstaja, neki prisluhi itn., ampak vi imate sploh,
                  saj ima veliko teh tukaj v parlamentu, ki veliko berejo razne podatke in razne
                  prisluhe in potem tukaj tako per partes stvari obelodanjajo zato, da bi pač si
                  malo svoj političen image, ker pač drugega ne znajo, na ta način vzpostavljali.
                  Kar se tiče, poglejte, večkrat je bilo to v parlamentu, pa niti nisem odgovarjal,
                  moja funkcija generalnega direktorja SDK. Če vas to res tako zanima, si preberite
                  pisma zdajšnjega vodstva SKD-ja oziroma agencije, ki so bila v Sobotni prilogi kot
                  odgovor na članek Mire Repovž, kjer so tudi obdobja, ko sem bil jaz generalni
                  direktor, primerno opisali in moram reči, da sva se takrat skupaj z Romano
                  Logarjevo zelo trudila dopovedati takratni demosovi skupščini, da bi sprejeli neke
                  zakonske zadeve, s katerimi bi preprečili vse tiste luknje in vse tiste stranpoti,
                  ki so bile možne po tem, ko se je Slovenija osamosvojila in ko ni imela primerne
                  zakonodaje za takšno obliko tranzicije, kot se je tista leta dogajala. In
                  posledice tega trpi cela Slovenija danes in jih bo še trpela nekaj let in seveda
                  pomeni določeno breme za Slovenijo. Jaz pa mislim, da je bila moja vloga tukaj
                  zelo agresivna, vsaj v odnosih do Državnega zbora, do takratne Vlade, Peterletove
                  in takratnega Državnega zbora oziroma takratne trodomne skupščine in obstajajo o
                  tem številni dokumenti, tega mi ni treba tukaj posebej, to je bilo že zelo
                  podrobno razloženo, če se komu ljubi s tem ukvarjati, si lahko to prebere v
                  sobotni prilogi in to izpod peresa sedanjega vodstva SDK oziroma agencije,
                  kateremu tudi vi, kot vem, brezmejno in nekritično, celo nekritično zaupate. To
                  je, kar se tiče moje vloge kot generalnega direktorja, lahko je pa dokumentirano.
                  Enostavno ni časa ne prostora tukaj, je bilo pa že večkrat to povedano in na vse
                  te stvari sem redko odgovarjal.</p>
               <p>Kar se tiče drugih stvari, je pa tako. Še enkrat ponavljam, gospod Podobnik. Zelo
                  bi cenil vaše prizadevanje, moram reči in včasih morda celo kaj sprožite, ampak
                  kaj vi delate po mojem zelo narobe. Ne vem, kdo je govoril tukaj, da gospodarsko,
                  gospod Pregelj gospodarstvo pač ni tako pomembno. Gospodarstvo daje kruh, plačuje
                  davke. Sedaj govorim zelo populistično, ampak ne vem, meni se zdi zelo pomembno za
                  naše življenje, za vaš razvoj. Pravzaprav se zdi marksistično, ampak gospodarski
                  temelj je temelj tudi ostalih dejavnosti. Tako, da tukaj povzročati škodo pomeni
                  povzročati škodo tudi razvoju in drugim dejavnostim, ki so nujne v neki razviti
                  civilizirani družbi. Torej, jaz gospodarstvo pač postavljam na neko zelo pomembno
                  oziroma kot nek izvor vsega tega, kar se lahko v družbi dogaja. Verjetno se v tem
                  strinjava. In zato seveda se mi zdi to izjemno slabo početje, gospod Podobnik, da
                  vi dobite kole materiala, ki jih morate predati revizijski hiši, ki je bila
                  določena z javnim razpisom, ki bo za to dobila, ne vem, ali je že dobila ali bo
                  dobila dobro plačilo, ali pa bom rekel primerno plačilo, da ne boste rekli, da je
                  premajhno od preveliko, ker verjetno ste po neki fer ceni to uspeli dogovoriti.
                  Podrobnosti pač ne pozna, in potem vi morate te materiale dati te revizijski hiši,
                  revizijska hiša mora narediti poročilo in mi bomo potem pa o tem poročilu
                  razpravljali, gospod Podobnik. Ne morete pa vi kar priti pa reči, to so narobe
                  naredili, to so narobe naredili, pa kazati neke liste papirja. Kaj pa, če nimate
                  prav? Ali veste, kaj vam hočem dopovedati. Ne morete iz nekega delnega dokumenta
                  kar kreirati celote. Resnica je celota. In ne morete na ta način, mislim, vi
                  lahko, če vam pač to dopušča ta svoboda politična in poslanska, ki imata, ampak
                  jaz še vedno mislim, da s tem delate veliko škodo in ne morete me prepričati. Če
                  vi rečete, ta zadeva je bila napačna in jo iztrgate iz neke celote, potem se bo
                  ugotovilo ali pa bo ta revizijska hiša rekla, to je bilo pa v redu. Ja gospod
                  Podobnik, vi ste svoje že naredil, vi se tudi lahko v končni fazi opravičite,
                  ampak seveda, stvar je bila narejena. Tako, da v tem smislu bi vas prosil, da se
                  civilizirate in da ne počenjate tega, ker počenjate dejansko gospodarsko škodo. Na
                  ta parcialen, partikularen in bom rekel, po mojem mnenju, politikantski način.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica, za njim se je javil k repliki gospod
                  Marjan Podobnik in pa gospod Ivan Sisinger.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Hvala bogu, da sem se vrnil pravočasno v dvorano, da sem
                  slišal neumno opravičevanje gospoda Omerze na račun neke moje laži. Jaz sem takrat
                  samo rekel, da sem glasoval za nek zakon. V bistvu nisem glasoval, nisem bil
                  proti, nisem namreč glasoval in to ni isto, kot pa pritisk na tipko in goljufati.
                  To ni isto. V mojem primeru bi v vsakem parlamentu kjerkoli v Evropi to šlo
                  takorekoč nezaznavno mimo, lahko bi mi kdo očital in tako dalje, kar mi je že, sem
                  pač pogrešil takrat, nisem bil precizen, v vašem primeru pa bi bil suspendiran.
                  Ja, ja. Tudi plače ne bi dobil. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Meni je žal, da je šla razprava toliko daleč danes v tej smeri. Vendar tisti, ki
                  ste tvegali, da je šla toliko daleč, ob tem torej, ko ste imeli predpostavko, da
                  boste lahko javnosti zameglili dejstvo, da bi v normalni državi, kjer je bilo
                  normalno sodstvo, marsikdo, tudi zaradi politične odgovornosti, ker bi imeli
                  normalno demokracijo in normalno sodstvo - da bi marsikdo zaradi politične
                  odgovornosti, zaradi političnih odločitev bil definitivno umaknjen iz sfere
                  odločanja. Vi ste bili prepričani, da boste lahko s tem, ko ste nekaj metali ven,
                  da se je nekdo nekaj izmislil, to stvar zameglili. In ste rekli, ni podatkov. Ne,
                  podatki so! Kdor želi, oprostite, lahko gre z mano po tej seji, pa bomo nekatere
                  pogledali. Pa se bomo zapeljali v Kranj, pa bomo na kriminalistični službi
                  pogledali - mislim, da je poslancem dosegljivo, če ne, je pa treba pač doseči,
                  kako so te stvari do te mere dostopne - pa bomo pogledali ovadbe. Potem boste pa
                  pogledali na ovadbah, kjer je uradni žig kriminalistične službe Slovenije, z
                  datumom, letom, podpisom. In piše, ta in ta, z imenom in priimkom, je ta in ta
                  dan, za tako in tako količino opreme, ki je bila dostavljena v to in to državo,
                  hkrati z opremo sporočil, plačilo mi nakažite na ta in ta račun. In se je
                  dokazalo, da je bil to njegov privatni račun v Avstriji. Kaj je to za vas?! In teh
                  papirjev je ogromno. In to so dokazi, in v vsaki normalni državi bi na osnovi teh
                  dokazov se sprožili postopki, da se to premoženje blokira, da se ga vrne ne glede
                  na to, v kakšni fazi je postopek na sodišču! Kajti sodišče odloča o odgovornosti
                  posameznika. Če pa papir nedvoumno dokazuje, da je nekdo iz firm, ki jih mi zdaj
                  rešujemo, preko javnega dolga vlekel denar na svoj privatni račun, bi vsaka
                  normalna država hotela blokirati ta sredstva in jih vrniti v proračun države. Ti
                  papirji so, gospod Omerza! Stopiva skupaj, če je potrebno - mislim, da ima celo
                  preiskovalna komisija gospe Dobrajčeve del teh ovadb, kjer piše z imeni in priimki
                  in je vse taksativno navedeno kdaj, kateri dan je katera oseba naredila katero
                  stvar. Poudarjam! Ne želim v ničemer nadomeščati sodišča, ki ugotavlja kazensko
                  odgovornost posameznika. Govorim o tem, da če ne bomo omogočili tega, da država z
                  vzvodi, ki jih ima, zaščiti svoje premoženje, ko se preliva po svetu, tam, kjer so
                  papirji, kjer ima možnost sporočiti preko naših ministrstev ministrstvom v
                  Avstriji - obstaja sum za to in to stvar, prosimo, blokirajte te račune, da
                  pregledamo to in to dokumentacijo! Dokler tega ne bomo naredili, ne moremo reči,
                  da ščitimo slovenske interese.</p>
               <p>Pravite, gospodarska škoda. Ali veste, kaj je to? Informacija o opravljenem delu
                  na področju revidiranja lastninskega preoblikovanja podjetij do 15.11.1995,
                  informacija številka 14. Na osnovi zahtev opozicije, vztrajnih zahtev, borb, da
                  smo dosegli revizije, da smo dosegli kriterije, je prišlo do teh revizij. V
                  informaciji št. 14 si poglejte te grafe in številko. Do tega datuma je bilo
                  ugotovljeno natančno za 59 milijard 853 milijonov slovenskih tolarjev oškodovanja
                  družbenega premoženja. Niti tolar se ne bi sam vrnil nazaj. Dejstvo je, da je
                  pomemben del tega prišlo do uskladitve. Uskladitve na osnovi ugotovitev tega. Če
                  ne bi bilo revizije, seveda ne bi bilo uskladitve, ker nihče ne bi sam jemal
                  sredstva, ki jih je že na tak ali na drugačen način nekam prelil. Zato, da bo
                  jasno za kaj gre, skupaj znesek oškodovanja 59,8 milijarde po načinih oškodovanja.
                  Prvič. Neutemeljen odpis terjatev 15 milijard in 19 milijonov, nepravilna
                  razporeditev revalorizacijskih rezerv, nepravilna delitev dobička, nedokumentirano
                  ali neutemeljeno izplačevanje pavšalnih stroškov, neodplačen prenos kapitala izven
                  sestavljenih oblik. Ali veste s čim se mi borimo tu, ko govorimo o divjih
                  privatizacijah. Tu noter so podatki. Veste kako smo prišli, da smo te podatke
                  obravnavali v Državnem zboru. Samo preko izsiljenih izrednih sej Državnega zbora.
                  Praktično doslej. Zato ne govoriti o tem, kdo škodi slovenskemu gospodarstvu. Mi
                  želimo, da se dela normalno, da se spoštuje zakonodaja, da se tistemu, ki je nekaj
                  mimo zakona speljal, to odvzame, naj za to stvar odgovarja, ne glede na to, na
                  kateri strani kjerkoli je. Danes govoriti nam tukaj, ki nikoli nismo imeli vzvoda,
                  zato da bi odločali za te stvari, ki so se tukaj dogajale. Naj se za nekaj
                  opravičimo, je cinizem brez primere. Verjamem pa, če bomo, vsak ki ima izkušnje iz
                  preteklosti, in to tudi veliko pozitivnih izkušenj, če bomo znali te stvari skupaj
                  povezati, bomo potem, ko bomo prišli enkrat do čiste mize, lahko potegnili
                  slovensko gospodarstvo naprej. Res je, edino slovensko gospodarstvo lahko potegne
                  razvoj slovenske družbe naprej, zato v okviru te točke dnevnega reda, ki je sedaj,
                  predlagam predlog dodatnega sklepa, ki ga bom tudi vložil, prav zaradi povezanosti
                  tudi z vprašanji nasledstva in prosim za podporo, da pride do skupnih sej vladne
                  delovne skupine, ki jo vodi gospod Rop, državnozborske komisije, ki jo vodi gospod
                  Rejc, za spremljanje in nadzor lastninskega preoblikovanja in preiskovalne
                  komisije, kjer se bodo obravnavali tisti primeri, ki so na tak ali drugačen način
                  povezani z vprašanji nasledstva s firmami, ki imajo znotraj tega nasledstva taka
                  ali drugačne nerazčiščene stvari.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Sisinger ima besedo. Za njim pa bosta stvari naprej
                  pojasnjevala še gospoda Igor Omerza in Janez Jančar.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>: Spoštovani predsedujoči, spoštovane poslanke in poslanci. Nimam seveda nobene
                  replike, vendar moram reči, da ne vem, o čem danes razpravljamo. Ali razpravljamo
                  o predlogu zakona o garanciji Republike Slovenije za poroštva, ali razpravljamo
                  seveda o točkah dnevnega reda drugih. Jaz mislim, če gre za ta zakon, potem
                  seveda, če se ne strinjamo s predlogom zakona o takšni garanciji, kot nam je
                  predložena, potem seveda imamo vse možnosti, da se bo o takšnem zakonu glasovalo
                  in če zakon ne dobil podpore in nismo za to, da dobi podporo, potem bo takšen
                  zakon seveda zavrnjen in take garancije seveda ni in je ne more biti. Vendar moram
                  reči, glede na celo vrsto podatkov, ki so bili danes tukaj podani, o celi vrsti
                  odkritih ali še ne dokončno odkritih zadev pri posameznih komisijah, potem se
                  resnično tudi sam vprašam - pravimo, da je sodstvo tretja veja samostojne oblasti
                  - kaj pa so potem naredila pri vsem tem? Mi o Elanu ne govorimo prvič to leto,
                  lani in že od nekdaj, zakaj potem ta sodstva, to naše tožilstvo in sodstvo ljudi,
                  ki so kakorkoli prizadeli in oškodovali to našo družbeno imetje, ali kakršnokoli
                  družbeno lastnino, ali kakršnokoli firmo, zakaj potem se te ljudi ne postavi pred
                  sodišče, zakaj se teh ljudi potem ne obsodi, zakaj ne odgovarjajo za te zadeve?
                  Ali je res mogoče, da se neka zadeva vleče leta in leta in potem ni tega konec.
                  Jaz sam sebe vprašam, kaj potem pravzaprav sodišča danes delajo, komu potem
                  sodijo? Za te male nepomembne zadeve, ali kaj pravzaprav delamo, če je toliko
                  odprtih zadev, toliko krivičnih stvari narejenih in pravzaprav toliko odprtega in
                  ničesar tu ne ukrenemo. So samo neke obsodbe, da je za to in to ta in ta kriv in
                  ničesar ni. Jaz bi bil sam zadovoljen, vam iskreno povem, veliko poslušam ljudi,
                  ki so nezadovoljni, to se je pokradlo, ono se je odtujilo, to se je poslalo, ne
                  vem, kdo se je česa polastil in tako dalje in ničesar od tega ni. To se pravi,
                  nekaj verjetno potem je narobe. In kje je to narobe, mislim, da bo treba reči.
                  Tudi sodišča in tudi tožilstva mimo teh pripomb v tem Državnem zboru ne bodo mogla
                  iti. Dejansko bodo morali zadeve premakniti.</p>
               <p>Kar se pa tiče tega dnevnega reda in te točke, bi pa vendarle želel, poslanci, da
                  pridemo do tega in da rečemo, ali smo za to, da se taka garancija republike da, se
                  bo dala. Če menimo, da je ni mogoče dati, ker je to povezano s celo vrsto, kaj
                  vem, drugih stvari, ki niso odkrite in tako naprej, bomo pač tak zakon zavrnili in
                  tega poroštva ne bo. In je prav, da ga potem ne bo, če je večinsko mnenje tega
                  državnega zbora, da ga ni.</p>
               <p>Za ostale zadeve, o katerih pa je govoril Marjan Podobnik, ko je pravzaprav mnoge
                  direktno naštel, pa se jaz pravzaprav čudim, da ne reagira nekdo iz našega sodstva
                  in tožilstva na celo vrsto teh poročil, o katerih je govoril. To se pravi, da bo
                  potem lahko njegova komisija delala še leto dni, pa se ne bo nihče premaknil v teh
                  naši ljubi Sloveniji, to pa tudi ni prav. Tako, da bomo morali potem spregovoriti
                  o njegovem poročilu, kadar ga bo dal, tudi o nekaterih drugih, ki so krivi, da se
                  stvari niso nikamor premaknile.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala lepa. Ali me gospod Podobnik noče razumeti, ali pa ve, pa stvari potem na
                  drugo stran skuša potisniti. Poglejte, kako naj verjamem, tudi če bi imel prav,
                  recimo, v teh svojih delnih podatkih, ki jih trosi takole z levo roko kadarkoli
                  pač dobi priložnost. Kako naj mu jaz pravzaprav zaupam? Poglejte, on je na
                  predvolilnem shodu v Metliki - takrat je bila prisotna s strani naše stranke
                  Danica Simšič - rekel na koncu diskusije: Bavčar, Rupel in Omerza so oropali
                  Slovenijo. To je rekel gospod Podobnik, zaradi bančne sanacije, ki je bila
                  sprejeta v takratni skupščini. Ne jaz, ne Bavčar, ne Rupel nismo bili člani takrat
                  ali pa poslanci v skupščini. Kako naj zaupam človeku, ki je prišel tukaj gor in je
                  rekel: 50% direktorjev, ki so ovadeni - na izredni seji je rekel - so člani LDS-a.
                  Prvič je k temu ta podatek, to bi bilo zelo zanimivo zvedeti, da enkrat pove, od
                  kje mu ta podatek, ker ti podatki, upam, da se v pravni državi ne zbirajo, kdo je
                  v kateri stranki ovaden; to bi bilo zelo nevarno za pravno državo, da bi se pri
                  takih zadevah skušala ugotavljati politična pripadnost. In potem je pa, ko je bilo
                  dokazano, da temu ni tako, ko so naši v stranki pogledali spiske in primerjali
                  ovadene, smo prišli na številko, ki je pod 2%, je odgovarjal: pa pojdimo skupaj po
                  spiskih, pa pojdimo pogledati in danes spet pravi: pojdimo telefonirati, pojdimo v
                  Kranj, pojdimo pogledati. Ne, gospod Podobnik, dajte mi poročilo od revizijske
                  hiše PRICE WATERHOUSE ovadenih v HIT-u, o Primexu, potem bomo razpravljali. Ne bom
                  z vami okoli hodil, ne bom z vami telefoniral. Niste na strokovni ravni in vam ne
                  verjamem. Dajmo telefonirati, pa dajmo pogledati, če so vaši direktorji, če je vaš
                  podatek res pravi, 2%, moj pa 50% itn. Gospod Podobnik, od kje vam ti podatki? Ko
                  se v javnosti ti podatki izkažejo kot čista izmišljotina, vi greste naprej s svojo
                  konjenico na drugo področje in spet iz rokava čarobno pritresete neke druge
                  podatke. Na ta način, gospod Podobnik, jaz vam ne morem verjeti. Se ne morem z
                  vami skupaj vsesti zato, ker vam ne verjamem. Vam ne verjamem, ne bom z vami
                  telefoniral, ne bom hodil v Kranj itn. Ne bom ne tožilec, ne sodnik, ne ne vem kaj
                  itn. Mi smo tukaj, da sprejemamo zakone. Imamo tudi neke druge funkcije, ampak
                  prosim vas lepo, gospod Podobnik, še enkrat vas prosim, ne hoditi sem gor in ne
                  trositi delnih podatkov in ne delati iz tega nekih, ne vem kakšnih zaključkov, ker
                  so se doslej še vsi vaši zaključki ali pa večina se jih je izkazala za čiste
                  izmišljotine. Jaz sem povedal zdaj samo dva primera. Tako da resnično, dajte se
                  malo, bom rekel, k pameti pridite in dajte na drug način poizkušati te stvari
                  urejevati. Še enkrat vam pravim, pridite s tem poročilom te revizijske hiše.
                  Toliko časa smo se okoli tega boksali, naj začne čimprej preglede in naj naredijo
                  te preglede, za božjo voljo, in pridite s temi pregledi pred Državni zbor ali pa
                  najprej pred komisijo. Na ta način pa seveda ne bomo nobenega cilja dosegli.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Jančar, za replike so se prijavili še gospodje
                  Janez Kocijančič, Žarko Pregelj, Jožef Kopše in Marjan Podobnik.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Bom kratek kot vedno. Gospod Poljšak, nikogar se ne bojim, ampak verjamem v pravno
                  državo in naj v tej državi vsakdo dela tisto, za kar je poklican. Mi smo
                  zakonodajni zbor, izvršna oblast pač naj tam dela, sodna oblast naj drugje dela.
                  Imamo pa policijo, pa notranje ministrstvo verjetno zato, da lovijo take, o
                  katerih vi govorite, ne pa zato, da vice pišejo. <stage>(Poljšak iz
                     dvorane!)</stage> Ja, to je res, samo oblast je razdeljena. Gospod Podobnik pa
                  cel čas govori in me prepričuje, pa tudi jaz vendar ne morem tem stvarem verjeti,
                  ker poglejte, gospod Podobnik, jaz zelo verjamem, zakaj smo mi imeli SDK
                  postavljeno, pa vendar zato, da dela ravno to, kar dela. Pa nimamo zato policije,
                  da vice piše, kot jih piše, pa imamo tožilca, da dela to, kar pač mora delati. Saj
                  ni Državni zbor tisti, ki bo hodil in imel lisice v žepu in ljudi zapiral, ampak
                  vaš način dela je dosti podoben temu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa, besedo ima gospod Janez Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Moram priznati, da prvič, odkar se ukvarjam s tem problemom v tem parlamentu,
                  moram izjaviti, da mi manjka gospod Hvalica, ki me je prejle primerjal s
                  Kalimerom. Meni odgovoren odnos do samega sebe ne dovoljuje, da bi se ukvarjal z
                  živalskimi primerjavami v zvezi z gospodom Hvalico in tudi nivo risanega filma se
                  mi zdi premalo zahteven za slovenski parlament. Rekel pa bi, če že govorim gospodu
                  Hvalici, upam, da mu bodo kolegi sporočili, da se odnos do pravne države začne pri
                  elementarnih dejstvih.</p>
               <p>Mene so, neupravičeno sta me dva zasebna tožilca tožila pred sodiščem in jaz sem
                  pred tem parlamentom zahteval, da se mi ne prizna kazenska oziroma sploh poslanska
                  imuniteta in sem šel skozi sodno torturo in dokazal svoje, mislim, da definitivno
                  in za vedno, postavljalo bi se vprašanje, kolikokrat se je na imuniteto skliceval
                  zagovornik pravne države gospod Hvalica.</p>
               <p>Zdaj pa, če dovolite gospod Marjan Podobnik, vi pred tem govorniškim odrom stalno
                  govorite o ovadbah. Ali ste vi kdaj kakšno ovadbo prečitali od začetka do konca.
                  Če hočete biti zagovornik pravne države, prečitajte si na začetku sleherne ovadbe,
                  na koga je naslovljena. Jaz vam zagotavljam, da nobena ovadba ni naslovljena na
                  vas, vse so naslovljene na državno tožilstvo, na državnega tožilca in ta je tisti,
                  ki ovadbo sprejme ali zavrže, vloži obtožnico ali ne, tudi tu se začne pravna
                  država, z elementi, ki se pojavljajo v kazenskih postopkih ali pa pred kazenskimi
                  postopki, ker ovadba je sestavni del predkazenskega postopka, ne more nihče
                  manipulirati, zlasti pa ne v politične cilje.</p>
               <p>In to je, po mojem mnenju zelo hud delikt zoper logiko pravne države. In da vam še
                  eno skrb snamem z ramen, vi ste prej dejali, če sem prav razumel in včeraj sem vas
                  tudi poslušal na TV, da veste, za kaj gre pri Adrii Airways in najbrž ste mislili
                  na tisti dokument, ki ste ga včeraj vrteli po rokah. Po rokah ste vrteli dokument
                  o garanciji, ki sta ob nakupu letal <q>"Dehaviland dash 7"</q> leta 1984, mislim, da je
                  bila pogodba podpisana leta 1983, kjer je obstojal dogovor med Bosno in
                  Hercegovino in tedanjo Socialistično Republiko Slovenijo in med Privredno banko
                  Sarajevo in Ljubljansko banko - Gospodarsko banko, da se razdeli garancija med
                  obema bankama. To so bili časi, ko je bil sistem povsem drugačen od današnjega in
                  ko se je pač zelo težko našlo ustrezen garancijski kredit in potencial za
                  najemanje tujih kreditov, nakup teh letal je bil narejen po normalnih pogojih
                  OECD-ja in ta kredit je bil odplačan do konca, do spomladi leta 1994. In po mojem
                  mnenju nič, morda kje posredno vpliva na javni dolg, neposredno mislim, da se ne
                  javlja v javnem dolgu. Samo tukaj pa pride seveda vežba za inteligenčni
                  koeficient, gospod Podobnik. Ti dve letali sta na Brniškem aerodromu in sta last
                  Adrie Airways, in ker je Adria Airways last Slovenije, sta last Slovenije. Vi ste
                  z vašim, po moje, povsem neutemeljenim mahanjem z enim starim dokumentom
                  eventualno dali samo argument, ki je možen v tej dosti neargumentirani balkanski
                  krčmi, da bo nekdo uveljavljal, da je Bosna solastnik teh letal. Pa ni, ker so ta
                  letala na normalen način odplačana in so v celoti last slovenskega podjetja in
                  slovenske države. In po mojem mnenju ste se ukvarjali s popolnoma napačnim
                  problemom. Prepričan sem, da je vse od A do Ž povsem verodostojno. Zagotavljam, da
                  je 100% verodostojno do trenutka, ko sem jaz te stvari delal in pri meni se utrne
                  v tej zvezi ena sama misel. Če daš še tako dobremu strokovnjaku iz neke tretje
                  stroke, recimo iz agronomije, v roke kirurški instrument, ni nobenih možnosti, da
                  bo on ustrezno operiral. On lahko človeka kvečjemu zakolje. In zato vas svarim, da
                  se ne ukvarjate s stvarmi, ki niso vaša stroka. Počakajte revizijo, saj ste jo
                  najeli in drago plačali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Replicirati sem hotel gospodu Sisingerju, ki je vprašal oziroma, ki se
                  je spraševal, da sploh ne ve, o čem govorimo, da je popolnoma zmeden in podobno.
                  Gospod Sisinger! Govorimo o izredno zanimivem zakonu. Kasneje vam bom pojasnil,
                  kakšen trik je Vlada tukaj uporabila, saj če sem ga spregledal. Gre namreč za by
                  pass zakon, s katerim bi v resnici morali po drugačnem postopku za garanta
                  zamenjati Narodno banko Jugoslavije oziroma zvezno nekdanjo SFRJ z Banko Slovenije
                  oziroma Republiko Slovenijo. Gre za zgolj zamenjavo garanta. Ničesar drugega. Vsa
                  ostala navlaka, ki je v tem zakonu notri, je navlaka zato, da se ne vidi bistva.
                  Če želimo tak zakon s tem bistvom sprejeti, je potrebno peljati postopek, ki se mu
                  reče po zakonu o zunanjih zadevah postopek za pripravo mednarodne pogodbe oziroma
                  sporazuma in ga določata 58. in 59. člen. Vlada v obrazložitvi jasno pove, da tega
                  postopka ni naredila, zato ker EXIM Banka, ki je sicer podpisnik, ni mednarodna
                  organizacija, in da bo tukaj uporabila direktno zakon o kreditnih poslih s tujino
                  in sicer 16. člen, ki zgolj govori, da je potrebno take zadeve urediti z zakonom.
                  To je by pass zakon, gospod. In če verjamete ali ne, to se pač naredi takrat,
                  kadar gre določena delegacija države tokrat, brez pooblastila se pogajati z neko
                  komercialno banko o zadevah nekdanje komercialne banke, ki je sedaj okostnjak, ki
                  se ji reče stara ljubljanska banka, zraven ste pa dodali še določene zadeve, tudi
                  Nove Ljubljanske banke. To se pa lepo vidi iz tabele 2, ki je v obrazložitvi in
                  notri je zapisano vse tisto svetlo in na piedestalu stoječe gospodarstvo, gospod
                  Omerza, iz javnega sektorja, ki ga bomo zdaj reševali, in katerega ime se blati,
                  ker se o njem preveč govori. In to gospodarstvo je naslednje: Savske elektrarne,
                  Termoelektrarna Trbovlje, Adria Airways, RTV Ljubljana, Slovenske železnice, NK BM
                  GL PDR Nova gorica, mislim, da gre tukaj za banko, Gorenjska banka Kranj, in NLB
                  d.d. Ljubljana - to je verjetno Nova Ljubljanska banka Ljubljana, ki je pač
                  prevzela določene obveznosti od Iskre in Mikroelektronike. To je to, to piše zdaj
                  tukaj v obrazložitvi. In osebno menim, da je polovica tega govorjenja na naš
                  račun, kot češ, spet hočete neko meglo pošiljati, hudo neupravičeno, ker to
                  papirji demantirajo. Včeraj, ko sem zahteval, da se energiji prizna prava cena, z
                  vsemi zadevami, ki se na to ceno morajo obesiti, ste bili zelo drugačnega mnenja,
                  in ste amandmaje, celo vaših poslancev, zavrnili. Danes pa imamo ta podjetja, ki
                  so na tem seznamu zato, ker ni bila cena energije prava, ker niso ona mogla
                  plačati, spet na bremenu države. In veste, čigav denar bodo porabila? Od tistega
                  dobrega, svetlega gospodarstva, ki je tržno, ki posluje dobro, korektno in plačuje
                  pošteno davke. To je pa običajno malo, pridno, marljivo gospodarstvo. Od tistega
                  boste vzeli, zato, da boste te luknje krili. Zato, ker država ni sposobna uvesti
                  korektnega sistema, da bi vsak dolžnik sam plačal lahko svoje zadeve. Jaz
                  verjamem, da elektrarne ne morejo plačati, če nimajo dovolj dohodka, čeprav ne
                  razumem, zakaj ima pa LS najboljše osebne dohodke?! Pa recimo, da je to možno. In
                  zakaj, s kakšno pravico, gospod Omerza, spuščate vi meglo? Vi ste ta pravi megleni
                  stroj tukaj! Zato, ker je na teh vodilnih mestih verjetno več vaših ljudi, od
                  naših ni nobenega, sigurno da ne! To je tisto.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolega Sisinger, moram vam dati eno rahlo repliko. Tak gromovniški nagovor, s
                  trkanjem po prsih - mi hočemo, mi moramo to izvedeti, mi - ne vem kaj! Z vašim
                  zelo zanimivim načinom govorjenja, imeli ste priložnost, gospod Sisinger, v
                  razpravi o TAM-U. Kot Mariborčana, kot sem jaz, bi vas moralo izredno zanimati.
                  Poglejte si glasovanje, kako ste pritisnili na tipko! Pa ni bilo govorjenja o
                  nobenih <stage>(nerazumljiva beseda)</stage> ampak čisto o konkretnih stvareh, ki
                  so tukaj v Državnem zboru, ki so sicer pod strogo zaupnim - poglejte, kako ste
                  glasovali na moj predlog, gospod Sisinger! Ne pa se tukaj gromovniško odzivati! Mi
                  moramo, mi moramo, mi moramo nič! Na tak način samo za mikrofonom govorijo! Mi
                  lahko to pogledamo! Zapremo sejo in se prepričamo! To je vse in nič drugega!</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik. Za njim bo na vrsti gospod Ivan
                  Sisinger, potem pa še gospod Igor Omerza. Potem lahko pa krog še enkrat ponovimo,
                  če bo do petih še dovolj časa. Izvolite!</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Na žaljivke, ki so bile izrečene, ne bom odgovarjal, ker govorijo o
                  značaju tistih, ki jih izgovarjajo. In kažejo tudi na del upravičene nervoze, ki
                  se nekaterih loteva. Jaz menim, da je vendarle ena ugotovitev, da če bi v zvezi s
                  tematiko, ki je danes osnovna na tej seji, želeli res narediti korak naprej, bi
                  morali vendarle sprejeti to pobudo, da bi v zvezi z vprašanji nasledstva vključili
                  tudi predstavnika iz opozicije, po oceni Vlade, glede na strokovne reference, ki
                  bi jih po oceni Vlade moral imeti tak predstavnik, zato da bi se to nezaupanje
                  zmanjšalo in da ne bi govorili o neki zadevi, ki nekje je, ampak o stvari, za
                  katero bi verjela, da jo ima in jo pozna tako pozicija, kot tudi predstavniki
                  opozicije, zato ker gre zanesljivo, ko gre za nasledstvo, za temo, ki ima
                  nacionalni značaj, glede na posledice, ki jih bo imela za prihodnost Slovenija
                  glede na to, kako bomo to problematiko razrešili.</p>
               <p>Ko se postavlja to vprašanje kriminala belih ovratnikov, se postavlja vprašanje
                  vseh ljudi. Tudi vas sprašujejo, vem, da vas sprašujejo, zakaj ni nihče obsojen?
                  Zakaj je na Dobu takšna sestava? Tisti kurji tatovi so na Dobu, ali veste, kako je
                  bilo, ko je šla delegacija, mislim, da vladna oziroma nekega resorja na Dob, in ko
                  je predstavnik rekel, ja kje,  glede na vse te ovadbe, jih je vprašal, kje pa so
                  tisti? Nikogar nimamo, so rekli. Zakaj? Pa ne moremo reči, da se nas to nič ne
                  tiče, saj za božjo voljo tu v tem Državnem zboru potrjujemo dosmrtne mandate, tu
                  določamo, Vlada pa prihaja s predlogi, kakšne pogoje bo imelo sodišče. Koliko je
                  sodnikov v tem trenutku na Gorenjskem? Kakšno ima plačo v tem trenutku devizni
                  inšpektor? Včeraj mi je gospod minister povedal. Je rekel, kako naj več zahtevam
                  od njih, če ima pa tako mizerno plačo. Resnično mizerno. Zakaj imajo inšpektorji
                  mizerne plače, zakaj imajo sodniki nenormalne pogoje, da je desetkrat bolje biti
                  odvetnik, notar ali karkoli drugega? Zato, ker ni potrebno, da ti spustiš bombo na
                  ta Državni zbor zato, da ne bi več deloval, dovolj je, da odpreš ventil, da
                  spustiš nek ustrezen plin ali zapreš luč in ne more delati.</p>
               <p>Torej, če ne vzpostaviš pogojev sodišču, če ne narediš razpoloženja, da bodo
                  sodniki in tožilci vedeli, da velja v pravni državi to, da zakone izvajajo in da
                  ne bodo sankcionirani, če bodo delovali v skladu s pozitivno zakonodajo. Če se teh
                  pogojev ne vzpostavi, potem bomo še vedno imeli v teh zaporih tako imenovane kurje
                  tatove, tiste, ki pa bi jih bilo treba tja postaviti zato, da bi naredili red v
                  državi, jih pa tam žal ne bo in ne želim prav nobenega dela sodišča, tožilca ali
                  policije sprejemati, želim pa kot poslanec Državnega zbora, skupaj z vsemi
                  državnimi institucijami delovati zato, da bi gradili pravno državo in postavili
                  temelje za normalen gospodarski razvoj.</p>
               <p>Zdaj pa še gospodu Kocjančiču. Ko pravite, vse je čisto. Seveda bomo dali
                  poročilo, pa zakaj se vam tako mudi, kot sem rekel 16. novembra, katerega smo
                  danes, konec decembra, 16. novembra je bil datum, ko smo se lahko začeli
                  dogovarjati z revizijsko družbo, katere predstavniki so iz Pariza in Londona, v
                  tem trenutku delajo v Rusiji, dogovarjati, da začnejo delati v Sloveniji. Torej en
                  mesec in en teden dni je čas, odkar so pogoji in ko se začenja ta postopek, da se
                  je začela revizija. Tako strahovita nervoza, zakaj še ni poročila. Seveda bo
                  poročilo. Jaz se zelo bojim, da se bo zgodilo to, kot kateremu od drugih poročil,
                  kateremu od drugih jasnih sklepov na kakšni komisiji, kjer je večina pač rekla kot
                  je bilo rečeno, da je belo črno. In dokler se bomo na tak način delili, da se bo
                  reklo, saj ni važen argument, ampak to, zato da ne bi Vlade ali pa kakšnega
                  posameznika obtoževalo, tega pač ne bomo sprejeli, do takrat žal ne bomo na pravi
                  poti. In poglejte. Filiala Ljubljanske banke Zagreb. Lahko rečete: nima smisla da
                  gledamo nazaj. Jaz se strinjam. Čimprej moramo razčistiti zadeve za nazaj, da
                  potegnemo stvari za naprej, toda zakaj je to sedaj naša obremenitev, zakaj se tako
                  težko pogajamo in imamo zahtevne obremenilne zahteve s strani Hrvatov? Zato, ker
                  so v točno določenem trenutku točno določeni ljudje v takratni Ljubljanski banki,
                  verjetno tudi s precej jasnimi navodili takratnega vodstva sprejeli sklep, da je
                  takratna samostojna Ljubljanska banka v Zagrebu postala filiala Ljubljanske banke
                  in s tem so vse te obveznosti na tak način, kot se sedaj interpretira v Zagrebu,
                  poudarjam, da ne bo kdo rekel, da kaj delam proti Sloveniji, tako sedaj
                  interpretirajo v Zagrebu, da je zato sedaj slovenska obveznost. Zato! Če tega ne
                  bi bilo, bi bila danes ta obveznost tam, ker se tudi ve, kam se je ta denar teh
                  varčevalcev in te stvari in kam so se usmerile. Tako pa sedaj od nas zahtevajo, da
                  bomo plačevali - veste kakšna je zahteva do Ljubljanske banke v Zagrebu.
                  Varčevalci Les banke v zvezi z Elanom, ki so dali denar v dobri veri, da nalagajo
                  denar v firmo, ki je imela sodno potrdilo, da je bančna ustanova z visokimi
                  obrestmi, so pa ostali brez, kljub temu, da je bilo na sodišču dokazano, da je
                  sodnik naredil napako, ko je registriral Les banko kot banko, ki ima take in take
                  pristojnosti. To je sodno dokazano, s papirji gospodje, vendar je zraven pač
                  napisano, da to še ne pomeni, da zaradi take sodne odločbe imajo varčevalci Les
                  banke pravico, da zahtevajo, da jim mora država izplačati te njihove vložene
                  devizne vloge, ki jih pač niso dobili plačane. In zato se sedaj borimo skupaj z
                  Zvezo potrošnikov, ki je vložila za 400 posameznikov, skupno število pa je bilo 17
                  tisoč, da bi ljudje, ki so bili izigrani, prišli do svojega denarja. Ob tem,
                  poudarjam, ko smo nabirali obveznosti, ki jih bomo plačevali tujini zaradi
                  zgrešenih potez v preteklosti. Jaz se zavedam, to je sedaj naš skupni problem. Ga
                  moramo razrešiti, vendar ne reči, ne drezajte v te stvari. Pa zakaj pa te državne
                  institucije, ki so za to odgovorne, tega niso naredile. Povejte mi, katera državna
                  institucija je doslej nekaj naredila, da bi, kar se tiče arhivov stare Ljubljanske
                  banke, ugotovila te potencialne obveznosti v zvezi z NFA pogodbo, v zvezi z
                  raznimi možnostmi, če pride do priznanja kontinuitete SFRJ, če bi to dobila Srbija
                  in tako naprej. Kolikor imamo mi informacij, to ni naredila nobena institucija. In
                  včeraj, na omizju, je bilo jasno rečeno: ko se gre za te povezane osebe. Sedaj
                  iščemo, če so še kje po svetu in je to res težko. Vprašujem. Kako iščete? Ne
                  morete iskati na drugačen način kot da imate sami svojo stvar v rokah. Nobena
                  država ne bo v slovenskem interesu iskala povezanih oseb. Mi moramo angažirati
                  strokovnjake, ki jih bomo seveda morali tudi plačati, da bodo iskali tiste
                  povezane osebe, zaradi katerih bi mi morda morali plačati kakšen dolg. Zato smo mi
                  tudi najeli tujo revizijsko družbo, da pogleda v ta podjetja. Zakaj? Ker nihče še
                  tega ni naredil. Tako agencija, kot inšpekcija, kot policija so rekli: mi smo te
                  stvari ugotovili, žal, na meji se za nas stvari ustavijo. In še primer, da končam,
                  pa sem zelo redko v zadnjem času o kakšnih strankarskih pripadnikih govoril in
                  tudi danes ne bom, vam pa povem primer Primexa. Še enkrat, zato, ker je očitno
                  dobro, da se večkrat sliši. Primer Primeks je razčiščen s strani SDK-ja, s strani
                  kriminalistične službe, s strani vseh institucij, ki so pač v Sloveniji. Kakšen je
                  zaključek? Kompletni znesek obveznosti je šel preko Goriške banke v slovenski
                  javni dolg. Preiskovalna komisija je enega od bivših predsednikov vlad v času še
                  pred demokratizacijo povabila v zvezi tudi z drugo zadevo te preiskovalne
                  komisije, na zaslišanje. Vi verjetno veste, da je med drugim šlo za to, da se je v
                  naprej unovčevalo garancije, v naprej, ker se je vedelo, da bo prišlo do tega, da
                  se bo vse vrglo v javni dolg in je bilo pametno te stvari vnovčiti in se je seveda
                  na debelo stvari razdelilo. In kaj se je zgodilo v Primexu, ko pravite, da nimamo
                  ustreznih strokovnih referenc. Zdaj mi pa vi bolj strokovno razložite to, kar vam
                  bom jaz zdaj povedal zelo po domače. Primex je firma iz Nove Gorice,
                  izvozno-uvozna firma, v tem trenutku so tri, je bila, torej v tem trenutku so tri
                  imena, trije nazivi. Ta firma je delovala tako, je bila zelo uspešna firma, veste,
                  se je ukvarjala z raznimi izvozno-uvoznimi posli. V nekem trenutku je prišlo do
                  ustanovitve firm, katerih ustanovitelji so bili posamezniki, tudi vodilni
                  posamezniki iz Primexa, ustanovitelji firm v Italiji. Na te račune so prihajala
                  sredstva, na Primex v Sloveniji pa obveznosti. Te obveznosti so preko Goriške
                  banke zdaj v slovenskem javnem dolgu. Sredstva so v glavnem v tujini. V glavnem.
                  En del, to pa sumi zdaj tudi naša delovna skupina, pa se jih že vrača preko nekih
                  drugih firm z istimi in podobnimi solastniki v Slovenijo in se pojavljajo kot
                  interesenti za določene nakupe. Zdaj pa jaz vas vprašam, kako bi vi to strokovno
                  pojasnili, zakaj slovenska oblast, tisti, ki imate v rokah vzvode, ni tu nič
                  naredila in se moramo mi boriti s tem, da bomo prišli s tujo revizijsko družbo v
                  Italijo. Moramo zaradi tega imeti varstvo, ker nam taki in taki ljudje grozijo in
                  se moramo ob vsem tem spopadati s tem, da moramo zahtevati zaseg
                  dokumentacije.</p>
               <p>Ali veste, da če bi se zgodilo v Avstriji, Nemčiji ali katerikoli državi, da bi
                  država zahtevala, neka parlamentarna skupina zaseg dokumentacije, ker je firma ne
                  bi dala, v tem trenutku je firma povsem nekredibilna, nima nobene možnosti, da bi
                  jo kdorkoli resno jemal. Pri nas je to možno. In zakaj se je to zgodilo? Ker so
                  bili vsi prepričani, da ne bomo vztrajali do konca. In jaz sem rekel, če bo treba,
                  bo naša delovna skupina sedla v avto, poudarjam, poglejte si številke, nekateri
                  vaši predstavniki se z državnimi avtomobili privatno vozijo, jaz niti metra.
                  Poglejte si številke, si jih bomo lahko tudi skupaj potem. Torej, da bi morala
                  naša delovna skupina, če bi bilo potrebno, da bo šla in na licu mesta, skupaj s
                  policijo zahtevala, da bo prišlo do tega zasega. Zato smo dobili štirikrat dopis
                  nazaj, da ni pravi naslov itn., v prepričanju, da se bo stvar ustavila nekje, kot
                  se je vedno. Tokrat se ni in jaz vam povem nekaj. Mi bomo te stvari razčistili,
                  verjemite, da jih bomo razčistili, v dobrobit Slovenije in jaz želim, da bi jih
                  razčiščeval skupaj z vami, ker verjamem, da velika večina tudi vas si želi
                  isto.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger. Proceduralno? Se opravičujem, gospod
                  Sisinger, gospa Mateja Kožuh-Novak ima proceduralni predlog. Izvolite.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Jaz imam proceduralno vprašanje, gospod podpredsednik, obljubili ste nam, da ob
                  pol petih pride Betlehemska luč miru, lepo vas prosim. Pa še eno reč bi rada
                  kolegom povedala. Moje analize medijev kažejo, da tisto, kar se po četrti uri
                  pove, nič več ne pride v medije. Lepo vas prosim, dajte nam malo časa
                  prihraniti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>To sicer ni bil proceduralni nastop, ampak naj vam bo. Gospod Ivan Sisinger ima
                  besedo.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči! Ne bom vam kradel časa in sebi, ker bi tudi rad bil sam
                  prisoten, ko bo, pravzaprav bomo končali zasedanje. Vendar rad bi rekel, gospod
                  Žarko Pregelj, mislim, da nisem ničesar jaz govoril o tistem, kar ste vi mislili.
                  Jaz se dobro spomnim in vem, tako kot veste vi, do kdaj je bila stara Ljubljanska
                  banka in spominjam se še v tem trenutku noči, ko smo skupaj tu preživeli, da je
                  nastala Nova Ljubljanska banka ponoči in Nova Mariborska banka ponoči in tudi to
                  vem in vem, da to poroštvo in tudi to poroštvo gre za nazaj. Jaz sem pa samo
                  rekel: dajmo, če smo proti takšnemu poroštvu, bomo glasovali proti in tega zakona
                  ni, pa si ne potrebujemo sami sebi tega dopovedati, ker ta dva člena sem jaz
                  prebral. Kar se pa tiče, gospod Kopše, bi lepo prosil, ne omenjajmo TAM-a pri tej
                  zadevi. Če ga je treba, si bomo spet vzeli 3 dni časa, pa bomo o TAM-u govorili,
                  ne bo verjetno dolgo in bomo imeli priliko govoriti. Kar se TAM-a tiče, sem pri
                  prvem zakonu glasoval za zakon, ker sem bil prepričan in sem še danes, da bi ta
                  TAM moral steči. Jaz sem tudi za spremembo glasoval, 8. člena, kot mnogi, je dobil
                  ta zakon podporo, zato bi lepo prosil, ne omenjajmo tega v tem trenutku. Ne
                  omenjajmo teh podatkov tudi tako pavšalno, ker če bo v TAM-u karkoli počilo, ne bo
                  ta parlament, jaz sem že takrat povedal, nosil odgovornosti. Odgovornost bo nosil
                  nekdo drug, ko bo naslednja težka razprava o TAM-u, če bomo do nje prišli.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Igor Omerza ima repliko.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Pač govorim, ker malokrat govorim, ker sem redko tukaj, mislim pa, da je gospod
                  Podobnik danes toliko govoril, da lahko tudi jaz kaj povem, saj smo dan verjetno
                  že uničili, se bomo morali jutri še enkrat dobiti. Zdaj vidimo, da so revizorji v
                  Rusiji, po moje jih še 100 let ne bo iz Rusije, ker tam imajo veliko dela in jaz
                  mislim, da vi zanalašč zavlačujete z revizijo, da lahko potem sejete meglo. In še
                  enkrat vam povem, gospod Podobnik, s temi vašimi dolgotrajnimi bravurami tukaj, ko
                  naštevate vedno nove primere, spet z rokava stresate neke parcialne podatke,
                  seveda ne morete skriti tega, da ste recimo rekli ob razpravi o ovadbah, da je 50%
                  LDS-ovskih članov direktorjev, ki so ovadeni, in ko je bilo to demantirano, ste
                  rekli in ste zopet še enkrat ponovili, pojdimo skupaj, pojdimo telefonirat,
                  pojdimo pogledat, pojdimo s policijo, pojdimo s sodniki. Ne gospod Podobnik. Jaz
                  ne bom z nikomer hodil, so institucije, ki imajo svoje naloge in prosim nehajte se
                  vmešavati toliko. Lahko rečete da je sodna oblast slaba, ampak ne z njo hoditi ne
                  za njo hoditi ne pred njo hoditi, ne želite si revolucionarnega prava, saj smo
                  vendarle komaj iz njega šli.</p>
               <p>Ovadbe, tu je bilo že povedano, koliko so vredne ovadbe, recimo Agencije za
                  plačilni promet ali bivše SDK, to je povedal tudi generalni tožilec na seji Vlade,
                  manj so vredne kot papir, na katerem so napisane. V pravni državi, pač stvari
                  morajo biti fundirane, ne morejo biti iz rokava privlečene. In še enkrat vam
                  povem, vi ste na tiskovni konferenci, ko ste govorili o delu svoje skupine,
                  trosili neke ocene na osnovi nekih parcialnih podatkov in s tem škodili ugledu
                  določenih podjetij.</p>
               <p>To so vam že tudi drugi kolegi tukaj očitali. Gospod Pregelj, malo drobno
                  gospodarstvo, pridno gospodarstvo ni tisto, ki vleče, je pomembno za Slovenijo,
                  ampak ni tisto ki vleče. So velike izvozne uspešne firme, velike domače uspešne
                  firme, tiste ki izijo in tiste ki plačujejo gro davkov. In plače sodnikov in še
                  koga drugega, bodo še naprej mizerne, če seveda bomo škodovali interesom
                  slovenskega gospodarstva, ker je ono tisto, ki te plače daje, tudi nam.</p>
               <p>Tako da jaz še enkrat poudarjam, gospod Podobnik, vi tukaj trosite izmišljotine,
                  vi nočete te revizije, in jo boste vlekli do volilnega časa, da boste lovili v
                  kalnem. Zdaj smo izvedeli pa kar naenkrat, da so revizorji v Rusiji, lepo vas
                  prosim. Kot da ta hiša Price Waterhouse nima na pretek revizorjev, saj to je ena
                  največjih revizijskih hiš na svetu. In dajte jih privleči v Slovenijo in naj
                  naredijo že nekaj, če ste že dobili podatke in natočite nam čistega vina. Jaz bom
                  upošteval njihovo strokovno oceno. Tukaj zdaj povem. Dajte že to narediti, zdaj
                  boste pa kar naenkrat jih iskali po Rusiji, ne vem, kako boste zdaj to naredili.
                  To so pa res pravljice za otroke in nehajte zavlačevati in nehajte spuščati meglo
                  in nehajte dajati parcialne podatke, na njih dajati končne ocene dela te skupine,
                  ker škodite tudi ugledu teh ljudi, ki so v tej skupini.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Marjan Podobnik ima besedo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Gospod Omerza, jaz vam ne zamerim, da te stvari ne poznate, vendar vam bom pa
                  dokazal, da ste zdaj govorili o zadevi o kateri nimate pojma. Veste o čem?
                  Poglejte, če je potrebno naj se razmnoži takoj zdaj pogodba med Državnim zborom in
                  Price Waterhouse firmo. V tej pogodbi piše, kakšne so naloge delovne skupine, kaj
                  mora narediti in kdaj se začne delo te revizijske družbe. In samo v primeru, da bi
                  mi zavestno želeli trošiti državni denar, bi mi seveda imeli tu skupino desetih
                  revizorjev, ki bi nekje čakali, da bo delovna skupina zagotovila pogoje, ki jih je
                  dolžna zagotoviti, torej pridobila dokumentacijo in soglasje za vpogled v tujini.
                  Jaz sem povedal, da doslej smo te stvari iskali in po tisti moji novinarski
                  konferenci dobili ta soglasja, in imamo zdaj možnost, da se začne v dveh firmah,
                  PRIMEX pa še ni dal soglasja za pregled firm v tujini, dal pa je načelno
                  pripravljenost za sodelovanje, in verjamem, da bomo tudi to stvar dosegli. Mi smo
                  v vsakodnevnih kontaktih s temi ljudmi. V Sloveniji so bili že, mislim da,
                  šestkrat ali sedemkrat. Sodelovali so na številnih od štirinajstih sej delovne
                  skupine. Sodelovali so s pripombami, kako naj gre, da bomo čim intenzivneje te
                  stvari pripravili. Povezali smo se s pravno pisarno iz Pariza, do povezave s Price
                  Waterhouse-om zato, da bomo imeli primerjavo slovenskega pravnega sistema in
                  pravnega sistema v državah, kjer bomo naredili ta pregled zato, da ne bi naredili
                  kakršnekoli napake. In ti ljudje, za katere verjamem, da vsi - so dovolj visoko
                  strokovno usposobljeni - tudi tako odgovorno te stvari delajo.</p>
               <p>Zdaj pa samo še enkrat glede ovadb. Ne mešajte jabolk in hrušk! Kar se tiče sodne
                  poti, je sodna pot. Vendar, če država ve, na osnovi - tu sem pokazal prej -
                  ugotovitev agencije, ali drugih služb, ne, če sumi - če država ve, da je bil nekje
                  nek račun izplačan, z vsemi dokazi, žigom, podpisom, prenakazilom, da se ve, ta
                  denar je v tem trenutku od tu šel tja, ta denar, za katerega obstaja - poudarjam -
                  samo utemeljen sum, da je šlo tudi za obliko gospodarskega kriminala, normalna
                  država ne bo čakala dve leti, da bo sodišče naredilo stvari, da bo potem začela
                  karkoli iskati, ampak bo takoj obvestila, da obstaja sum, da se dogajajo take in
                  take zadeve. Seveda v normalni državi bi sodišče potem takoj tudi ukrepalo, da po
                  svoji poti stvari izpelje. Vendar bi na vsak način dosegla to, da bi kapital, ki
                  se pretaka, da bi ga zaščitila, da bi ga zaustavila, da bi ga blokirala. Namreč,
                  kaj se bo zgodilo zaradi tega, kar vi pravite? Zgodilo se bo to, da denar, ki je
                  šel v nekem trenutku preko neke <q>"bypass"</q> firme, je prišel na en tuj račun, kjer je
                  slovenski lastnik še večinski lastnik, je šel na drugo firmo, potem na tretjo, in
                  četrto. To niso, kot ste rekli, pravljice za otroke! V primeru TAM-a in nekaterih
                  drugih imate to črno na belem dokazano. Ta denar je vedno težje slediti, tudi take
                  tuje revizijske družbe. Zato pa pravim, ne da bi se vtikali v delo samo sodišč,
                  zahtevati moramo, da sodišče dela, za kar je pristojno, dati moramo normalne
                  pogoje, institucije države pa morajo zaščititi naš nacionalni interes. In jaz bom
                  povedal zdaj eno stvar, kjer je ta zakon vezan na sukcesijo, na nasledstvo, je
                  vezan, tako se bomo pogovarjali tukaj morda čez 5, 10 let, morda boste nekateri
                  isti, nekateri drugi in tako naprej, če bomo ugotovili, da smo zaradi napačnih
                  potez, zaradi naivnosti, neustreznega postopanja veliko plačali, da smo žal pri
                  premoženju zelo malo ali pa nič dobili, da bomo zaradi tega morali obremenjevati
                  slovensko gospodarstvo, ki bo moralo plačevati obveznost, kredite do tujine, ki
                  izhajajo iz nasledstva SFRJ, kako bomo takrat gledali?</p>
               <p>Edina stvar, ki jo mi želimo tukaj, je ne to, da bi rekli, mi bomo to sami
                  naredili, ker to znamo, ampak mi želimo da poleg tistih, ki jih že imate, tistih,
                  ki so bili že v prejšnjem sistemu, v bivši Jugoslaviji so imeli pomembne funkcije
                  in imajo tudi pomembne izkušnje, da pridejo tudi ljudje iz druge politične opcije,
                  da pridemo skupaj zraven in rečemo, dobro, ta stvar, takšna in takšna, jo lahko
                  skupaj izpeljemo, kajti zato, ker nismo uspeli na tak način priti skupaj, zato
                  imamo na zunanjepolitičnem področju krizo in še marsikje in boste videli, čeprav
                  ste zdaj name jezni in še na koga, pa še kdo drug tudi name, čez toliko časa se bo
                  pokazalo, da sem iskreno mislil to, kar predlagam in kar govorim in pokazalo se
                  bo, da majhen narod kot je Slovenski, in majhna država bi morala najti skupna
                  stališča pri teh ključnih zadevah, če bi želela biti uspešna pri reševanju odprtih
                  vprašanj s sosedi in drugimi državami.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prvič v tej razpravi ima besedo gospod Miroslav Geržina. Izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala za besedo, gospod predsednik, spoštovane kolegice in kolegi, ostali
                  prisotni, medijev ni več. Gospa Novakova je rekla, zato pa sem prišel gor, ker mi
                  je zagotovila, da so redakcije končane danes in da praktično ni več medijev,
                  mislim, da se do konca današnjega dne lahko še pogovorimo. Poslušal sem, dobil
                  razne vtise. En vtis je tak, ki bi ga najprej rad povedal. Namreč, v narekovajih
                  nestrokovnjakom, gospodu Hvalici in gospodu Podobniku, v narekovajih, so
                  odgovarjali najmanj trije strokovnjaki, in to s sredstvi, strokovnimi sredstvi po
                  kolenih, se pravi nizko, to, kar so sami očitali tema dvema gospodoma. Mislim, to
                  pa res ni primerno za strokovnjake, mislim da je bil gospod Omerza, mislim gospod
                  Kocjančič, mislim, da je bil gospod Jančar, to, zakaj z nestrokovnimi argumenti
                  pobiti človeka ali pa bi rekel razpravljalca, ampak se spuščati na razna nizka
                  podkolena na polena, to je škoda, saj imamo, mislim pa, da je prav, da se kljub
                  temu, neke zadeve se ponovijo, da si osvežimo spomin. Namreč, stalno se v tem
                  Državnem zboru pojavlja tista, bom rekel stara pesem v novih časih. Mi smo za
                  pravno državo. Jaz sem za pravno državo, ampak mi smo za pravno državo od danes,
                  od včeraj, pozabimo, ne gledati nazaj, od kosti do Adrie in ne vem koga še tam
                  drugih podjetij, Primexa in ne vem koga, ampak glejmo naprej, v svetle in bodoče
                  čase. Poglejte, na žalost nekateri niso bili in nismo bili pri oblasti in nismo
                  videli postopkov in delali oziroma uporabljali postopkov, ki so se v starih časih
                  uporabljali, posledica katerih je javni dolg zdaj, posledica katerih je tudi tale
                  zakon, o katerem govorimo, o poroštvu eni banki, da bo dala poroštvo drugi banki
                  in tako naprej. O tem ne želimo govoriti, ampak mi pravimo, pravno državo pa
                  želimo graditi. Mislim, da je osnova, če želimo pravno državo zgraditi, da se
                  pogovorimo o vsem tistem, kar še danes vpliva na naše življenje, na našo državo,
                  na naše državljane. In ne morem enostavno odmisliti sedaj. Jaz ne bom rekel tako,
                  kot je rekel moj kolega Poljšak, ko pa pridemo mi na oblast, bo pa to in to.
                     <stage>(Ne.)</stage> Ampak lepo bi pa bilo, dejansko lepo bi bilo, da tisti, ki
                  poznajo postopke, res pridejo zraven. Ampak izgleda, da nočejo. Naj si sami
                  odgovorijo, zakaj nočejo tega. Sumim, pa ne bom tukaj na glas povedal. Ampak, ne
                  želijo in pustijo zadevo, da teče naprej in pustijo, da nekdo promovira svojo
                  politiko in ne vem, svojo stranko ali kaj. Par argumentov, se zaključi debata, se
                  strokovno človeka oziroma tistega, ki govori kar pavšalno, na polovico, bi rekel
                  gospod Omerza, počez čez palec, ampak on je tudi govoril kar tako čez palec. Tudi
                  on ni dal eksaktnih podatkov, ampak zato, da nekoga diskreditira, reče, ti govoriš
                  čez palec, ti nakladaš, to si že zadnjič govoril in tako naprej in tako nazaj. To
                  so tisti argumenti, gospod Omerza. Namreč, spomnil vas bom, kar ste rekli danes.
                  Opozarjal sem, da je treba sprejeti zakon, da bi se določene luknje, tu misli v
                  zakonodaji in to, zamašile, da ne bi tudi odtekal denar tudi skozi by pass firme.
                  To so dejstva. To ve vsak otrok in o tem se lahko vsak v tem parlamentu pogovarja.
                  Denar je odtekal, prej je bilo rečeno za Primex, ni samo Primex, koliko firm je
                  to, ne vem na pamet, za čez stotine firm tu gre. In zdaj bi to radi nazaj dobili.
                  Zakaj ne sodelujete pametno? Tukaj predlagajte temu Podobniku, vzemi to in to,
                  naredi to in to, končaj, pa bomo takoj naredili. Ampak vi pravite, kaj vi pravite?
                  Pa prinesi že enkrat Podobnik ti svoje poročilo, tisto. Kaj bo prinesel poročilo,
                  če še tiste firme ni tukaj, da bi delala to. Pripravite to, ker znate, ker ste
                  bili zraven, ste bili v SDK-ju, to in to in to. Kar ste videli, tam dosegli,
                  videli nepravilnosti, na osnovi katerih ste predlagali zakon za luknje. Prinesite
                  tiste podatke, da bo to čimprej šlo. Ne pa tukaj trositi meglo, kot ste prej rekli
                  drugim. Jaz tudi pravim, da jo tudi vi trosite. Brez zveze je to. Nestrokovnjaki
                   znamo trositi tako meglo. Vi kot strokovnjak, je pa žalostno, da niste šli od te
                  megle naprej danes. Niste šli, nič niste rekli. Nič pametnega niste povedali, samo
                  nekomu ste nekaj očitali. Vam očitati, jaz sem danes samo ogledalo, ki je vam
                  nazaj poslalo tisto, kar ste vi pošiljali danes v eter in pošiljali svojim kolegom
                  tu.</p>
               <p>Dvakrat ste rekli, da je bilo narobe, da je 50% direktorjev od ene stranke. Saj ni
                  treba, da so člani stranke. Saj poznamo politiko, kako se pri nas v pravni državi
                  dela. Močna stranka ima ministre in tako naprej. Ne izbira sredstev, to so
                  dejstva, ker že njeni predniki niso izbirali sredstev za dosego ciljev in gre in
                  pokasira okoli. Saj ni treba, da so člani. Pa nič nikjer ni, morajo kar nakazati,
                  pa živijo, zdravo. Kaj je to važno, ali so člani stranke ali niso člani stranke.
                  Tukaj je treba iskati tudi pravno državo pri teh zadevah, ne pa metati tam gor
                  tistih 50%, morda jih je samo 49%. Dvakrat ste to omenili danes, zato sem si
                  zapisal, pa vam zdaj povem. Meglo ste sejali, nič drugega, nobenega
                  konstruktivnega predloga niste dali.</p>
               <p>Samo še toliko, oprostite, ker jemljem čas, ampak do petih ga imam. Razlika je med
                  nami in Evropo. Včeraj, ko smo sprejeli direktorja Varnostno informacijske službe
                  iz Nizozemske, sem ga vprašal, ko je razlagal, kako so pri njih strukturirani in
                  zadeve, kdo je komu podrejen, pa sem ga vprašal, ali je možno pri vas, da bi
                  recimo služba, ko bi bili direktor službe, minister pod katerega spada in
                  ministrski predsednik iz iste stranke, lahko prisluškovali, recimo, koalicijskemu
                  partnerju. Pa me debelo pogleda in pravi, kako si upate to sploh vprašati. Ali
                  veste, da meni moji delavci tega ne bi naredili. Ampak tu pri nas, ko se pa kar
                  eden za drugim trije direktorji te službe zamenjajo, pa se vprašaš, kaj je zdaj
                  to? In ko mi tam iz komisije za nadzor teh služb vprašamo ministrskega
                  predsednika, kaj je zdaj to, ni odgovora. Normalno da se pojavi sum. In ko ni
                  odgovorov za razne Primexe in za razne ne vem Adrie, lahko da je čisto čista, kot
                  je rekel danes gospod Kocjančič, da ni nobenega suma, dajmo to, vendar bom tudi
                  jaz rekel, gospod Omerza, zaključiti, ampak naj pridejo poleg tisti ljudje, ki to
                  poznajo. Podobnik ne more priti, ker ni bil v bivši strukturi, jaz tudi ne morem
                  priti, gospod Hvalica tudi ne more priti, ker pravi, da ni bil v bivši strukturi
                  in tako naprej, gremo lahko po vrsti. Pridite poleg tisti, pa ne bomo nič več o
                  tem govorili, pa ne bomo zapravljali dneve in dneve. Saj smo 4 dni, jaz trdim, 4
                  dni smo zapravili zaradi tega, ker sem že rekel, je Združena lista hotela ustaviti
                  denacionalizacijo za nekaj časa, potem pa bomo videli kaj bo. Pa smo zapravili 4
                  dni.</p>
               <p>Zdaj bomo zapravili še jutri recimo, ko bi lahko bili doma če bi to danes končali,
                  ampak vprašanje, če bomo jutri končali to zadevo, pa ne vem, danes ni bilo
                  nobenega argumenta tudi glede zakona, ampak gospod Jančar je pač sprovociral malo
                  takole privatno in jaz mislim zakaj, ker je ugotovil, da se je včeraj gospod
                  Podobnik preveč promoviral na TV. Jaz tega nisem gledal, so mi rekli, da je bilo,
                  nisem imel časa, sem prišel bolj kasno domov, ampak izgleda da je bil užaljen, ker
                  njega ni bilo na TV, ampak je bil Podobnik in zdaj se je malo maščeval. In nam je
                  zapravil popoldan. In to je navsezadnje čisto legitimno.</p>
               <p>Mi ta zakon verjetno bomo sprejeli, če nas bodo informirali Vlada in minister, da
                  nas bodo prepričali, ali pa bo spet preglasovano, bodo samo ene prepričali in
                  druge ne, to je drugo vprašanje in bomo šli naprej. Vendar nekaj smo se še
                  spomnili tudi za druga področja, ker področja se pa prepletajo, komisije se
                  prepletajo, zakoni se prepletajo, en dan gremo z ene strani notri skozi TAM, drugi
                  dan gremo skozi Splošno plovbo, tretji dan bomo šli skozi Primex in tako naprej,
                  stalno se pa vrtimo v nekem mediju, bom rekel, iz katerega ne moremo. Zakaj?
                  Ponovim še enkrat in končam. Zato, ker se nekateri sklicujejo na pravno državo,
                  nočejo pa niti kamenčka, niti drobca peska pridodati, da bi se ta pravna država
                  dejansko začela pri nas uresničevati. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jutri ob 10. uri oziroma takrat, ko bomo nadaljevali to točko dnevnega
                  reda, bo najprej dobil besedo za repliko gospod Igor Omerza, sicer se je k
                  razpravi pisno prijavil o zakonu gospod Žaro Pregelj.</p>
               <p>Za danes zaključujem sejo.</p>
            </sp>
            <stage type="time">(SEJA JE BILA PREKINJENA 21. DECEMBRA 1995 OB 16.50 URI IN</stage>
         </div>
      </body>
   </text>
</TEI>