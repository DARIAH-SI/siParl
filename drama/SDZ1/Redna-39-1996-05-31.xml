<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-39-1996-05-31">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">88B88DBC767C1CA4C1257832004838E3</idno>
               <idno type="URI">88B88DBC767C1CA4C1257832004838E3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-39-1996-05-31.DZ" n="39">
               <name>Redna</name>
               <date when="1996-05-31"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-39-1996-05-31.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 31. MAJA 1996 OB 10.20 URI.)</stage>
            <sp xml:id="SDZ1-Redna-39-1996-05-31.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani poslanci, gospe in gospodje! Pričenjam nadaljevanje 39. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Janez Vindiš, Rafael Kužnik, Geza Džuban, Alojzij Metelko, Peter Tancig, Jurij Malovrh, Leo Šešerko, Mateja Kožuh-Novak, Franc Zagožen, Danica Simšič, Polonca Dobrajc, Feri Horvat, Ciril Ribičič, Ivo Hvalica za pričetek seje eno uro, je tukaj, Irena Oman, Ciril Pucko, Bojan Korošec, Janez Zupanec in Janez Podobnik. Prosim, da ugotovimo prisotnost! Ugotavljamo prisotnost! Ugotavljam, da je navzočih 58 poslank in poslancev. Zbor je sklepčen in lahko nadaljujemo z delom.</p>
               <p>Na sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje nadaljevanje bomo pričeli z včeraj prekinjeno obravnavo 16. točke, to je predloga zakona o minimalni plači. Preostala pa nam je še 12.a točka dnevnega reda - to je predlog zakona o ureditvi določenih vprašanj, povezanih z graditvijo železniškega omrežja in objektov za gradnjo nove proge na razdalji Puconci - Hodoš - državna meja in drugega tira železniške proge na razdalji Koper - Divača.</p>
               <p>Prehajamo na nadaljevanje <title>16. TOČKE DNEVNEGA REDA - PRVA OBRAVNAVA PREDLOGA ZAKONA O MINIMALNI PLAČI</title>.</p>
               <p>Smo v splošni razpravi in imam prijavljene tri replike; gospod Pučnik, gospod Kociper, gospod Pavlica. So še aktualne? Gospod Pučnik.</p>
            </sp>
            <sp xml:id="SDZ1-Redna-39-1996-05-31.sp2">
               <speaker>DR. JOŽE PUČNIK:</speaker>
               <p>Hvala lepa za besedo. Lepe pozdrave. Jaz bi imel pravzaprav dve pripombi. Prva pripomba se nanaša na nesporazume, ki so se včeraj v vseh medijih nekajkrat ponavljali, zato bi stališče naše poslanske skupine in tudi moje osebno v zvezi s tem zakonom, še enkrat ponovil.</p>
            </sp>
            <sp xml:id="SDZ1-Redna-39-1996-05-31.sp3">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, mislim pa, da v glavnem kolegi klepetajo, prosim za pozornost.</p>
            </sp>
            <sp xml:id="SDZ1-Redna-39-1996-05-31.sp4">
               <speaker>DR. JOŽE PUČNIK:</speaker>
               <p>Torej k 1. točki bi najprej poudaril to, kar je bilo včeraj od mene in mojih kolegov nekajkrat ponavljano, še enkrat. Mi visoko cenimo dosežen sporazum med socialnimi partnerji, četudi nismo z rezultati čisto zadovoljni, ampak to so sklenili in to je potrebno spoštovati. Mi podpiramo težnjo Vlade in ostalih dveh socialnih partnerjev, da se ta sporazum uzakoni in da se s tem poveča možnost njegovega uresničevanja. In tretjič. Z našim zakonom imamo namen srednjeročno urediti neke od točk tega socialnega sporazuma, namreč samo minimalne plače. Vse ostale stvari ostanejo v kompetenci socialnih partnerjev in se bodo seveda o njih vsako leto znova ali kakorkoli drugače pogajali. Torej še enkrat. Naš zakon ne nasprotuje in ne ovira uveljavitve tega socialnega sporazuma. To je bilo včeraj na radiu nekajkrat rečeno in pravzaprav napačne interpretacije ne bi nadalje interpretiral.</p>
               <p>Druga stvar, druga pripomba se nanaša na gospoda ministra Ropa. On je verjetno včeraj v vsej tej naglici odgovorov in replik verjetno pozabil odgovoriti na moje vprašanje. Jaz sem ga zelo jasno vprašal naslednje. Kakšno je vaše oziroma stališče Vlade do obeh kompromisnih predlogov, ki naj bi omogočila uzakonitev tako socialnega sporazuma, kakor nadaljevanje sprejemanje tega predlaganega zakona? Torej, še enkrat, gospod minister, ali je za vas sprejemljiva rešitev, da se s prestavitvijo začetka učinkovanja, ali delovanja ali, veljave tega zakona o minimalnih plačah omogoči začetek zakonodajnega postopka za ta sporazum, kar je bil v bistvu naš predlog, in kakšno je vaše mnenje, če vam to ni sprejemljivo, o predlogu gospoda Janeza Podobnika, ki je predlagal, da bi se socialni sporazum - čisto natančno ne bi znal njegovega predloga razložiti - v okviru tega zakona, ki ga mi predlagamo, v obliki prehodnih določb ali rešitev za tekoče leto, prav tako lahko uzakonil? Torej v obeh primerih, gospod minister, gre za predloge, da se omogoči čim hitrejša uzakonitev socialnega sporazuma in njegovo izvajanje, in to, po vsem mojem razumevanju poslovniške logike, ne nasprotuje nadaljevanju zakonodajnega procesa v zvezi z zakonom o minimalni plači. Hvala lepa.</p>
            </sp>
            <sp xml:id="SDZ1-Redna-39-1996-05-31.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. K repliki je bil prijavljen tudi gospod Kociper - se odpoveduje. Želi še kdo besedo? Gospod minister.</p>
            </sp>
            <sp xml:id="SDZ1-Redna-39-1996-05-31.sp6">
               <speaker>MAG. TONE ROP:</speaker>
               <p>Bom zelo na kratko, ker me vsi opozarjajo. Torej, jaz sem včeraj že povedal: jaz podpiram enega od kompromisnih predlogov, dani so bili pa trije. In jaz podpiram kompromisni predlog gospoda Kocipra, to sem včeraj tudi zelo jasno povedal. Ta nam omogoča, da dejansko po tem, ko se sprejme zakon o uresničevanju socialnega sporazuma, Državni zbor obravnava zakon o minimalni plači, in da tudi nekatere od rešitev, ki so sedaj predlagane, vnesemo v ta zakon, predvsem pa tiste rešitve, o katerih smo govorili na matičnem odboru; to pomeni, da notri vnesemo predvsem tudi odvisnost minimalne plače od košarice življenjskih potrebščin in pa tudi od realne rasti bruto družbenega proizvoda.</p>
            </sp>
            <sp xml:id="SDZ1-Redna-39-1996-05-31.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp xml:id="SDZ1-Redna-39-1996-05-31.sp8">
               <speaker>IVO HVALICA:</speaker>
               <p>Hvala lepa. Spoštovani! Slučajno sem se javil prej, ampak sicer bi repliciral ministru. To ni kompromisni predlog! Mi imamo dva kompromisna predloga, ampak to pa ni kompromisni predlog. Jaz imam občutek, da se tu ne tehta več, kaj je dobro in kaj je slabo, ampak, ali je z vašega stališča to prav ali ne. In ker smo mi predlagali, jasno, ni prav, tudi če je dobro! Hvala.</p>
            </sp>
            <sp xml:id="SDZ1-Redna-39-1996-05-31.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč.</p>
            </sp>
            <sp xml:id="SDZ1-Redna-39-1996-05-31.sp10">
               <speaker>MIRAN POTRČ:</speaker>
               <p>Hvala za razjasnitev nekaterih vprašanj, ki se mogoče ne vsem enako, ampak meni in poslancem naše poslanske skupine zdijo bistvena, bi bilo dobro nekoliko jasneje vedeti nekaj odgovorov. In ti odgovori so pač takšni: ena ideja je, ali je možno, da imamo dva zakona pod predpostavko, da je podobna vsebina - jaz odgovora ne bom dal - ampak ali imamo lahko dva zakona s podobno vsebino hkrati v proceduri? Jaz moram reči, da je bil doslej odgovor vedno nesporno jasen, da ne. In zato jaz ne vem, ali je možen odgovor, da zakon v prvi obravnavi sprejmemo, da hkrati gremo na izredno sejo in sprejmemo zakon o izvajanju socialnega sporazuma, in da potem nadaljujemo z drugo obravnavo zakona o minimalni plači. Jaz prosim za takšen jasen odgovor! Sam, po dosedanji praksi trdim,  da to ni mogoče, ampak da ne bo tu vprašanje, ali na različne načine tolmačimo in razlagamo stvari in prosim, da nam to predsedujoči, ki med sejo tolmači izvajanje, pove, ali pa, da se naredi odmor in nekdo da o tem nek jasen odgovor.</p>
               <p>Drugo vprašanje pa je bilo, ali je mogoče sedanji zakon dopolnjevati s potrebno vsebino socialnega sporazuma. Tudi na to vprašanje bi želel odgovor. Moj razmislek je naslednji. Najbrž, če bi šlo v formalnem smislu za hitri postopek - da, ampak tokrat gre za postopek v treh obravnavah s precejšnjimi vsebinskimi popravki in če mi tudi v prvi obravnavi vgradimo izvajanje zakona o minimalni plači v to rešitev, bomo pač potrebovali še najmanj teden, 14 ali nekaj mesecev, da bomo lahko to realizirali, izvajanje zakona o minimalni plači pa po mojem poznavanju dogovora med socialnimi partnerji terja, da se do konca junija zagotovi tudi že s 1.7. striktno izvajanje tega sporazuma in res bi prosil, ker gre lahko za različno razumevanje stvari, lahko pa gre tudi za - uporabil bom enak izraz - sprenevedanje predlagateljev, ki bi želeli ustvariti vtis v javnosti, da so nekatere stvari mogoče, ki po moje niso mogoče in mislim, da bi jasen odgovor o tem vprašanju morali dobiti na tej seji. Za to pa ni pristojna niti Vlada niti ne vem kdo. Predsedujoči naj to na ustrezen način potolmači; če pa ne more, pa naj se zagotovi, da bo takšno ustrezno tolmačenje dano, da se ne bo ustvarjal vtis, da se res želi nekaj zamegljevati. Vsaj po mojem so stvari zelo jasne. Hvala.</p>
            </sp>
            <sp xml:id="SDZ1-Redna-39-1996-05-31.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Repliko ima gospod Hvalica.</p>
            </sp>
            <sp xml:id="SDZ1-Redna-39-1996-05-31.sp12">
               <speaker>IVO HVALICA:</speaker>
               <p>Hvala. Spoštovani! K prvemu vprašanju, ki ga je postavil gospod Potrč in h kateremu nimam pripomb oziroma se strinjam, bi dodal naslednje. To je tako in tako poslovniško jasno, da to ne more biti, saj do sedaj je to tako veljalo, ampak sprašujem se naslednje. Govorimo vendar o nekem fantomatičnem zakonu, ki ga še ni. Zdaj se bom rahlo korigiral, ker včeraj po seji mi je minister Rop tam zunaj pokazal faksirani tekst - če sem si zapomnil - faksirani tekst. Na faksu je datum 23.5. - tako dobro pa vidim zaenkrat - ki je bil počečkan levo, desno, zgoraj in spodaj brez podpisa, brez glave in brez repa. To je do sedaj vse, kar vem o tem fantomatičnem zakonu. Lepo vas prosim, dokler takšen zakon ni vložen v Državnem zboru, za nas ne pomeni, da ostaja kakšen zakon. Hvala lepa.</p>
            </sp>
            <sp xml:id="SDZ1-Redna-39-1996-05-31.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-39-1996-05-31.sp14">
               <speaker>ZMAGO JELINČIČ:</speaker>
               <p>Hvala lepa za besedo. Včeraj je padla cela kopica težkih besed v zvezi s tem zakonom. In vendar mislim, da je prav, da se je ta razprava tako razvnela in prav je tudi, da se razčistijo nekatere stvari, ki nekako v tej silni zgodbi o uspehu, ki jo poje naša slovenska vlada s svojim dirigentom, gospod Drnovškom, nekako ne ustrezajo. Mislim, da zakon, ki je vložen, in sicer ta predlog zakona o minimalni plači moramo obravnavati in mora iti v nadaljnjo razpravo. Vse mogoče zadeve se v Sloveniji urejajo pod mizo. Obisk papeža naj bi stal Slovenijo trenutno do okrog 11 milijard tolarjev. Vse skupaj je razporejeno in razdeljeno po raznih ministrstvih, skrito po raznih predalih, pod raznimi oznakami. Tovarne in podjetja, ki so v stečaju, so v veliki meri darovali denar, ki bi ga morala dati kam drugam. Španski predlog, ki ga bomo, na katerega je polovica oziroma...</p>
            </sp>
            <sp xml:id="SDZ1-Redna-39-1996-05-31.sp15">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič, sedaj vas moram opozoriti, da govorimo o minimalni plači, zakonu o minimalni plači, ne pa o raznih obiskih, španskih predlogih in podobnih zadevah. Prosim, da se držite teme, sicer vas bom prekinil.</p>
            </sp>
            <sp xml:id="SDZ1-Redna-39-1996-05-31.sp16">
               <speaker>ZMAGO JELINČIČ:</speaker>
               <p>Gospod predsedujoči, hočem pojasniti, zakaj bomo za to, da gre zakon v nadaljnjo obravnavo. In mislim da, če se včeraj nikogar ni prekinjalo, ne vem, zakaj vi mene danes prekinjate.</p>
            </sp>
            <sp xml:id="SDZ1-Redna-39-1996-05-31.sp17">
               <speaker>PODPREDSEDNIK MIROSLAV MOZETIČ:</speaker>
               <p>Danes je danes, včeraj je bilo včeraj.</p>
            </sp>
            <sp xml:id="SDZ1-Redna-39-1996-05-31.sp18">
               <speaker>ZMAGO JELINČIČ:</speaker>
               <p>In jutri bo jutri, upam vsaj. Slovenija izgublja kredibilnost in svoj denar. Denar trošimo levo, desno in kot sem dobil podatke, imajo recimo na SDK nekateri vodilni uslužbenci tudi 900.000 tolarjev plače, da ima 4.500 ljudi v Sloveniji višje plače kot poslanci, ki smo vedno blateni. Namreč v veliki meri novinarji tekmujejo s tem, kdo bo bolj oblatil poslance zaradi njihove plače, pozabljajo pa, da vsaj 4.500 ljudi dobiva bistveno višje plače, med njimi tudi nekateri uslužbenci Državnega zbora, ki so zgolj uslužbenci, medtem ko drugi uslužbenci dobivajo tam 35.000 tolarjev, ali referentke 50.000 do 60.000 tolarjev. Mislim, da je to potrebno urediti, nujno potrebno urediti. In da se bo zadeva začela urejati, mislim, da mora iti predlog zakona v drugo obravnavo. Hvala.</p>
            </sp>
            <sp xml:id="SDZ1-Redna-39-1996-05-31.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-39-1996-05-31.sp20">
               <speaker>DR. JOŽE PUČNIK:</speaker>
               <p>Spoštovani! Jaz bi se znova vrnil k temu poslovniškemu problemu, ki po včerajšnji razlagi gospoda Baškoviča, le ni nepremagljiv, če sem ga pravilno razumel. Gre po eni strani za to, da se mi tukaj, preden preidemo h glasovanju, odločimo, kaj je argument nasprotnikov tega zakona - ali je argument poslovniške narave, tukaj ponujamo predloge, kako bi se ta problem lahko rešil in nihče teh predlogov s poslovniškimi argumenti doslej prepričljivo ni zavrnil; to je prva zadeva. Če je pa argument proti temu zakonu drugačne narave, vsebinske ali politične, ali koalicijske ali kakršnekoli druge, potem prosim, gospe in gospodje, povejte to jasno tukaj, da ne bomo tukaj kradli drug drugemu čas, da lahko preidemo h glasovanju. Kajti potem, če so ti razlogi politični, koalicijski in vsebinski, potem nima nobenega smisla nadalje razpravljati, ker je odločitev, politična odločitev, izgleda, že davno padla. In prosim, ne vodite nas za nos in se ne izgovarjajte na poslovniške probleme, če ste se na tihem že predvčerajšnjim odločili, da je ta zakon potrebno pokopati!</p>
               <p>Druga pripomba: mi zakona, ki ga Vlada obljublja, kot poslanci še nismo dobili na klop, četudi so že včeraj nekatere poslanske skupine prav zaradi tega zakona že predlagale umik tega zakona. Predlagajo nek umik konkretnega predloga v imenu neke nebulozne obljube, ki nekje je, morda že tukaj v hiši, ali pa tudi to ne.</p>
               <p>In zadnja pripomba, gospod minister, odnos Vlade, kako se ponaša, kako določa svoj odnos do nekega, v Državnem zboru predloženega zakona, ki je že v obravnavi, je pravzaprav škandalozen. Odločitev, da bo vsak zakon, ki trenutno ne ustreza Vladi, enostavno zavržen tukaj, četudi se istočasno govori, da se bo čez mesec dni že zakon z isto vsebino ali približno takšno vsebino znova predložil. To je, gospod minister, vaš odnos do parlamenta in do parlamentarizma! To je vaš odnos do tega, zato ker ostaja popolnoma v okviru starega volontarizma, češ, mi imamo večino in lahko naredimo karkoli hočemo! Neka osnovna pravila spoštovanja do parlamenta niti ta Vlada niti ta koalicija nikoli ni pokazala. In jaz upam, da se bo to v Sloveniji kdaj tudi v tem pogledu spremenilo. To je čisti volontarizem! Pomislite, zakon, ki je v postopku v parlamentu, je nekaj takega kot nek papir, ki pride vam na mizo - če vam je prav, je v redu, če ne, ga pa vržete v koš! Tako vi delate kot predstavnik Vlade tukaj v slovenskem Državnem zboru. Hvala lepa.</p>
            </sp>
            <sp xml:id="SDZ1-Redna-39-1996-05-31.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-39-1996-05-31.sp22">
               <speaker>MAG. TONE ROP:</speaker>
               <p>No, če dovolite, bi odgovoril na nekaj teh trditev, ki so bile, pa tudi odgovoril na nekatera vprašanja. Morda bi začel s tem zadnjim delom, o katerem je govoril gospod Pučnik in bi rad prikazal seveda ta pristop kot škandalozen. Rad bi seveda  šel s področja, kjer veljajo argumenti, na področja, kjer veljajo pač druga pravila, to pomeni nadiranje, zanikanje in podobno, in seveda tudi etiketiranje. Mi mislimo, da smo včeraj lahko dosti jasno tukaj videli in tudi slišali, da temu ni tako. Mi smo vam, gospod Pučnik, zelo jasno povedali že na matičnem odboru, da vaš zakon, ki ste ga vložili, tudi strokovno ni dodelan, in vi ste sami pristali na to, da ga dodelamo. Dobro smo vam razložili in smo vam tudi citirali ustrezno evropsko socialno listino iz 70. let, ki ste jo vi tukaj tudi prečitali, in iz katere je bilo zelo jasno povedano, da ste na način volontarizma, če si lahko to dovolim, kot ste tudi vi poenostavljeno povzeli tista določila evropske socialne listine, ki so vam ustrezala in pri tem seveda niste upoštevali vseh. Sami ste včeraj tukaj navajali a, b, c in podobno, sami ste včeraj primerjali brezposelnost in pa problem minimalne plače s hruškami in jabolkami, in jaz sem vam točno povedal in še vedno trdim, da temu ni tako in da če pogledate najnovejše dokumente s področja evropske socialne politike, potem vidite, da sta to dva problema, ki ju je treba v okviru socialne politike reševati. Mislim, da smo vam zelo zelo, do potankosti in tudi dovolj spoštljivo do vas, vsaj jaz sem se vedno trudil, razlagali in vam poskušali pojasnjevati, kateri so razlogi, zaradi katerih ne moremo pristati in, vsaj tak je bil vtis, tudi večina poslancev ne more pristati na vaše argumente. Razlogi so dvojni, razlogi so pravno tehnične narave in o tem bo verjetno še govor, in razlogi so tudi vsebinski. In daleč od tega je, da bo predlog, ki ga bomo pripravili, če bo seveda tako Državni zbor odločil, bil takšen kot je vaš. Na pamet vzeti neke odstotke in pri tem ne upoštevati mednarodnega okolja, pri tem ne upoštevati dejanskih razmer pri nas, na katere vi opozarjate, vi ste včeraj bili tisti, ki je rekel, da moramo upoštevati razmere pri nas, vi ste bili tisti, ki je na samem odboru opozoril, da je treba tudi košarico življenjskih potrebščin pri minimalni plači upoštevati, skratka, gre za cel kup vsebinskih argumentov, ki so vam bili zelo jasno pojasnjeni in ki se jih zavedate. In ne vidim resnično nobenega razloga za to, da govorite tukaj o škandaloznem pristopu in podobno. Nihče, nihče, po mojem, v tem Državnem zboru, niti Vlada ne želi vašega predloga kar na pamet zavreči in to kaže tudi razprava, ki je dolgo tekla in bo očitno še dolgo tekla, in je prav, da teče o vseh argumentih, ki jih vi imate, in tudi o argumentih drugih. In če imajo drugi drugačne argumente, potem to ni škandal, ampak so različni argumenti. In jaz razumem, da se tukaj ravno to dogaja: soočajo se različni argumenti in seveda tisto, kar odloči večina v parlamentu, poslanci, tisto je potem tudi sprejeto, tako da odločno zavračam tezo, da je naš pristop bil takšen! Mi smo se tudi vnaprej z vami pripravljeni pogovarjati o argumentih in na vsebinski način. In povedal sem, da sta dva razloga bila in to imate tudi pojasnjeno v razlagi in pa v mnenju Vlade. Tako, da mi je resnično žal, moram reči, da se zdaj začenjajo uporabljati takšni argumenti, ker sem razumel, da doslej so vendarle veljali samo argumenti, ne pa etikete.</p>
               <p>Kar se tiče tistega, kar je gospod Hvalica rekel, jaz sem mu resnično pokazal včeraj ta zakon, ker sem mu pač želel pokazati tekst, dobronamerno sem to naredil, in ob tem bi samo to spet povedal, kar sem včeraj že povedal, da ne gre za fantomatični zakon, kot pravi gospod Hvalica. Jaz sem včeraj povedal, da je ta zakon obravnaval Ekonomsko-socialni svet in da je bila to osnova, da se je sploh socialni sporazum podpisal. Vi veste, kdaj je bil socialni sporazum podpisan. In včeraj je Vlada dokončno, tako kot sem vam povedal, ta čas, ko smo mi bili tukaj, sprejemala ta zakon in ga sprejela in zakon je bil danes dopoldne uradno vložen v Državni zbor in to lahko ustrezne službe preverijo. Mi smo šli to tudi, jaz sem šel osebno preveriti, če je uradno zakon vložen. Tako da, zakon je tukaj, je uradno vložen in ureja enako problematiko, torej tudi minimalne plače. Hvala.</p>
            </sp>
            <sp xml:id="SDZ1-Redna-39-1996-05-31.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsončeva.</p>
            </sp>
            <sp xml:id="SDZ1-Redna-39-1996-05-31.sp24">
               <speaker>MARIA POZSONEC:</speaker>
               <p>Hvala lepa. Spoštovani! Dejstvo je, da sta se v zadnjih letih zaradi gospodarskih sprememb izoblikovala v naši družbi dva sloja. Eni, ki pretirano in ne v skladu z vloženim delom bogatijo, drugi, ki so, ne posvoji krivdi, prišli v težak gospodarski položaj. In mi poslanci, ne iz prejšnjega, iz tega mandata, nismo znali preprečiti siromašenja naših državljanov. Nismo znali reagirati na odliv kapitala iz države, na brezposelnost, na divjo privatizacijo in bi še lahko naštevala. In naša krivda je tudi to, da nismo znali ali hoteli za pravičnejšo lestvico obdavčevanja olajšati položaj teh ljudi. Ker veriga je močna le toliko, kolikor je v njej najslabši člen. Mislim, da naša skupna zgodba o uspehu je takšna, kakršen je položaj teh ljudi z minimalno plačo. Sedaj pa mislim, da imajo dovolj z našimi besedami izraženih skrbi. Za te besede ne morejo kupiti ne mleka ne kruha. Pozni smo, prepozni. In rajši poglejmo, kakšne so te nujne in hitre rešitve, ki jih predlaga Vlada, če se je naša Vlada končno spametovala in prav tako poskrbimo za srednjeročne rešitve. Upam, da daljnoročne ne bodo potrebne. Hvala lepa.</p>
            </sp>
            <sp xml:id="SDZ1-Redna-39-1996-05-31.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-39-1996-05-31.sp26">
               <speaker>VITODRAG PUKL:</speaker>
               <p>Hvala za besedo, predsedujoči. Spoštovani! Iz razprave gospoda ministra, sem povzel pravzaprav dvoje. Prvo, da se sklicuje na pravno formalne razloge, in sicer da bi sprejem našega zakona v prvo branje, dovolite, da rečem, ker gre za skupino socialnih demokratov, našega zakona, pomenil tudi, da bi se zavrnil sprejem zakona, ki bi sankcioniral doseženi socialni sporazum. Iz razprav včeraj, zlasti včeraj in tudi danes, je bilo nekako zaključiti, da vsaj pri razpravah nobena od strank dejansko ni nasprotovala potrebi, da bi se zakon o minimalni plači sprejel, pač pa so se za odklonitev sprejema sklicevala na to pravno formalno okoliščino, češ da bi se utegnilo zgoditi oziroma da bi se zgodilo, da bi sprejem tega zakona v prvo branje zavrl sprejem zakona, ki bi sankcioniral doseženi sporazum. No, danes sem iz besed ministra povzel tudi to, da je ocenil, da so bolj važni bistveni vsebinski pogovori, ki jih je seveda gospod minister nanizal in ki so v tem, da pač ta predlagani zakon ni ekonomsko opravičljiv, da je treba gledati evropsko listino v vsej njeni razsežnosti, ocenjevati najnižjo plačo v zvezi s temi elementi in pa seveda tudi simptomatiko brezposelnosti, ki se, razen pri nas, pojavlja v celi Evropi. Smo tedaj prišli dokončno do te razjasnitve, da gre tu le za vsebinsko nasprotovanje temu zakonu in ne za pravno formalno? Predlagam zato - sklicujem se na to, kar je govoril doktor Pučnik - da bi najprej ugotovili, in sicer, da bi ustrezna služba obrazložila, ali vpliva sprejem tega zakona v prvo branje na sprejem zakona, ki bi sankcioniral doseženi družbeni sporazum? Osebno sem prepričan, da ne; gre za dvoje različnih zakonov. En zakon samo sankcionira doseženi sporazum, dočim ta zakon, ki bi začel v svoji posledici veljati po prenehanju sporazuma, ne more vplivati na obravnavo in sprejem zakona kot ga je oziroma kot bi ga predlagala Vlada. S tem bi se izognili nadaljnjim nepotrebnim in pa ostrim razpravam s tem, da bi se nekateri spet sprenevedali in trdili pred javnostjo, da so za sprejem zakona o minimalni plači, da jih pa ovira samo strah pred tem, da ne bi bil sankcioniran sporazum, ki je že bil dosežen.</p>
               <p>Kar tiče pa samih vsebinskih ugovorov, bi pa le bilo treba premisliti. Jasno je, da je prvo ohranitev delovnih mest in zmanjšanje brezposelnosti, drugo pa je, da ne morejo ljudje živeti s tako minimalno plačo, ki jim ne zadošča niti za osnovno preživljanje. Jasno pa je tudi, da dostojna minimalna plača ne ogroža razvoja gospodarstva, je sicer soodvisna, prej obratno, in da je cel kup drugih rezerv, tako v gospodarstvu kot v državi, ki bi lahko nevtralizirale morebitne negativne posledice. Moj predlog je, da bi najprej pravno službo, da da ustrezno pojasnilo in potem o stvari razpravljati naprej. Hvala lepa.</p>
            </sp>
            <sp xml:id="SDZ1-Redna-39-1996-05-31.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp xml:id="SDZ1-Redna-39-1996-05-31.sp28">
               <speaker>IVO HVALICA:</speaker>
               <p>Hvala lepa. Spoštovani! Moja replika gre gospe Marii Pozsonec, ki je sedaj ni tu. Pravzaprav, jaz se strinjam z njeno razpravo. Edino nekaj me moti. Rekla je: "Pozni smo". Pozni so, mi smo vložili zakon 23.3.1995. Kdo je kriv, da je ta zakon bil v hladilniku leto in pol? Modro vodstvo Državnega zbora? Torej mogoče je to krivo, mi poslanci nismo krivi. Mi - ponavljam - smo to pravočasno poizkušali urediti. Kriva je Vlada. Hvala.</p>
            </sp>
            <sp xml:id="SDZ1-Redna-39-1996-05-31.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pučnik.</p>
            </sp>
            <sp xml:id="SDZ1-Redna-39-1996-05-31.sp30">
               <speaker>DR. JOŽE PUČNIK:</speaker>
               <p>Gospod minister je predlagal, da se vrnemo k argumentom, kolega Pukl je podal analizo trenutne situacije. Mislim da je pravilno ugotovil, da poslovniških ovir za nadaljnje sprejemanje, obravnavo tega zakona ni, obstajajo potem samo vsebinski razlogi. Zato je potrebno zdaj, čeprav vem, da je že težko poslušati te stvari, še enkrat opozoriti na nekatere vsebinske razloge, ki nas vodijo do tega, da mislimo, da je takšen zakon in takšna ureditev tega vprašanja nujno potrebna. Prvič, nepravilno je, po mojem ekonomsko nevzdržno, da se prav minimalne plače postavljajo kot tisti dejavnik, kot tista sestavina stroškov podjetja, od katere bi bila odvisna naša konkurenčnost. To je, oprostite, kolegice in kolegi, cinizem! Mi dobro vemo, za kakšen fizični obseg dohodkovnih stroškov gre v gospodarstvu. In to je sigurno kot celota stroškov nek dejavnik, nek faktor, ki tudi vpliva na konkurenčnost podjetij, to je seveda res. Ampak zdaj to izgraditi na minimalnih plačah, pustiti pa srednje, višje in najvišje plače tukaj povsem v miru in tako naprej, to jaz dejansko lahko imenujem samo cinizem! In četudi bo kdo rekel, da zganjam socialno demagogijo, bom kljub temu še eno misel povedal, čeprav je nekoliko primitivna, bi rekel. Poglejte, če gremo po ljubljanskih ulicah, po mariborskih, koprskih, kranjskih, kjerkoli v Sloveniji, pa pogledamo, kakšna vozila tukaj v Sloveniji imamo, potem vidimo, da je pravzaprav vsaj en dobršen del slovenskih delavcev ali zaposlenih res dobro situiran, hvala bogu, bi rekel. Ampak prosim, če je stanje tako, ne zdaj začeti uveljavljati načela konkurenčnosti našega gospodarstva pri minimalnih plačah! Jaz nimam izračunov, kaj to pomeni kvantitativno, kakšne razlike; dali bi se tu sigurno zelo zanimivi izračuni narediti, koliko procentov celotnih stroškov in tako naprej. Torej, postavljanje stroškovnega vprašanja, vidika konkurenčnosti kot argumenta proti državni ureditvi problema minimalnih plač, ponavljam, je socialni cinizem.</p>
               <p>Druga stvar, ki je tukaj, tukaj sva se včeraj z gospodom ministrom sporekla nekoliko glede te moje primerjave hrušk in krompirja, ali hrušk in jabolk - saj ni važno. Poglejte, za kaj gre tukaj. Gre za to, da mi s procenti, s katerimi označimo minimalne plače v eni ali drugi državi, ne moremo operirati enostavno iz naslednjega dejstva, ker je mogoče potrebno v Sloveniji porabiti 50, 60, 70% povprečne plače za preživetje, v bogatejših okoljih je ta procent seveda vedno nižji, ker so pač druge potrebe ali pa varčevanje itn. In še v tej zvezi. Če mi pogledamo strukturo tistih, ki varčujejo v slovenskih bankah, in mi imamo, kot dobro veste, težke milijarde, ki jih naši prebivalci varčujejo, tudi to pozdravljam in je znak, pozitiven znak, tako na deviznih računih kakor na tolarskih računih. In kaj mislite, ali so med njimi, ki tam varčujejo, tudi tisti, ki bi prišli v poštev pri olajšavah s tem zakonom o minimalnih plačah? Čisto sigurno jih ni, čisto sigurno jih ni. Torej, če mi razmišljamo o konkurenčnosti, dajmo mi vzeti celotno stroškovno področje in je potrebno potem seveda tudi pri Vladi pričakovati nekoliko več poguma, da se spoprime, če je o tem prepričana, da je ekonomsko nujno, tudi s socialnimi skupinami, ki so bistveno močnejše, ki dosti bolj radikalno in ostro reagirajo itn., ne pa - oprostite - ne pa se spoprijemati s tistimi, ki jih lahko, ne da bi kogarkoli podcenjeval, imenujemo pri nas, žal, reveže.</p>
               <p>In mogoče še zadnji, znova seveda ponovljeni argument. Gospodarstvo, torej tisti, ki delajo, ne delajo boljše samo zaradi večje plače, temveč je tukaj ta motivacijski splet mnogo bolj kompliciran, od prestiža, položaja, razne druge socialno-psihološke kategorije igrajo tu bistveno vlogo. Seveda, te druge kategorije igrajo bistveno vlogo, če je osnovna eksistenca zagotovljena. Dokler pa osnovna eksistenca ni zagotovljena, vsi tisti prestižni, bi rekel, mehanizmi vzpodbujanja k večji storilnosti ne pridejo sploh v poštev, ker ljudje morajo stalno misliti na to, ali bodo shajali do konca meseca, da ne govorim o šolanju, kulturnih potrebah itn., kar tako ali tako v teh minimalnih plačah sploh ni vsebovano. To pač tisti, ki odločamo ali ki odločajo minimalne plače, sploh še izhajamo iz hipoteze, da ta krog prebivalcev sploh nima drugih potreb. Recimo dopuste. Koliko od teh hodi na dopust? Da obiskujejo, kaj jaz vem, da si kupijo kakšno knjigo, naročajo časopis ali kaj drugega. To sploh ne pride v poštev, ta del prebivalstva sploh pač nima potrebe in zakaj naj bi jo imel itn.? To je tisto, kar imenujem socialni cinizem v okviru vsega tega argumentiranja. Torej, gospod minister, če mi razpravljamo zdaj o konkurenčnosti, da ne moreš nečesa razdeliti, kar ni ustvarjeno, to je seveda res, tu imate popolnoma prav, samo prosim, ne ustvarjati, ne dvigati te konkurenčnosti ali česarkoli Slovenije na račun teh, ki so na robu bede.</p>
               <p>In še ena pripomba, gospod minister, glede instrumenta, s katerim bi se lahko določala vsakokratna višina minimalne plače. Jaz se strinjam, da bi bilo koristno in tudi morda nujno potrebno vgraditi korektiv, ki ste ga vi imenovali, ki sem ga tudi sam na komisiji imenoval, namreč strošek, to tako imenovano košarico ali karkoli. Neodvisno, da nimam čisto velikega zaupanja do te košarice, ampak to je drugi problem, tudi tukaj bo potrebno stvari preveriti, ampak to ni zdaj aktualno. Jaz mislim, da je to mogoče, da je to mogoče recimo v drugi obravnavi, v tisto lestvico, ki nakazuje splošni okvir po letih, da bi se nekje približali tem 66%, ne 68%, kakor zahteva listina, bi lahko povezali z variablo, recimo, gibanja stroškov. To je mogoče, bodisi preko povprečne plače bodisi vezano na povprečje, koliko je procentov. Jaz ne vem, to so različne možnosti, seveda različni instrumenti, kjer bi se dalo v ta osnovni model vgraditi en dodatni korektiv v smislu, da se življenjski stroški upoštevajo in da ne prepustijo dinamike gibanja minimalne plače nekim abstraktno določenim procentom, kakor so v tej tabeli, temveč se variabilizirajo tudi z dodatno variablo ali z dodatnim kriterijem instrumentov v obliki vsakokratnega povečevanja življenjskih stroškov. Tehnično, gospod minister, je zadeva rešljiva. Poslovniško je zadeva rešljiva. Mnenje pravne službe je bilo sestavljeno iz dveh elementov. Prvi element po poslovniku odloča predsednik o dodelitvi v okviru svojih kompetenc itd., drugo, nekoliko - kot je rekel gospod Baškovič - bolj osebna ali individualna interpretacija problema. Tam je prišel do izraza njegov dvom, ali je sprejemljivo, pravno sprejemljivo, da bi bil med sprejetjem zakona in začetkom delovanja tako velik časovni razmak. Tako sem ga jaz razumel. Dvomim, da bi bila to zelo nujna ovira, da bi to rekli. Mi lahko rečemo: čez leto dni začne veljati, drugič pa tako in tako zakon še ni sprejet in bo gotovo manj kot leto dni. Torej, gospod minister, da zaključim. Poslovniško ni ovir, vsebinsko je nevzdržno, če je to vaše mnenje, da bomo gradili konkurenčnost slovenskega gospodarstva na tistih, ki so najbolj revni, ki najmanj zaslužijo, ki so res na robu bede. Upam, da tega niste resno mislili. Če pa je to samo ena od sestavin v strukturi stroškov, kar bi bilo logično, potem vas prosim, gospod minister - žal tega podatka nimam - za navedbo tega procenta, kaj bi premik v minimalnih plačah pomenil za dvig, ali kako bi učinkoval na dvig stroškov dela v celotni masi.</p>
               <p>Mnenja sem, da vsebinskih razlogov za zavrnitev tega zakona, ki ga lahko v drugem branju še vedno preciziramo in tudi nekako popravimo, če je nujno potrebno, ni. Razlogi so lahko samo politični ali pa celo - moram res reči, to je zopet očitek - dnevno politični. Verjetno bomo morali priti do zaključka, ker  že drug drugemu presedamo, da se argumenti tudi že deloma ponavljajo - priznam, tudi sam jih ponavljam - ampak zadeva je toliko važna in toliko pomembna in poleg tega še čisto načelnega pomena za pojmovanje nadaljnje poti in nadaljnjega razvoja te države, ali jo bomo vodili nekam, kaj vem kam, v nek zgodnji liberalizem ali zgodnji kapitalizem, ali pa bomo skušali s tržnim gospodarstvom prevzeti tudi pozitivne elemente tržnega boja, se pravi, elemente pravne države in občutka odgovornosti te države, da prepreči, da bi nekateri ljudje, ki so pripravljeni delati, ki delajo, tudi za svoje delo bili v toliki meri plačani, da lahko preživijo. Če tega ne sprejmemo kot osnovno načelo, potem je res težko še naprej racionalno diskutirati. Hvala lepa.</p>
            </sp>
            <sp xml:id="SDZ1-Redna-39-1996-05-31.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Proceduralno, gospod Hvalica.</p>
            </sp>
            <sp xml:id="SDZ1-Redna-39-1996-05-31.sp32">
               <speaker>IVO HVALICA:</speaker>
               <p>Hvala lepa. Spoštovani! Pred kakšno minuto sem prejel na mizo predlog zakona o izvajanju socialnega sporazuma za leto 1996, ki ga je danes v Državni zbor vložila Vlada. Nisem opazil, da bi vsi dobili, mislim da smo prve izvode dobili vodje poslanskih skupin ali nekaj podobnega, kakorkoli že, predlagam naslednje: da se razprava o predlogu zakona, ki ga imamo sedaj na dnevnem redu, prekine, dokler ne dobimo vsi poslanci ta predlog zakona in vidimo pravzaprav, za kaj gre. Na brzino sem videl marsikaj, na brzino sem ugotovil tudi neke napake, ki potrebujejo lektoriranje, stavki brez povedkov in podobno - ampak to se zgodi pri takšni brzini. Torej moj predlog, sicer baziram na drugem odstavku 71. člena poslovnika, torej predlagam, da začasno prekinemo to razpravo, dokler se ne seznanimo s predlogom zakona, ki ga je vložila Vlada. Hvala lepa.</p>
            </sp>
            <sp xml:id="SDZ1-Redna-39-1996-05-31.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, gospod Hvalica, če bi jaz zdaj prebral na glas drugi odstavek 71. člena poslovnika, mislim, da ni temelj za prekinitev. Če je na podlagi razprave treba pripraviti predloge odločitev ali stališč, se razprava prekine in se nadaljuje po predložitvi teh predlogov, ne o tem zakonu, ki ste ga prejeli na klop, pač o tem, o katerem teče razprava je treba nekaj pripraviti. Če pa želite za posvetovanje, potem povejte.</p>
            </sp>
            <sp xml:id="SDZ1-Redna-39-1996-05-31.sp34">
               <speaker>IVO HVALICA:</speaker>
               <p>Hvala lepa. Ne, predlagam tako, kot sem rekel, namreč ta predlog zakona, ki ga je vložila Vlada, je lahko razlog za enega izmed kompromisov, jaz sicer vem za dva, minister Rop je dodal še tretjega, in zato se lahko, po mojem razumevanju drugega odstavka 71. člena, tudi na tej osnovi. Sicer pa na splošno predlagam, da ne razpravljamo naprej, dokler se vsi poslanci ne seznanijo s predlogom zakona, ki ga je vložila Vlada, ki obravnava tudi minimalno plačo - tako piše v ciljih in načelih zakona: "Temeljni cilj zakona je zagotoviti izvajanje socialnega sporazuma za leto 1996, dogovorjene politike plač in izplačilo plač najmanj v višini minimalne plače." Torej gre za isto vsebino in zaradi tega predlagam, da se poslanci najprej seznanimo s predlogom tega zakona, potem pa nadaljujemo razpravo. Hvala.</p>
            </sp>
            <sp xml:id="SDZ1-Redna-39-1996-05-31.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, razlog sicer ni pravi, odmor bom dal, vendar pred tem bom prebral še eno obvestilo, ki ga boste tudi dobili, predsednika Državnega zbora, ki pravi: "Z dopisom številka...", bom izpustil številko, "z dne 30. maja 1996...", to piše Vladi Republike Slovenije, "ste Državnemu zboru Republike Slovenije poslali v obravnavo predlog zakona o izvajanju socialnega sporazuma za leto 1996, hitri postopek. Dne 22.3.1995 sta poslanca Ivo Hvalica in dr. Jože Pučnik predložila Državnemu zboru v obravnavo predlog zakona o minimalni plači, prva obravnava. Ker zakonodajni postopek o predlogu zakona, ki sta ga predložila poslanca, še ni končan, vas obveščam, da sem na podlagi četrtega odstavka 140. člena Poslovnika Državnega zbora zadržal dodelitev predloga zakona, ki ste ga Državnemu zboru predložili v obravnavo. Predsednik zbora: Jožef Školč." Prekinjamo sejo, nadaljujemo ob 12.00 uri.</p>
            </sp>
            <stage type="time">(Seja je bila prekinjena ob 11.10 uri in se je nadaljevala ob 12.03 uri.)</stage>
            <sp xml:id="SDZ1-Redna-39-1996-05-31.sp36">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Povabilo v sejno dvorano še vedno velja. Ugotavljamo prisotnost! Ugotavljamo prisotnost! (31 prisotnih.) Ponovno ugotavljam prisotnost in prosim spoštovane kolegice in kolege, da se nam pridružijo. Ugotavljamo prisotnost! (46 prisotnih.) Ugotavljam, da smo sklepčni in lahko nadaljujemo z delom. Imam prijavljenih še nekaj razpravljalcev. Gospod Verzolak, gospod Pavlica.</p>
            </sp>
            <sp xml:id="SDZ1-Redna-39-1996-05-31.sp37">
               <speaker>MILOŠ PAVLICA:</speaker>
               <p>Hvala lepa. Bom sicer kratek. V bistvu sem se na nek način prijavil za repliko. Tudi že včeraj sem se prijavil za repliko, pa sem danes od nje odstopil, ker replika po določenem času skoraj nima več pravega efekta. Prva zadeva, ki sem jo mislil replicirati, to je ta poslovniški zaplet, ki je nastal okrog predloga zakona v odnosu do drugega zakona, ki ga je predlagala Vlada, je med tem časom, upam, razčiščen, tako da tukaj pravzaprav po moji oceni ni več dvomov o tem, da bi sprejetje tega zakona v prvi obravnavi pomenilo blokado sprejetja zakona, ki bi uresničeval socialni sporazum, kar sem se tudi sicer bal in kar sem včeraj spraševal Sekretariat za zakonodajo. Sedaj, kako je s tem časom, ali je to naključno ali ne naključno, ali je ravno sedaj in tako naprej, potem se seveda gotovo da s političnega vidika govoriti. Moram reči, da pa osebno sem vendarle zadovoljen, ker je prišlo do tega, da smo še pravočasno, pravzaprav to možnost ugotovili, kajti če bi ta zakon v prvi obravnavi sprejeli, bi za kar precej časa blokirali možnost sprejemanja zakona, ki bi sankcioniral socialni sporazum, kar bi pa, kot sem že včeraj povedal, upam da tudi s podatki, dovolj nadzorno vendarle predstavljala socialno tragedijo za relativno širok krog najbolj ogroženega delavstva v Sloveniji. S tega vidika se mi zdi pravzaprav dobro, da imamo sedaj nesmiselni podatek o tem, da je ta zakon na nek način treba, ali umakniti s procedure ali kaj narediti, da sankcioniramo najprej socialni sporazum in takoj po tem odpremo diskusijo o zakonu o minimalni plači, lahko tudi na osnovi tega teksta ali pa podobnega teksta, ažuriranega. To je seveda pač ocena predlagateljev.</p>
               <p>Drugo, kar sem pa vendarle mislil reči. Govorimo o izjemno občutljivi temi minimalnih plač, skratka o področju, ki se dotika, upal bi si reči, če malo pretiravam, dramatičnega položaja vedno širšega kroga naših sodržavljanov in državljank in zato gotovo nosimo odgovornost tudi v tem Državnem zboru. Ravno zaradi tega se mi zdi, da je potrebno v tej diskusiji ohranjati neko mejo čisto človeškega dostojanstva v naših nastopih. Mene sicer veseli, da smo en dan porabili za diskusijo, ki je potrebna, čeprav je bilo v tej diskusiji mnogo sprenevedanja od marsikoga, ampak pomembno, da smo en dan, praktično cel dan govorili o vprašanjih, ki so izjemno težka, z vidika uveljavljanja socialne države tudi pomembna in o katerih imamo relativno redko priliko govoriti. To pa kar seveda pomeni nek minimum dostojanstva, ki ga je pričakovati od nas ob takšnih resnih diskusijah in to je bila pravzaprav moja replika, mišljena kolegu Pučniku, ko je prej govoril, v zadnjem nastopu, o teh vprašanjih, bi moral reči, da sem v celoti pripravljen podpisati skoraj vse, kar je navedel, ob tem pa vendarle ne bi smeli pozabiti, da recimo, ko ste tudi sami govorili o tem, da je treba neko redistribucijo plač zagotoviti, da zagotovimo neko socialno eksistenco najnižjim slojem, se morate zavedati, da vendarle tudi vaša poslanska skupina mnogokrat ni ravnala v skladu s tem, kar danes govorite. Na žalost, jaz vam lahko tudi dokumentiram tukaj. Moram reči to, bilo je kar deset poizkusov, raznih, ko smo skušali znotraj tega Državnega zbora zagotoviti redistribucijo plač, ki bi olajšal položaj tem socialno ogroženim, pa to tudi vaša poslanska skupina v veliki večini primerov ni podprla. To se mi zdi korektno reči in tudi, jaz sem vas včeraj spomnil na to, kako je pravzaprav ta zakon prišel v parlamentarno proceduro, zato je to svojevrsten cinizem. Kolega Hvalica je včeraj rekel, takrat ob vložitvi zakona, rekel, da ste vložili ta zakon zaradi tega, ker niste z uravnilovko, ki bi jo povzročil o 600.000 najvišji plači. To je  na neki način svojevrstni cinizem in mislim, da je to korektno tudi priznati. Učinki tega zakona, vsaj po analizah, ki sem jih sam pripravil, ki je predložen v parlamentarno proceduro, če bi ga sprejeli v obliki, kot je predlagan, bi pomenili v masi plač med 50 in 60 milijard letnega učinka. Mi smo, po moji oceni sicer, zelo tragično in brez pravih argumentov v lanskem letu, ko smo sprejemali najnižjo plačo, zavrnili predlog, da bi bila že takratna najnižja plača recimo vsaj 50.000, nekateri ste predlagali tudi 55.000 itn., kjer so bili učinki mnogo manjši. Učinki so bili na nivoju 800 milijonov, tam do 3 milijard. Če bi šli takrat na 50.000, na primeru 55.000 minimalne plače, bi bil učinek 17 milijard v masi plač, skratka učinki bi bili v globalno-ekonomskih razmerjih mnogo manjši, uveljavitev tega zakona bi na letnem nivoju seveda pomenila 50 do 60 milijard. Včeraj sem že o tem govoril, v nekaterih panogah imamo mi celo do 60% zaposlenih, ki so izpod tega nivoja plač. To je seveda tragično za to državo in prepričan sem, da je to možno urediti, to, kar ste mnogi povedali v diskusiji in kar ste tudi predlagatelji opozarjali v diskusijah, z neko redistribucijo plač, skratka da tudi država sprejme svoj del odgovornosti v teh segmentih. Mi ne moremo v državi, ki sebe, poleg pravne, definira tudi kot socialno, dopuščati položaja, ko je tako širok sloj zaposlenih, ki redno delajo, v položaju, da ne morejo vzdrževati svojih družin, če poznamo podatke, da pač so stroški po košaricah, ocenjenih za 4-člansko družino, celo 200.000 minimalni mesečni stroški, 100.000 minimalni, ki pa zagotavljajo samo minimalne mesečne potrebe, kjer ni nobenih trajnih dobrin, kaj šele, da bi sanjali o nečem drugem, o nekih trajnih vrednotah, o katerih je kolega Pučnik prej govoril, da ima vendarle vsak človek neke potrebe, tudi izven tega, da se samo prehranjuje. Te pripravljenosti je premalo pri nas. Ko sem pred časom nekaj rekel o določeni skupini javnih uslužbencev in njihovem položaju v okviru plačne politike, sem ravno to, kar je kolega Pučnik prej opozarjal, dobil z njihove strani mnoge očitke, med drugim me je ena gospa tudi poklicala in rekla: "Poslušajte, nehajte govoriti neumnosti o teh delavcih, kaj pa pravzaprav delavci rabijo poleg mleka in kruha in da se imajo nekam za vleči, neke skupine ljudi v tej družbi pa rabimo, imamo organske potrebe tudi po, ne vem, dunajski operi", mi je primeroma rekla. Skratka, mi smo intelektualci, smo neka elita in imamo neke druge potrebe. To govorim zaradi tega, ker je popolnoma razvidno, da se znotraj naše družbe ustvarjajo neke elite, ki so tudi potrebne, o tem je doktor Bučar pisal, vendar seveda ne na način plačevanja teh elit. Elitnost se v družbah lahko ustvarja na druge načine, zato sem, kot sem že prej rekel, trdno prepričan in večkrat rekel, da je treba narediti neko prerazporeditev plač znotraj možnosti, ki jih ta družba ima, v korist teh socialno ogroženih slojev, da zaščitimo socialni minimum naših ljudi in v tem okviru smo po spletu nesrečnih naključij prišli v položaj, da je seveda tudi zaradi zaščite tega sloja pomembno, da pustimo v parlamentarno proceduro zakon, ki ga je vložila Vlada in sankcioniramo s tem socialni sporazum in da potem takoj, kdorkoli že, lahko tudi isti predlagatelji, vložite zakon o minimalni plači, ki bo na trajen način uredil tudi to področje minimalne plače ob tem, da bo razrešil nekatere dileme, o katerih smo včeraj govorili; odprava zajamčene plače, karakter minimalne plače, ali je to socialni korektiv ali je to plačilo za minimalno delo in podobne dileme, ki so čisto strokovnega karakterja. Hvala lepa.</p>
            </sp>
            <sp xml:id="SDZ1-Redna-39-1996-05-31.sp38">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-39-1996-05-31.sp39">
               <speaker>DR. JOŽE PUČNIK:</speaker>
               <p>Spoštovani! Prav danes smo dobili na mizo pismo predsednika Državnega zbora, ki je pač odločil, da si oba zakona, torej zakon o minimalni plači in zakon o izvajanju socialnega sporazuma, nasprotujeta tako zelo, da ju ni mogoče istočasno obravnavati. O tem vprašanju smo danes že veliko govorili, tako da je težko k temu kaj dodati. Izgleda, da je neka politična odločitev o tem vprašanju padla in temu verjetno služi tudi po mojem tako ozka interpretacija poslovnika. Mojo sociološko pamet ni mogoče dojeti, da bi si nasprotovala dva zakona, ki imata sicer nekaj skupnih točk, vsebinskih, ki pa se nanašata na različno časovno obdobje - socialni sporazum za leto 1996 in zakon o minimalni plači, ki naj bi srednjeročno te stvari uredil. Ampak kompetence državnih funkcij so pač tukaj, odločitev je padla, te odločitve verjetno predsednik Državnega zbora ne bi bil pripravljen spremeniti. Toliko. Jaz sem tukaj, moram reči, nekje razočaran, glede na pomen problematike, za katero gre. Jaz razumem, da se proceduralni zapleti uporabijo za marsikaj. Pri manj pomembnih vprašanjih se mi zdi legitimno, pri tem vprašanju se meni to ne zdi legitimno.</p>
               <p>Drugo vprašanje bo za predstavnika ministrstva. Kje je pravzaprav - ali pa drugače bom rekel - ali je v tekstu socialnega sporazuma določen datum trajanja od - do, kajti v samem zakonu tega nisem našel? Ali je ta datum v socialnem sporazumu ali kje? To meni še ni jasno; socialnega sporazuma, žal, mi ni uspelo doslej dobiti, zakon smo prej dobili v poslansko skupino, sem ga na hitrico preletel. Torej bi prosil, zato, da vemo sploh, čeprav ne obravnavamo tega zakona še, da vemo, na katero obdobje se nanaša.</p>
               <p>In tretja pripomba - zdaj v odmoru, tem kratkem odmoru, sem slišal tu v Državnem zboru, da je bilo tudi v javnosti sporočeno pred nedavnim, da je Gospodarska zbornica Slovenije odločila, da razdeli regres v višini managerske plače - koliko je to bruto, ne vem, je to tista maksimalna ali ne - in sicer kljub ugovoru, da gre za negospodarstvo. To je en factum, upam, da drži, torej s tem zadržkom, če je seveda informacija napačna, se opravičujem, torej nek zadržek navajam. Istočasno pa tukaj, če gledamo pri nas, v naši hiši, so sodelavci pričakovali, da bo določitev minimalne plače in regresa veljala tudi za sodelavce tega Državnega zbora. Ob tem izraženem pričakovanju jim je bilo pred nekaj dnevi rečeno, da pač ne spadajo v gospodarstvo, da so v državnih organih in za državne organe veljajo seveda drugi predpisi, torej se lahko obrišejo za tisto povečanje tega regresa! Toliko, da vidimo različna merila v tej državi. Da ponovim, Gospodarska zbornica, če je res, s tem zadržkom, si je razdelila polno managersko plačo, in to je baje bilo v medijih, kot regres, naši sodelavci tukaj pa seveda so bili ob tistih nekaj tisoč tolarjev "ofrnaženi", če rečem po domače. To je zame znak dvojnih meril, to je zame znak, moram še enkrat uporabiti besedo socialnega cinizma, ali z drugimi besedami, nekaj smrdi v tej državi na socialnem področju. To ni v redu!</p>
               <p>In v tej zvezi še eno pripombo. Moj odgovor na pripombe sodelavcev te hiše je bil: saj imate sindikat, skličite zborovanje sindikata, pomenite se z delodajalcem, gospodom Biščakom, ne vem, kdo je, ali pa Vlada. Nakar sem izvedel, tudi upam, da drži, prosim, da ne bi komu delal krivice, da najmanj že leto dni se pravzaprav sindikat te hiše ni zbral. Se ni zbral! In da so nekateri sodelavci te hiše izrazili bojazen, da bi...</p>
            </sp>
            <sp xml:id="SDZ1-Redna-39-1996-05-31.sp40">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pučnik, jaz se opravičujem, ampak res ne vidim povezave s temo dneva oziroma s tem, kar je na dnevnem redu, in predlagam, da se vrnete k temi, katero obravnavamo, to je minimalna plača.</p>
            </sp>
            <sp xml:id="SDZ1-Redna-39-1996-05-31.sp41">
               <speaker>DR. JOŽE PUČNIK:</speaker>
               <p>Gospod predsedujoči, obravnavali smo včeraj in danes, socialne pogoje, ki jih imamo v tej konkretni ekonomski situaciji. Govorili smo o razlikah pri nas in drugod po svetu, ugotovili smo tudi, da - to je bila moja teza - naši delavci, vsaj nekatere skupine, niso dovolj močno sindikalno organizirani, da bi svoje upravičene zahteve lahko tudi realizirali. V tej zvezi je prišla teza, odgovor gospoda ministra, da so se po njegovih izkušnjah v dosedanji razpravi predstavniki sindikata izkazali kot trdi pogajalci, kot dobri zastopniki te skupine prebivalstva, in zato v zvezi s tem okvirom opozarjam, kako pomanjkljiva je sindikalna organizacija tudi drugod, torej v Sloveniji, in zato v tej zvezi sem, gospod predsedujoči, omenil tudi ta konkretni primer, za katerega sem slučajno slišal iz te naše lastne hiše. Kajti, kakor se to nam tukaj dogaja oziroma našim sodelavcem, tako se, po moji oceni, dogaja v stotinah in stotinah podjetij v Sloveniji; upam, da ne v vseh, ampak to je velik problem.</p>
               <p>In da zaključim. Mi smo še naprej prepričani, da je potrebno minimalne plače urediti z zakonom. To ni uravnilovka, to ni težnja po uravnilovki, saj se višje plače s tem zakonom sploh ne določajo, določa se samo eksistenčni minimum.</p>
               <p>Tretjič. Ne moremo se v polni meri zanesti na pogajanje socialnih partnerjev, ker določeni sloji v naši družbi niso dovolj dobro sindikalno organizirani, da bi lahko s tem instrumentom organizacije uveljavljali in uveljavili svoje socialne interese. Iz tega sledi, za mene povsem logično in nujno, da država, ki hoče biti demokratična, pravna in socialna, mora tistim, ki so čisto na dnu socialne lestvice, ki imajo najnižje zaslužke, zagarantirati minimalno plačo, s katero bo lahko nekdo, ki je zaposlen, ki pridno dela, kljub temu še svoje otroke in svojo družino nahranil. Samo to in ničesar drugega! To je zame načelno vprašanje, in kako bo, mi odločamo o tem načelnem vprašanju, od tega po mojem mnenju zavisi, v koliki meri smo pripravljeni podpirati to tezo, da je Slovenija socialna država oziroma vsaj, da se bomo potrudili, da bi kmalu postala. Mislim, da v tem trenutku to ni. Hvala lepa.</p>
            </sp>
            <sp xml:id="SDZ1-Redna-39-1996-05-31.sp42">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Samo, da ne bo naprej nesporazumov. Zakon, ki prihaja na dnevni red oziroma bo prišel odvisno od tega, kaj bo v konkretnem zakonu, ki je na dnevnem redu, sklenjeno, ni tema razprave. Bil je povezan samo zaradi proceduralnega vprašanja, ki je ta trenutek rešeno pač s tem, da zakon ni dodeljen. V teh zadevah ni več sporno, zato v zvezi s proceduro, ali koliko velja ta zakon, o katerem bomo razpravljali in za katero obdobje, o tem debate ne bo. Bo takrat, ko bo zakon na dnevnem redu. Kar zadeva Gospodarsko zbornico Slovenije, javno ste slišali, zbornica bo tudi pač povedala svoje. K besedi je prijavljen gospod Jug oziroma imel je repliko.</p>
            </sp>
            <sp xml:id="SDZ1-Redna-39-1996-05-31.sp43">
               <speaker>MAG. JANEZ JUG:</speaker>
               <p>Spoštovani kolegi poslanci! Kljub vsem socialnim sporazumom in vsem dogovorom v tej državi, si vse manj ljudi deli vse več denarja za plače v Sloveniji. To je tragedija. Samo primer. Razmerje med najvišjo in najnižjo plačo je bilo včasih 1:5, 1:4 in tako naprej. Danes, kot sem jaz imel podatek, je 1:14 in tudi več. Okrog 12.000 zaposlenih oziroma kot imam jaz podatek približno 2,7% od skupno zaposlenih z individualnimi pogodbami si razdeli skoraj 10% celotne plačilne mase v tej državi. Ena desetina najpremožnejših ljudi v Sloveniji porabi preko 24% denarja v tej Sloveniji. Ena desetina najrevnejših pa le 3%. Okrog 10% zaposlenih je prejelo manj kot 42.000 kosmate plače. 33.000 je dobilo zajamčeno plačo, to pomeni, da rečem, sramotnih 32.000 bruto plače in tako dalje. Minimalna košarica preživetja za tričlansko družina znaša 88.000, povprečna pa 234.000 tolarjev. To pomeni, da je ta distribucija te mase oziroma tega družbenega pridelka, ki je namenjen za porabo v državi, nepravilno razporejena, ne glede na vse ostalo. Tudi z novimi sporazumi, ki jih imamo in tako dalje, bi rad opozoril, da najhujši kršitelji, da rečem, najhujši, ki si delijo in tako naprej, so državni skladi, v monopolih in nekaterih podjetjih razvojnega sklada, ki so v razsulu. To je zaskrbljujoč pojav v tej državi. Kaj narediti naprej? Država se je lotila tudi prerazporeditve davčnih bremen. Davčna bremena je porazdelila tako, ker revežem s tem ne bo ničesar pomagala, ampak bo še tisti srednji sloj, ki je bil nekako nad vodo, ga bo pahnila pod vodo. To bo naredila s to zadevo. Država se ni ničesar lotila in mislim, da bi se morala država prva lotiti tistega, kar sem omenil, državnih skladov, monopola in vseh tistih podjetij razvojnega sklada, ki si delijo neupravičeno, ker dober gospodar si tega ne deli tako. Bi morala resno pristopiti k varčevanju na tem področju, omejevanju in tako naprej. Tega ni storila. Tudi davčna bremena, o katerih sem prej govoril. Verjetno bo pahnila v revščino še ostale zadeve, ostali srednji sloj, ki je danes že malo nad vodo in tako naprej in to bo pomenilo še dodatno revščino v tej državi. Kar me pa najbolj muči oziroma skrbi, je pa to, da težko razumem, zakaj pušča država davčno nedotaknjeno premoženje in najbogatejše, novo pečene slovenske kapitaliste? O tem nismo ničesar rekli, na to bi morali tudi odgovoriti danes. In še eno zadevo imam okrog tega zakona, ki ga bomo morali verjetno tako ali drugače sprejemati, v tej državi bomo enkrat morali resno spregovoriti o lastnini. Ali je to lastnina, kot je danes nekdo rekel, družbena elitnost? Ali predstavlja ta lastnina tudi družbeno odgovornost do te slovenske družbe, do njenega razvoja? Hvala lepa.</p>
            </sp>
            <sp xml:id="SDZ1-Redna-39-1996-05-31.sp44">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-39-1996-05-31.sp45">
               <speaker>MARIJAN POLJŠAK:</speaker>
               <p>Jaz sem pravzaprav hotel imeti repliko na gospoda Pavlico, ampak lahko delno repliciram tudi naslednjim, ki so tukaj nastopali. Torej ne glede na to, da mediji pač prikazujejo, kar prikazujejo in tisto resnico kot hočejo, vseeno vam želim vsaj malo zagreniti vašo igro tukaj v parlamentu, vsaj v parlamentu, da vam zagrenim vašo igro. Vi govorite tukaj, kot je tudi govoril sedaj, gospod Jug je govoril, kaj dela država, o soodgovornosti države, o soodgovornosti Državnega zbora. Poglejte, glavna soodgovornost Državnega zbora je v tem, da se prilagaja oblastni eliti in da se prilagaja tistim, ki vladajo. Jaz verjamem, da Državni zbor ne more sedaj s čarobno formulo priti z nekim novim zakonom ali kaj takega, posamezni poslanci ali z amandmaji na zakon, ampak tista odgovornost, ki ni taka splošna, ampak je konkretna, konkretna odgovornost poslancev, ki so odgovorni za to, ker podpirajo obstoječo politiko, ne samo obstoječo, ker ni obstoječa, ampak že dalj časa obstaja ta politika. Torej, ta politika in ko govorimo o elitah, katera je ta elita oziroma kdaj je ta politika nastala ali kakor, gospod Pavlica, vi ste tukaj povedali, govorili ste o tragediji. Če sedaj ne bomo sprejeli zakona, se bo zgodila tragedija, ampak tragedija že dolgo časa traja. In ko ste govorili o elitah, to je v bistvu tista elita, jaz imam tak občutek. Leta 1988 ali 1989 je Centralni komite komunistične partije Slovenije sprejel odlok, da se gre v kapitalizem in kdorkoli razkriva vso resnico v zvezi s tabo, tisti naj molči. Ljudje, tukaj so pa razporejene vloge, različne vloge in posamezniki naj "špilajo" tako ali drugače, zato da se ta zadeva prikrije. Ko je, Pozsončeva je prej rekla, da prejšnji in sedanji sklic ni znal. To ni res! Sklici in poslanci bi lahko naredili, pa niso naredili. Ne rečem za majhne napake, majhne napake se vedno dogajajo, ampak ta zadeva, ki se sedaj dogaja, je načrtna zadeva in tukaj igrati in špilati nekega polmučenika, kot da se boriš za delavske interese, ja pa ravno sedaj, če ta trenutek to ne naredimo, ubogi delavci, potem bo pa tragedija. Kaj ste pa do sedaj naredili? In čista laž je to, da je povprečje v Sloveniji, to so tudi mnogi govorili in jaz sem tudi že poudaril in bom poudaril še enkrat, čista laž, da je neka povprečna plača 700 mark. Povprečna plača v Sloveniji je lahko 1.400 mark, še enkrat več! In zakaj stalno podpirate Vlado, zakaj niste že zdavnaj zahtevali, da se resnica v tej državi razkrije in da je normalna?! Jaz sem včeraj govoril o razkoraku med družbenim bruto produktom, so mi danes povedali, ko so šli včeraj čitati dol v knjižnico, da je 10.000 dolarjev, to znese na mesec približno 1.250 mark bruto produkta na državljana, tudi na otroka v osnovni šoli, ki ne pridobiva, ki nima plače. Se pravi, da je povprečna plača v Sloveniji v resnici več. No, povejte, koliko je procentov odliva kapitala v tujino, koliko je nekih drugih izgub - koliko? 10, 20%, več ni. Pa pridemo - najmanj 1.000 mark je resnična! To je samo zavajanje, vam jaz povem! To je igra o spopadu med socialnimi partnerji, to je igra! Jaz vam povem, da upam, da bom imel dovolj moči za to, da bom lahko zadeve razkrival in želim, da kdorkoli drug jih tudi razkriva, da bomo stvari vedno znova razkrivali, vašo igro. In glavna zadeva je zavajanje javnosti s podatki. Povprečna plača v Sloveniji, treba je vzeti resnično povprečno plačo. Ne morete zdaj, da eden dobi pod mizo ali kakorkoli drugače, ker se samo eni podatki zajemajo. Povprečna plača v Sloveniji, trdim, da je lahko 1.000 ali 1.200 mark. Potem, če bi bila pa 50% minimalna plača, je 500 mark. To bi bilo pa normalno, to bi bilo nekako v tej Sloveniji normalno. Se pravi, to je vse skupaj, kar delate, je eno samo zavajanje. Normala je čisto nekje drugje. In dovolj je vaše igre!</p>
            </sp>
            <sp xml:id="SDZ1-Redna-39-1996-05-31.sp46">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Redna-39-1996-05-31.sp47">
               <speaker>JOŽE JAGODNIK:</speaker>
               <p>Gospod predsedujoči, spoštovane kolegice in kolegi! Hvala za besedo. Ko nastopa demagogija, so očitno dovoljena prav vsa sredstva in prav vsi argumenti pridejo prav. Tako je dr. Pučnik uporabil tudi naš sindikat, tudi zborovske ljudi in tudi zbornico. Stvar me je pogrela. Če bi bilo to res, poklical sem številko Gospodarske zbornice in gospa Lidija Kustec, šefica računovodstva, tako se mi je predstavila, je povedala, da so izplačali letošnji regres v zakonskih okvirih in sicer znaša 78.350 tolarjev na zaposlenega; to jim dovoljuje zakon in to je vse, kar sem zelo skopo izvedel od gospe Kustec, ki je sicer osebno ne poznam, nimam dosti znancev na zbornici, ampak seveda ji verjamem.</p>
               <p>Sinoči sem poslušal poročila in poročevalka, gospa Terlepova, je nekako zajedljivo zaključila svoj poročevalski komentar, ki je bil korekten, da če bi poslanci ta čas, ki so ga uporabili za demagogijo, in za katerega so plačani, zbrali prispevek in dali v fond za minimalno plačo, bi naredili še morda najbolj koristno potezo. Jaz ne bom razsojal, ali je novinarka prav zaključila ali ne, ampak nekdo je - seveda je čutila potrebo in v tem smislu komentiram to, da je povedala, da govorimo demagoško, zavajajoče in da je temu treba narediti konec, in da s takim načinom seveda ne bomo nikamor prišli. Realnost obravnavane teme je seveda izredna. Jaz seveda razumem to socialno bombo, ki nastaja, in da je ta tisti prostor, ki nam ponuja to možnost za demagogijo gor in dol in za to, da vlečemo argumente, kakršnekoli, iz katerekoli ropotarnice. Jaz si seveda skušam predstavljati zaposlene v neki tovarni, recimo da je to v Ormožu, kjer je 500 delavcev razvrščenih v prvi ali pa drugi tarifni razred. Teh 500 delavcev bi nam danes zaploskalo, če bi sprejeli zakon, ki ga obravnavamo. Zaploskali bi nam tudi zaposleni v Podravju, posebej pa v Mariboru, kjer so plače za 15% dokazljivo nižje od republiškega povprečja. Še poseben ugled bi si ta Državni zbor dvignil recimo pri delavkah v vsej slovenski tekstilni industriji, še zlasti pa na mariborskem koncu in v Podravju. Tam dosegajo namreč tkalke in tekstilke od 65 do 70% povprečja plač v podravski regiji; to pomeni seveda, da so tam med 40 in 43 tisočaki. In seveda ti bi s huronskim vpitjem pozdravili to, kar danes sprejemamo, jaz se tega zavedam. Če bom pa glasoval proti, pa me bodo seveda upravičeno vprašali, kaj pa ti počenjaš tam v Državnem zboru? Ampak seveda moramo stvar gledati za danes in tukaj, ko je zanimivo dvigovati, za jutri in pojutrišnjem pa je stvar nekoliko drugačna. Zato moram reči, da bom poskušal ravnati trezno in da bom poskušal se obnašati tako, kot bi se država morala začeti obnašati: razumno, strpno in postopoma razreševati te probleme. Seveda, ne moremo si zatiskati oči, da velikanske razlike obstajajo, ne moremo pa si zatiskati oči, da z eno samo potezo, z enim samim zakonom si ne režemo samo vej, na katerih sedimo, da si režemo celo deblo, na katerih te veje rastejo in na katerih mi sedimo. Jaz sem seveda za postopno urejanje tako procentualno kot časovno, in pa, da bodo delodajalci in pa zaposleni pa tudi država vedeli, za kakšen strošek gre in v kakšnem časovnem strošku je možno priti do nekih parametrov, ki bodo primerljivi tudi na tem segmentu z Evropo. Sem za ta predlog, ki ga je, mislim da podpisal gospod Polajnar, da Vlada takoj in nemudoma ukrene nekaj, potem, ko bomo pač glasovali kot bomo glasovali o tem zakonu. Če pa ta naša Vlada seveda ne bo naredila ničesar ali če bo odlašala sprejemanje odločitev, potem nam bo samo odpirala nadaljnje možnosti za takšne in drugačne demagoške nastope in takšne in drugačne predvolilne boje za tem istim odrom. Hvala lepa.</p>
            </sp>
            <sp xml:id="SDZ1-Redna-39-1996-05-31.sp48">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica. Ja, boste dobili, gospod Kopše.</p>
            </sp>
            <sp xml:id="SDZ1-Redna-39-1996-05-31.sp49">
               <speaker>MILOŠ PAVLICA:</speaker>
               <p>Hvala lepa. Saj ne bom dolg, ker nastopati brez argumentov je težko in replicirati. Rekel bi naslednje. Nekateri očitno doživljajo tudi ta Državni zbor kot gledališče. Sam ga ne doživljam tako, mislim, da delamo resno delo, ki ima tudi zelo hude posledice za vse, ki so nas tako ali drugače volili. Ni se mogoče pogovarjati o zelo resnih zadevah brez podatkov, ni mogoče govoriti na pamet. Jaz sem kolegu Poljšaku pripravljen nuditi svoje podatke, imam jih obilo; tisti, ki bolj spremljate delo, veste, da delam sam mnoge analize, posebno na področju plač in socialnega položaja v tej državi, ker je pač to tudi področje, ki ga znotraj poslanske skupine na nek način pokrivam. Ni mogoče izhajati iz povprečnega družbenega bruto produkta na državljana Slovenije in s tega nazaj preračunavati plače na način, kot to počenja kolega Poljšak. To je mogoče v kemiji možno, v ekonomiji je malo težje. Povprečna plača v Sloveniji je res, nekaj čez 800 mark neto, povprečni stroški za plače v Sloveniji so nekaj čez 1.650 mark v zadnjem času. Skratka, tukaj gre za izjemno kompleksno in zahtevno materijo, ki je ni mogoče reševati na način, kateremu bi rad pristopil kolega Poljšak. Sem mu pa pripravljen s podatki postreči ob primernem času. Gotovo danes tukaj ni mesto ne prostor, da bi se na tak način pogovarjali.</p>
            </sp>
            <sp xml:id="SDZ1-Redna-39-1996-05-31.sp50">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše. Ja, gospod Poljšak, ko ste na vrsti.</p>
            </sp>
            <sp xml:id="SDZ1-Redna-39-1996-05-31.sp51">
               <speaker>JOŽEF KOPŠE:</speaker>
               <p>Gospe in gospodje! Nisem se mogel načuditi, ko sem poslušal mojega poslanskega kolega iz Maribora, gospoda Jožeta Jagodnika, kako govori o demagogiji v tem Državnem zboru. (Pripombe iz klopi.) Tebi, spoštovani Jože! In ko govori o demagogiji in se zanaša na poročila, ki jih je slišal in sem jih tudi jaz poslušal, gospe Trlepovi in tako dalje. Če bi pa on prebral zakon ali pa predlog zakona, ki je tukaj pred nami, bi lahko popolnoma ugotovil, da ravno to zagotavlja ta zakon, kar je on govoril, da bi morala biti postopnost prilagajanja v 8. členu, postopnost prilagajanja. In ne morem razumeti, da nekateri kar tako pridejo od nekod, ko odpirajo veliko kopališče na fontani, ko drugi, po nekaterih novinarjih grejemo sedež v tem Državnem zboru in pridejo sem in obtožijo cel Državni zbor, da vlečejo demagogija že dva dni. Pa to je neumnost, gospe in gospodje. To, kar je govoril Jože Jagodnik, ravno ta zakon, o katerem govorimo, zagotavlja postopnost uveljavljanja nekih kriterijev. Hvala lepa.</p>
            </sp>
            <sp xml:id="SDZ1-Redna-39-1996-05-31.sp52">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-39-1996-05-31.sp53">
               <speaker>MARIJAN POLJŠAK:</speaker>
               <p>Gospod Pavlica. Vi naprej rečete, da jaz pač ne temeljim na argumentih, potem pa ne poveste nobene zveze, ali dokaza, ali logičnega sklepa, ali karkoli, kjer bi ovrgli, češ da se ne da izhajati iz družbenega bruto produkta na glavo. Ničesar takega niste rekli, kje se denar izgubi. Ker družbeni bruto produkt pomeni, da je v tej državi ustvarjeno toliko in toliko dobrin, ki tehtajo toliko in toliko, in to če pretopimo na prebivalca. In celo je vmes, torej bi tudi rekel, tisti, ki hodijo v šole, tisti ne dobijo plač. Se pravi, da je v bistvu povprečna plača bi morala še višja. Jaz sem vzel eno rezervo, da se to nekje izgubi, pa ne razumem in ne vem. Se pravi, da dejanska povprečna plača v Sloveniji je več kot 1.000 mark, samo podatki se zavajajo in prikrivajo. In sedaj pa greste na gledališče in govorite o gledališču. V bistvu vi igrate vlogo gledališča, ker morate prikriti tisto resnico, ki je zadaj in ki se prikriva. Zato je to vaše gledališče in tudi socialna bomba, pravite socialna bomba, je rekel Jagodnik, nastaja. Socialno bombo ste vi naredili. Tekstilke nimajo danes 36.000 na mesec. Imajo že toliko časa take plače in bi vi te zadeve lahko radikalno in revolucionarno, kolikor ste vi verjetno sposobni, še vedno sposobni, lahko spreminjali. Bi lahko spreminjali pred enim letom, pred dvema letoma, pred tremi leti, pred štirimi leti ali pa sploh tega ne bi naredili. To ste naredili, najprej, to je isto kakor, kaj naredi fevdalec ali pa cesar? Najprej spravi svoja tlačana ali pa sužnja v zelo slabo stanje, potem, da se mu pa lepega pokaže, mu da eno miloščino nazaj. To vi delate.</p>
            </sp>
            <sp xml:id="SDZ1-Redna-39-1996-05-31.sp54">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp xml:id="SDZ1-Redna-39-1996-05-31.sp55">
               <speaker>MILOŠ PAVLICA:</speaker>
               <p>Hvala lepa. Saj verjetno se ne splača, ampak samo za eno kratko lekcijo, pa čisto brezplačno. Približno 2.200 milijard imamo družbenega bruto produkta, 47 ga porabimo v javni porabi, od tega približno četrtino za upravo, ostalo gre pa v ostalo potrošnjo, med njimi tudi v plače. Zaradi tega seveda ni mogoče na tak način govoriti, da kar nekaj vzameš, neke cifre, nekaj razdeliš in imaš neko predstavo, kam se ta denar izgublja. Vsi ti podatki so znani, tako je, vsi ti podatki so znani in da se jih preračunati in sem vam na razpolago za to lekcijo po seji, ker je, mislim, da predrago za davkoplačevalce, da se zdaj s tega mesta podučujemo o teh osnovnih zadevah.</p>
            </sp>
            <sp xml:id="SDZ1-Redna-39-1996-05-31.sp56">
               <speaker>PODPREDSEDNIK MIROSLAV MOZETIČ:</speaker>
               <p>Replika? Samo kratka. Gospod Poljšak ima repliko. Samo predlagam, da res ne spremenimo te zadeve v učno uro.</p>
            </sp>
            <sp xml:id="SDZ1-Redna-39-1996-05-31.sp57">
               <speaker>MARIJAN POLJŠAK:</speaker>
               <p>Gospod Pavlica lahko govori o učnih urah, kako boste vi nas učili itn. Tisto, recimo, če bo to zdaj kazala televizija, je tisti poudarek, ki ste ga vi dali, je bil o neki javni porabi. Tista javna poraba zgleda ravno tako kot plače, tisto se ravno tako deli in gre v povprečje. Ne zavajajte!</p>
            </sp>
            <sp xml:id="SDZ1-Redna-39-1996-05-31.sp58">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kocijančič.</p>
            </sp>
            <sp xml:id="SDZ1-Redna-39-1996-05-31.sp59">
               <speaker>MAG. JANEZ KOCIJANČIČ:</speaker>
               <p>Zahvaljujem se za besedo. Očitno nam izginja v ihti in želji po polemiki izpred vida to, o čemer se pogovarjamo, torej o temeljnem problemu, ali je treba minimalno plačo, ki je eden od temeljnih socialnih korektivov v vsaki razviti družbi, urejati z zakonom ali s socialnim partnerstvom. To je bistvo problema in najbrž bi se kazalo na to skoncentrirati. Ker pa s tega govorniškega odra često dežujejo, po mojem neupravičene obtožbe, bi pa jaz rad tudi prispeval dva podatka. Prebral sem pred dnevi v časopisju, da če se bo zgodba o uspehu nadaljevala, da bomo leta 2006 dosegli družbeni proizvod, ki smo ga imeli leta 1986. Toliko o korekciji gospodarske katastrofe, gospod Pučnik. Drugič moram povedati, da so - gospod Poljšak, ker ste včeraj o tem govoril - leksikoni namenjeni za tiho branje, v načelu pa zato, da širijo in ne ožijo horizonte.</p>
            </sp>
            <sp xml:id="SDZ1-Redna-39-1996-05-31.sp60">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp xml:id="SDZ1-Redna-39-1996-05-31.sp61">
               <speaker>IVAN VERZOLAK:</speaker>
               <p>Spoštovani predsedujoči, spoštovani zbor! V dveh dneh temeljitih razprav, resnic, polresnic in pa tudi veliko demagogije, ki je služila tudi osebnim promocijam in promocijam strank, predlagam, da to razpravo zaključimo in gremo na glasovanje, sicer bomo to zadevo vlekli še v naslednji mesec. Hvala.</p>
            </sp>
            <sp xml:id="SDZ1-Redna-39-1996-05-31.sp62">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Predlog je zanimiv, ampak razpravo si podaljšal za 1 minuto. Hvala. Ali želi še kdo besedo? (Nihče.) Razpravo zaključujem.</p>
               <p>Prehajamo na razpravo in sprejemanje sklepov in stališč. Najprej dajem v obravnavo in sprejem sklep matičnega delovnega telesa: Predlog zakona o minimalni plači je primerna podlaga za drugo obravnavo. Če bo ta predlog sprejet, bomo šli na naslednji sklep, ki glasi: Druga obravnava predloga zakona se opravi na tej seji v besedilu, ki je bilo predloženo za prvo obravnavo in če bo tudi ta sklep sprejet, bomo določili tudi datum obravnave, ker mora od prve do druge v tem primeru preteči najmanj 48 ur, torej predlog sklepa, ki glasi: Predlog zakona o minimalni plači je primerna podlaga za drugo obravnavo in ga dajem na glasovanje. Ugotovimo sklepčnost! (53 prisotnih.)</p>
               <p>Kdo je za? (12 poslancev.) Je kdo proti? (36 poslancev.)</p>
               <p>Ugotavljam, da predlog ni sprejet.</p>
               <p>S tem je skladno s 186. členom poslovnika zakonodajni postopek o tej temi zaključen. To točko dnevnega reda zaključujem.</p>
               <p>Prehajamo na <title>12.A TOČKO - PREDLOG ZAKONA O UREDITVI DOLOČENIH VPRAŠANJ, POVEZANIH Z GRADITVIJO ŽELEZNIŠKEGA OMREŽJA IN OBJEKTOV ZA GRADNJO NOVE PROGE NA RAZDALJI...16. TOČKO - PREDLOG ZAKONA O MINIMALNI PLAČI</title> ponovno odpiram, ker imamo še predlog dodatnega sklepa, ki se glasi: Vlada naj v roku enega meseca po sprejetju zakona o izvajanju socialnega sporazuma, to je predlog sklepa, ki se veže na predlog zakona, ki ga bomo šele obravnavali, tako da o tem predlogu ne bomo danes sklepali, ampak o zakonu. (Pripombe iz klopi.) Prosim? Ni. Vezan je na zakon o izvajanju socialnega sporazuma za leto 1996. Ta sklep bomo sprejemali pri zakonu o izvajanju socialnega sporazuma za leto 1996. Dodatni predlog poslanske skupine Socialdemokratske stranke je brezpredmeten. Zakon naj se za drugo obravnavo pripravi tako, ker je bil sklep sprejet, da ni primeren. Ponovno se vračamo k <title>12.A TOČKI DNEVNEGA REDA - PREDLOG ZAKONA O UREDITVI DOLOČENIH VPRAŠANJ POVEZANIH Z GRADITVIJO ŽELEZNIŠKEGA OMREŽJA IN OBJEKTOV ZA GRADNJO NOVE PROGE NA RAZDALJI PUCONCI-HODOŠ-DRŽAVNA MEJA IN DRUGEGA TIRA ŽELEZNIŠKE PROGE NA RAZDALJI KOPER-DIVAČA</title>.</p>
               <p>Matično delovno telo, Odbor za infrastrukturo in okolje, je predlagalo sklep: "Predlog zakona o ureditvi določenih vprašanj povezanih z graditvijo železniškega omrežja in objektov za gradnjo nove proge na razdalji Puconci - Hodoš - državna meja in drugega tira železniške proge na razdalji Koper - Divača je primerna podlaga za pripravo predloga zakona za drugo obravnavo, ki naj se v okviru hitrega postopka za sprejem zakona opravi na 40. redni seji Državnega zbora."</p>
               <p>Takega sklepa ne moremo sprejeti, kar pomeni, da točka ni pripravljena za obravnavo in skladno s 73. členom poslovnika predlagam, da Državni zbor odloči, da se ta točka v celoti preloži in opravi na naslednji seji Državnega zbora.</p>
               <p>Razprava po drugem odstavku 73. člena se opravi skladno s petim odstavkom 5. in 6. člena stališča poslanskih skupin na predlog, lahko dajo stališča samo predstavniki poslanskih skupin na ta predlog, ki sem ga podal, da se 12.a točka prestavi na naslednjo sejo.</p>
               <p>Proceduralna točka je odprta, gospod Pregelj, če bi dobro poslušali, bi to slišali. Ugotovitev je bila podana in podan je bil predlog skladno z drugim odstavkom 73. člena. Nimate proceduralnega, ampak lahko poslanske skupine predstavijo svoje stališče v zvezi s predlogom, ki je bil podan.</p>
               <p>Želijo predstavniki poslanskih skupin besedo? Za poslansko skupino, gospod Pregelj? Gospod Pregelj za poslansko skupino SLS.</p>
            </sp>
            <sp xml:id="SDZ1-Redna-39-1996-05-31.sp63">
               <speaker>ŽARKO PREGELJ:</speaker>
               <p>Spoštovani! Ta točka je bila uvrščena na dnevni red po hitrem postopku. Kadar je točka uvrščena na dnevni red po hitrem postopku, jasno ni upoštevana tista zahteva poslovnika, da mora matični odbor dati osem dni pred začetkom seje tudi poročilo, kar se lahko naredi tudi na sami seji. Dejstvo je, da je delno poročilo pripravljeno in glede na to, da tudi v okviru hitrega postopka potekajo tako splošna razprava kot branje zakona oziroma obravnava zakona po členih, menimo v Slovenski ljudski stranki, da je ta zakon primeren za to, da se opravi vsaj del razprave. Jasno pa je, da se o njem ne da odločati, kajti že na podlagi mnenja sekretariata je razvidno, da je potrebno pripraviti določene amandmaje. Te amandmaje pripravi matični odbor, ki jih pa, glede na to, da sem v isti osebi tudi predsednik odbora, lahko jasno povem, ni bilo možno na seji odbora pripraviti, čeprav je strokovna služba imela vrsto predlogov. Med drugim tudi zato ne, ker se je pač takrat iztekel delovni čas odbora nekaj pred 19.00 uro.</p>
               <p>Sam zakon je pomemben, zato je bil tudi uvrščen po hitrem postopku. Glede na to, da je ta zakon dvojček znanega zakona, ki se nanaša na gradnjo avtocest, ki ima podoben naslov in so ponujene podobne rešitve, naj ne bi bilo večjih spornih dejanj. Problem je le v tem, da pri nekaterih členih gre za svojevrstno prekoračitev zakonskih navad. Tukaj je sekretariat za zakonodajne zadeve zelo jasno opozoril in je pač zakon potrebno popraviti. Ker je pa pomembno, da se o tem zakonu razpravlja, predvsem da se dokončno doreče, ali je res neobhodno potrebno, da poteka celotna obravnava naprej po hitrem postopku, v Slovenski ljudski stranki menimo, da bi bilo prav, da se danes opravi splošna razprava in da se tudi odloča o tem, ali je zakon primeren za nadaljnjo drugo obravnavo. Kajti vemo, da je tudi v okviru hitrega postopka možno po opravljeni splošni razpravi zakon vrniti v normalno branje, se pravi, v prvo obravnavo. Zato smo v Ljudski stranki mnenja, da je treba o tem zakonu razpravljati, s tem da opozarjamo, da je tudi ta zakon v določenem segmentu sporen, predvsem v tistem delu 13. člena, kakor tudi 8., kjer s prisilo, kljub temu da s prizadetimi lastniki ni bilo doseženo soglasje o vrednosti nepremičnine, ki jo država mora odkupiti za gradnjo železnice, da se lahko začne graditi zgolj na podlagi dokazila, da se sproži razlastitveni postopek. Dejstvo je, da ustava predvideva, da se lahko podržavi določena zasebna lastnina, samo proti zamenjavi ali plačilu ustrezne odškodnine, kar pomeni, da je tak državljan v bistvu v nepravnem položaju, saj se v njegovo lastnino posega prej, preden on prejme ustrezno odškodnino. Ker je treba nekaj načelnih vprašanj, nekatere sem sedaj na kratko naštel, temeljito obdelati, menimo, da je prav, da se najprej opravi splošna razprava že na tej seji, dokončno se pa, jasno, ker ni vseh pogojev za odločanje, odloča na naslednji seji. Hvala lepa.</p>
            </sp>
            <sp xml:id="SDZ1-Redna-39-1996-05-31.sp64">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče ob predlogu, da se ta točka preloži na naslednjo sejo? (Ne.) Torej prehajam na glasovanje in na glasovanje dajem predlog, da se zakon o ureditvi določenih vprašanj, povezanih z graditvijo železniškega omrežja in objektov za gradnjo nove proge na razdalji Puconci - Hodoš - državna meja in drugega tira železniške proge na razdalji Koper - Divača, prestavi na naslednjo, 40. redno sejo Državnega zbora. Ugotovimo sklepčnost! (Nadaljevanje) (55 prisotnih.)</p>
               <p>Kdo je za? (32 poslancev.) Je kdo proti? (17 poslancev.)</p>
               <p>Ugotavljam, da je predlog sprejet.</p>
               <p>Točko bomo obravnavali na 40. seji. S tem je ta točka in tudi to zasedanje zaključeno. Proceduralno? Gospod Polajnar.</p>
            </sp>
            <sp xml:id="SDZ1-Redna-39-1996-05-31.sp65">
               <speaker>IGNAC POLAJNAR:</speaker>
               <p>Gospod predsedujoči, se opravičujem. Prosim, da ponovite glasovanje, ker sem narobe glasoval. Hvala lepa.</p>
            </sp>
            <sp xml:id="SDZ1-Redna-39-1996-05-31.sp66">
               <speaker>PODPREDSEDNIK MIROSLAV MOZETIČ:</speaker>
               <p>Torej predlog, da ponavljamo glasovanje, dajem na glasovanje. Ugotovimo sklepčnost! (53 prisotnih.)</p>
               <p>Kdo je za? (33 poslancev.) Je kdo proti? (9 poslancev.)</p>
               <p>Ugotavljam, da je sklep sprejet.</p>
               <p>Ponavljamo glasovanje o predlogu, da se 12.a točka prestavi na naslednjo 40. sejo. Ugotovimo sklepčnost! (54 prisotnih.)</p>
               <p>Kdo je za? (26 poslancev.) Je kdo proti? (20 poslancev.)</p>
               <p>Ugotavljam, da je predlog sprejet.</p>
               <p>S tem sejo zaključujem. O začetku 40. seje bo posebno obvestilo.</p>
            </sp>
            <stage type="time">(Seja je bila končana 31. maja 1996 ob 13.07 uri.)</stage>
         </div>
      </body>
   </text>
</TEI>
