<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-38-1996-03-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-03-12.DZ" n="38">
               <name>Redna</name>
               <date when="1996-03-12"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-03-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 12. MARCA 1996 OB 10.18 URI.)</stage>
            <sp xml:id="SDZ1-Redna-38-1996-03-12.sp1">
               <speaker>PODPREDSEDNIK MIROSLAV MOZETIČ:</speaker>
               <p>Gospe in gospodje, pričenjam nadaljevanje 38. seje Državnega zbora Republike
                  Slovenije. Obveščen sem, da so zadržani in se današnje seje ne morejo udeležiti
                  naslednje poslanke in poslanci: Ivan Sisinger, Drago Šiftar, Leo Šešerko, Janez
                  Podobnik za dopoldanski del seje, Štefan Matuš, Franc Zagožen za pričetek seje,
                  Alojz Peterle in Jože Lenič.</p>
               <p>Prosim, da ugotovimo prisotnost v dvorani! Če dovolite, vas še enkrat opomnim, da
                  ugotavljamo prisotnost. Ugotavljam, da je navzočih 61 poslank in poslancev, tako
                  je Državni zbor sklepčen in lahko pričnemo z delom. Na to sejo sem vabil
                  predstavnike Vlade in jih lepo pozdravljam.</p>
               <p>Današnje nadaljevanje 38. seje bomo pričeli z obravnavo predlogov zakonov o
                  ratifikacijah in nato po dnevnem redu dalje.</p>
               <p>Prehajamo na <title>1. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE
                     O ZNANSTVENEM IN TEHNOLOŠKEM SODELOVANJU</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne želi.)</stage> Predlog zakona
                  je obravnaval Odbor za mednarodne odnose kot matično delovno telo. Želi besedo
                  poročevalec odbora? <stage>(Ne.)</stage> Želi besedo predstavnik Sekretariata za
                  zakonodajo in pravne zadeve? Prosim, če se umirite in prosim fotografe tukaj, če
                  se umaknete izpred mene, da bom lahko delal. 5 minut poslikajte, pa prosim, če
                  greste na rob dvorane. Želi besedo predstavnik Sekretariata za zakonodajo in
                  pravne zadeve? <stage>(Ne želi.)</stage> Želijo besedo predstavniki poslanskih
                  skupin? <stage>(Ne želijo.)</stage> Besedo dajem poslankam in poslancem. Želi kdo
                  besedo? <stage>(Ne želi.)</stage> Ker ni razpravljavcev in k predlogu zakona tudi
                  do začetka obravnave ni bil predložen noben pisni amandma, predlagam Državnemu
                  zboru, da skladno z drugim odstavkom 213. člena poslovnika Državnega zbora sklene,
                  da bo glasoval le o predlogu zakona v celoti. S tem v zvezi vas opozorim, da
                  navedeni predlog sklepa ni sprejet, če mu nasprotuje najmanj tretjina navzočih
                  poslancev. Želi kdo v zvezi s predlaganim sklepom razpravo?
                     <stage>(Nihče.)</stage></p>
               <p>Predlog sklepa dajem na glasovanjem. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Na glasovanje dajem predlog zakona v celoti. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA O ZNANSTVENEM IN TEHNOLOŠKEM SODELOVANJU MED VLADO
                     REPUBLIKE SLOVENIJE IN VLADO REPUBLIKE BOSNE IN HERCEGOVINE</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne želi.)</stage> Predlog zakona
                  je obravnaval Odbor za mednarodne odnose kot matično delovno telo. Želi
                  poročevalec odbora besedo? <stage>(Ne.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želijo besedo poslanke in
                  poslanci? Gospod Peršak.</p>
            </sp>
            <sp xml:id="SDZ1-Redna-38-1996-03-12.sp2">
               <speaker>ANTON PERŠAK:</speaker>
               <p>Spoštovane poslanke in poslanci! Vem, da večine besedila teh zakonov in sporazumov
                  ne zanimajo, ampak mene pa vendarle. Predstavniku Vlade bi rad, če me bo slišal,
                  postavil eno vprašanje, ki je že spet jezikovne narave. V preambuli sporazuma in
                  potem v 10. členu sporazuma se pojavljajo pojmi, ki so po mojem mnenju vprašljivi
                  z vidika jezika, in sicer se v tem sporazumu uporablja pojem v slovenščini
                  <q>"bosanski"</q> oziroma prevedlo bi se <q>"bošnjaški jezik"</q>, ki po doslej znani
                  klasifikaciji slovanskih jezikov ne obstaja. Obstaja v novejšem času, ampak to je
                  politična odločitev. Hrvaški, srbski jezik, slovenski jezik, obstaja po neki
                  tradicionalni teoriji hrvaško-srbski ali srbohrvaški jezik, ne obstaja pa bosanski
                  jezik ali bošnjaški jezik. Da bo to še bolj zanimivo, se v besedilu pojavi tako
                  rekoč v istem členu najprej, da je sporazum napisan v slovenskem in bosanskem
                  jeziku, nakar sledi opomba: <q>"Sledi besedilo v hrvaškem jeziku"</q>. To se pravi, da
                  besedila v jeziku, o katerem govori sporazum, sploh ni, da ne govorim o tem, da
                  tega jezika, kot pravim, po teoriji ni. Še ena nedoslednost je, po mojem mnenju, v
                  prevodu. Uporablja se pojem narod. Vem, da pojem narod v hrvaščini ali pa v
                  srbskem jeziku se v slovenščino lahko prevaja kot narod, <q>"nation"</q>, ali pa kot
                  ljudstvo. Glede na našo ustavo mislim, da je tu mišljen pojem ljudstvo in ne pojem
                  narod, zlasti zaradi tega, ker v državi Bosna in Hercegovina ne obstaja enoten
                  narod, ampak obstaja več narodov in država gradi na ljudstvu in ne na narodu, tudi
                  njihova. Zato mislim, da je ta sporazum nekorektno preveden oziroma nepravilno in
                  da ga v bistvu ne bi smeli ratificirati. Ne domišljam si, da bo to opozorilo kaj
                  zaleglo, ampak v principu mislim, da je prevod neustrezen. Hvala.</p>
            </sp>
            <sp xml:id="SDZ1-Redna-38-1996-03-12.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da bi celo v slovenščini moral biti original, ne pa prevod.
                  Prosim predstavnika Vlade, da odgovori. Prosim pa, drage kolegice, spoštovani
                  kolegi, govornika sploh nič ni slišati, ker vsevprek govorite! Če želite, dam 15
                  minut odmora, da se dogovorite, kar je potrebno in potem nadaljujemo, sicer pa res
                  prosim, da ste tiho! Izvolite.</p>
            </sp>
            <sp xml:id="SDZ1-Redna-38-1996-03-12.sp4">
               <speaker>BORUT MAHNIČ:</speaker>
               <p>Gospod predsedujoči, spoštovane poslanke, spoštovani poslanci! V zvezi z
                  vprašanjem poslanca Peršaka, glede bosanskega jezika najprej. Kar se tiče
                  jezikovnega vprašanja, ali bosanski jezik obstaja ali ne, to je vprašanje, v
                  katerega ne bi tukaj kot predstavnik Ministrstva za zunanje zadeve posegal.
                  Dejstvo pa je, da sporazum, ki ga Slovenija sklepa mednarodno, z drugimi državami,
                  pač usklajuje elemente in tudi to, v katerih jezikih se sklepa. Če bosanska vlada,
                  ki predstavlja mednarodno priznano Bosno in Hercegovino, šteje in to je lahko tudi
                  čisto njeno politično stališče, ne pa zasnovano na nekih drugih elementih, da je
                  jezik, ki je uradni jezik v Bosni in Hercegovini bosanski jezik, mislimo, da z
                  našega stališča ni bilo prilagodljivo, da bi temu ugovarjali. Torej, to je
                  suverena pravica Vlade Bosne in Hercegovine, da je jezik, ki se uporablja, ki je
                  uradno razglašen v Bosni in Hercegovini, da ga imenuje tako kot želi. V to mi
                  nismo posegali, v to vprašanje. Toliko glede tega.</p>
               <p>Kar pa se tiče vprašanja naroda ali ljudstva, to je, kot je gospod poslanec
                  pravilno ugotovil, tako kaže, mišljeno kot ljudstvo, se pravi kot <q>"nation"</q> v
                  angleščini, ki se uporablja za narod. Ampak to, mislim, da se lahko tudi zadrži.
                  Vsekakor gre pa za to, da je to original in da to ni prevod iz bosanskega ali pa
                  drugega jezika, ampak tu gre za dva originala, kjer se v obeh primerih uporablja
                  ta izraz narod. Hvala.</p>
            </sp>
            <sp xml:id="SDZ1-Redna-38-1996-03-12.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-38-1996-03-12.sp6">
               <speaker>ANTON PERŠAK:</speaker>
               <p>Spoštovane poslanke in poslanci! Če bi že pristali na to, da si politika določene
                  države, omisli jezik, ali pa novo ime za svoj jezik, potem bi morali biti vsaj v
                  tekstu zakona pri nas dosledni, ne pa da v členih uporabljamo bosanski jezik,
                  potem pa rečemo, da sledi besedilo v hrvaškem jeziku - v istem zakonu, ker najmanj
                  kar je, je potem zelo malomarno napisan ta tekst tega zakona. Če, kot pravim,
                  pristanemo na to, ampak mislim, da je to zelo vprašljivo in da bi bilo to
                  vprašanje takrat, ko je sporazum, če bi imeli odnos do jezika, treba postaviti in
                  se dogovoriti s predstavniki Bosne in Hercegovine. Vsekakor je pa napačno, glede
                  na našo ustavo, napačno, če mi v sporazumu sprejmemo besedilo, to, kar je bilo na
                  koncu povedano, da gre za narode teh držav, ne za ljudstva, kajti v naši ustavi
                  vemo, kako je opredeljeno. Ta sporazum velja tudi za Slovenijo, ne velja samo za
                  Bosno in Hercegovino. Zavezuje in velja tudi za Slovenijo in s tem smo mi uvedli
                  neko pojmovanje, ki ni, po mojem mnenju, v skladu z začetnimi členi ustave, vsaj
                  kar se Slovenije tiče. Ker potem najmanj, kar bi moralo pisati, bi moralo pisati,
                  za narode in narodnosti, recimo, z vidika slovenske ustave ali pa kaj podobnega.
                  To, mislim, da je nepravilno. Iz teh razlogov pač ne morem glasovati, ker mislim,
                  da se celo postavlja vprašanje skladnosti z ustavo.</p>
            </sp>
            <sp xml:id="SDZ1-Redna-38-1996-03-12.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem. Ker ni
                  bilo od začetka obravnave vloženega nobenega pisnega amandmaja, predlagam
                  Državnemu zboru, da v skladu z drugim odstavkom 213.člena poslovnika Državnega
                  zbora sklene, da bo glasoval le o predlogu zakona v celoti. Želi v zvezi s tem
                  predlogom kdo besedo? Gospa Danica Simšič.</p>
            </sp>
            <sp xml:id="SDZ1-Redna-38-1996-03-12.sp8">
               <speaker>DANICA SIMŠIČ:</speaker>
               <p>Hvala za besedo, gospod predsedujoči. Spoštovane poslanke in poslanci, spoštovani
                  predstavnik Vlade! Težko je glasovati za tak zakon iz preprostega razloga, ker je
                  popolnoma jasno, da poslanke in poslanci ne moremo dati amandmajev na predlog
                  sporazuma. Glede na to, da je predstavnik Vlade rekel, da je nerodnost v prevodu,
                  mi ni jasno, kako v nadaljevanju ni sam predlagal, da bo to nerodnost Vlada
                  popravila iz naroda v ljudstvo oziroma v ljudstva. To mi dejansko ni jasno.</p>
               <p>Pa še en medklic. Po logiki tega, da lahko vsaka Vlada zase opredeljuje oziroma za
                  državo, kateri jezik je in opredeljuje nove jezike v sistemizaciji teh jezikov,
                  kakršnikoli že obstajajo po tej logiki, bi torej morali imeti Avstrijci avstrijski
                  jezik in tako dalje. Vendarle je treba nekatere stvari spoštovati. Zaradi tega,
                  ker tega ni predlagala, ta redakcijski popravek, Vlada, ki ugotavlja, da je sama
                  naredila to napako, je nemogoče za tak predlog zakona glasovati, na zakon pa lahko
                  dajemo amandmaje, ampak zakona so pravzaprav samo trije členi. Ne morem glasovati
                  za tak zakon. Ne razumem takega odnosa Vlade tudi do tega parlamenta, da napake,
                  ki jo naredi, ne popravi in da sama v predlogu sporazuma enkrat uporablja bosanski
                  jezik, drugič pa hrvaški jezik. Hvala.</p>
            </sp>
            <sp xml:id="SDZ1-Redna-38-1996-03-12.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V tem trenutku bi morala biti razprava o predlogu sklepa, da bomo
                  glasovali o zakonu v celoti. Tako, da se ni nanašalo še na sklepanje o samem
                  zakonu. Ta sklep ne bo sprejet, če bo proti njemu glasovala tretjina navzočih
                  poslancev. Želi še kdo o predlogu tega sklepa, da glasujemo o zakonu v celoti
                  glasovati, ne o zakonu? Proceduralno. Izvolite.</p>
            </sp>
            <sp xml:id="SDZ1-Redna-38-1996-03-12.sp10">
               <speaker>IVAN VERZOLAK:</speaker>
               <p>Hvala za besedo. Imam proceduralni predlog, da se zaradi prej navedenih zapletov o
                  tej točki dnevnega reda oziroma o tej ratifikaciji, da se ta točka dnevnega reda
                  preloži toliko, da Vlada te stvari uskladi in da gremo naprej na drugo točko.</p>
            </sp>
            <sp xml:id="SDZ1-Redna-38-1996-03-12.sp11">
               <speaker>PODPREDSEDNIK MIROSLAV MOZETIČ:</speaker>
               <p>Preloži na kaj?</p>
            </sp>
            <sp xml:id="SDZ1-Redna-38-1996-03-12.sp12">
               <speaker>IVAN VERZOLAK:</speaker>
               <p>Da se preloži ta točka toliko časa, da Vlada popravi in naredi...</p>
            </sp>
            <sp xml:id="SDZ1-Redna-38-1996-03-12.sp13">
               <speaker>PODPREDSEDNIK MIROSLAV MOZETIČ:</speaker>
               <p>Poglejte. Tukaj je sporazum, ki je podpisan. Mi imamo pred seboj sporazum, ki je
                  podpisan in zakon o ratifikaciji tega sporazuma. Sedaj lahko umaknemo z dnevnega
                  reda in preložimo na ne vem kdaj, ne moremo pa na tem...</p>
            </sp>
            <sp xml:id="SDZ1-Redna-38-1996-03-12.sp14">
               <speaker>IVAN VERZOLAK:</speaker>
               <p>Potem pa predlagam, da ga umaknemo z dnevnega reda in da se uskladi tako kot je
                  treba, da Vlada pripravi nov predlog sporazuma.</p>
            </sp>
            <sp xml:id="SDZ1-Redna-38-1996-03-12.sp15">
               <speaker>PODPREDSEDNIK MIROSLAV MOZETIČ:</speaker>
               <p>Vaš predlog je samo, da se ta točka umakne z dnevnega reda. O tem ne moremo več
                  glasovati, ker to se glasuje pri dnevnem redu.</p>
            </sp>
            <sp xml:id="SDZ1-Redna-38-1996-03-12.sp16">
               <speaker>IVAN VERZOLAK:</speaker>
               <p>Ali se ne da preložiti?</p>
            </sp>
            <sp xml:id="SDZ1-Redna-38-1996-03-12.sp17">
               <speaker>PODPREDSEDNIK MIROSLAV MOZETIČ:</speaker>
               <p>Na kaj naj preložimo? Kam?</p>
            </sp>
            <sp xml:id="SDZ1-Redna-38-1996-03-12.sp18">
               <speaker>IVAN VERZOLAK:</speaker>
               <p>Imam predlog, da se preloži toliko časa, da ima Vlada čas, da to ratifikacijo
                  ponovno pregleda in uskladi glede na te pripombe, ki so bile tukaj.</p>
            </sp>
            <sp xml:id="SDZ1-Redna-38-1996-03-12.sp19">
               <speaker>PODPREDSEDNIK MIROSLAV MOZETIČ:</speaker>
               <p>Takega predloga ne morem dati na glasovanje.</p>
            </sp>
            <sp xml:id="SDZ1-Redna-38-1996-03-12.sp20">
               <speaker>IVAN VERZOLAK:</speaker>
               <p>To morate pa vi vedeti sedaj, ali lahko ali ne.</p>
            </sp>
            <sp xml:id="SDZ1-Redna-38-1996-03-12.sp21">
               <speaker>PODPREDSEDNIK MIROSLAV MOZETIČ:</speaker>
               <p>Ne morem. Edino to, to pa lahko kot predsedujoči predlagam, da te točke ne
                  zaključimo, pač pa prekinemo. Prosim Vlado, da pripravi jasen odgovor glede
                  pripomb in se bomo potem znotraj te seje vrnili k tej točki dnevnega reda. Torej
                  predlagam, da to točko prekinemo in da do tega, da dobimo odgovor znotraj seje in
                  se potem ponovno vrnemo in odločamo, tako kot je skladno s poslovnikom.</p>
            </sp>
            <sp xml:id="SDZ1-Redna-38-1996-03-12.sp22">
               <speaker>IVAN VERZOLAK:</speaker>
               <p>To je to, kar sem hotel. Hvala lepa.</p>
            </sp>
            <sp xml:id="SDZ1-Redna-38-1996-03-12.sp23">
               <speaker>PODPREDSEDNIK MIROSLAV MOZETIČ:</speaker>
               <p>Samo malo nerodno ste povedali. Torej dajem ta predlog, da to točko prekinemo in
                  da pridobimo od Vlade odgovor glede na pripombe. Dajem na glasovanje. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je predlog sprejet.</p>
               <p>To točko prekinjam in prosim Vlado, da čimprej pripravi odgovor na podane
                  pripombe, tako da bomo lahko nadaljevali še s to točko v tem dnevnem redu.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI MEMORANDUMA O SOGLASJU O VZAJEMNEM...</title>
               </p>
               <p>Kaj želite, gospod Geržina? Proceduralno?</p>
            </sp>
            <sp xml:id="SDZ1-Redna-38-1996-03-12.sp24">
               <speaker>MIROSLAV GERŽINA:</speaker>
               <p>Hvala lepa. Predlagam, da ponovimo glasovanje.</p>
            </sp>
            <sp xml:id="SDZ1-Redna-38-1996-03-12.sp25">
               <speaker>PODPREDSEDNIK MIROSLAV MOZETIČ:</speaker>
               <p>Točko sem že zaključil.</p>
            </sp>
            <sp xml:id="SDZ1-Redna-38-1996-03-12.sp26">
               <speaker>MIROSLAV GERŽINA:</speaker>
               <p>Še niste šli na novo.</p>
            </sp>
            <sp xml:id="SDZ1-Redna-38-1996-03-12.sp27">
               <speaker>PODPREDSEDNIK MIROSLAV MOZETIČ:</speaker>
               <p>Sem točko zaključil in že začel 3. točko, <q>"prehajamo na 3. točko"</q> sem že
                  začel.</p>
            </sp>
            <sp xml:id="SDZ1-Redna-38-1996-03-12.sp28">
               <speaker>MIROSLAV GERŽINA:</speaker>
               <p>Mislim, nima smisla, da zavlačujemo točko, je ratifikacija podpisana, gospod
                  predsedujoči.</p>
            </sp>
            <sp xml:id="SDZ1-Redna-38-1996-03-12.sp29">
               <speaker>PODPREDSEDNIK MIROSLAV MOZETIČ:</speaker>
               <p>Bo med to sejo, gospod Geržina, ni nobene... Ponovno vas prosim, da se umirite in
                  bodite pozorni na to, kar se dogaja.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI MEMORANDUMA O SOGLASJU O VZAJEMNEM PRIZNANJU SLOVENSKIH IN
                     ITALIJANSKIH DIPLOM IN STROKOVNIH NASLOVOV</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne želi.)</stage> Predlog zakona
                  je obravnaval Odbor za mednarodne odnose kot matično delovno telo. Želi besedo
                  poročevalec odbora? <stage>(Ne želi.)</stage> Želi besedo predstavnik Sekretariata
                  za zakonodajo in pravne zadeve? <stage>(Ne.)</stage> Želijo besedo predstavniki
                  poslanskih skupin? <stage>(Ne.)</stage> Želijo besedo poslanke in poslanci? Gospa
                  Šturmova.</p>
            </sp>
            <sp xml:id="SDZ1-Redna-38-1996-03-12.sp30">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Lep pozdrav vsem skupaj! Izraziti želim samo
                  svojo podporo tej ratifikaciji, ki je po mojem mnenju izredno pomembna, tako za
                  tiste, ki študirajo, Slovence v Italiji in Italijane v Sloveniji, predvsem pa za
                  predstavnike obeh manjšin. Ta ratifikacija, upam, da jo bomo soglasno podprli, v
                  bistvu onemogoča neprijetnosti, ki jih je povzročil pred letom in pol suspenz
                  Italije, ko zaradi nekaterih okoliščin ni priznavala diplom, ki so jih študentje
                  dosegli v Sloveniji, v Italiji. Tako da s to ratifikacijo onemogočamo te stvari in
                  je s tega vidika zelo pomembna. Hvala lepa.</p>
            </sp>
            <sp xml:id="SDZ1-Redna-38-1996-03-12.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.
                  Državnemu zboru predlagam, ker ni bilo vloženega nobenega amandmaja, da skladno z
                  drugim odstavkom 213. člena Poslovnika Državnega zbora sklene, da bo glasoval le o
                  predlogu zakona v celoti. Želi kdo o predlogu tega sklepa besedo?
                     <stage>(Ne.)</stage></p>
               <p>Predlog dajem na glasovanje. Ugotovimo sklepčnost! <stage>(54
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>4. TOČKO DNEVNEGA REDA - NA OBRAVNAVO PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO ROMUNIJE O
                     VRAČANJU IN PONOVNEM SPREJEMU DRŽAVLJANOV OBEH DRŽAV, KATERIH VSTOP ALI BIVANJE
                     NA OZEMLJU DRUGE DRŽAVE STA NEZAKONITA</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne želi.)</stage></p>
               <p>Predlog zakona je obravnaval Odbor za mednarodne odnose kot matično delovno telo.
                  Želi poročevalec odbora besedo? <stage>(Ne.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage> Želijo besedo
                  poslanke in poslanci? Nihče ne želi razpravljati.</p>
               <p>Ker k predlogu zakona do začetka obravnave ni bil predložen noben pismeni amandma,
                  predlagam Državnemu zboru, da skladno z drugim odstavkom 213. člena poslovnika
                  sklene, da bo glasoval le o predlogu zakona v celoti. Želi o tem predlogu sklepa
                  kdo razpravljati? <stage>(Nihče.)</stage></p>
               <p>Predlog dajem na glasovanje. Ugotovimo sklepčnost! <stage>(44 prisotnih.)</stage>
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>5. TOČKO DNEVNEGA REDA - NA OBRAVNAVO PREDLOGA ZAKONA O
                     RATIFIKACIJI DOGOVORA MED MINISTRSTVOM ZA NOTRANJE ZADEVE REPUBLIKE SLOVENIJE
                     IN ZVEZNIM MINISTROM ZA NOTRANJE ZADEVE REPUBLIKE AVSTRIJE O SODELOVANJU PRI
                     ZATIRANJU MEDNARODNO ORGANIZIRANEGA KRIMINALA, MEDNARODNEGA ILEGALNEGA
                     TRGOVANJA Z MAMILI IN MEDNARODNEGA TERORIZMA</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne.)</stage></p>
               <p>Predlog zakona je obravnaval Odbor za mednarodne odnose. Želi poročevalec odbora
                  besedo? <stage>(Ne.)</stage> Želi besedo predstavnik Sekretariata za zakonodajo in
                  pravne zadeve? <stage>(Tudi ne.)</stage> Želijo besedo predstavniki poslanskih
                  skupin? <stage>(Ne želijo.)</stage> Želijo besedo poslanke in poslanci?</p>
               <p>Gospa Simšičeva.</p>
            </sp>
            <sp xml:id="SDZ1-Redna-38-1996-03-12.sp32">
               <speaker>DANICA SIMŠIČ:</speaker>
               <p>Hvala za besedo. V bistvu imam samo vprašanje, kdo dejansko sprejema in sklepa
                  dogovor? Obe ministrstvi, to se pravi, vsako na eni strani, Ministrstvo za
                  notranje zadeve Republike Slovenije in na drugi strani Zvezno ministrstvo za
                  notranje zadeve Republike Avstrije, ali s slovenske strani ministrstvo, z
                  avstrijske pa minister. Zaplet je v tem, da se enkrat uporablja izraz Ministrstvo
                  za notranje zadeve Republike Avstrije, drugič pa minister. Že če pogledate, gospod
                  predsedujoči, na dnevni red, imate zapisano minister, tukaj v Poročevalcu imamo v
                  naslovu avstrijsko ministrstvo, v nadaljevanju teksta se pa enkrat meša
                  ministrstvo, enkrat minister. Rada bi v bistvu samo pojasnilo, katera oblika je
                  prava in katera bo v nadaljevanju uporabljena? Hvala.</p>
            </sp>
            <sp xml:id="SDZ1-Redna-38-1996-03-12.sp33">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če predstavnik Vlade to pojasni.</p>
            </sp>
            <sp xml:id="SDZ1-Redna-38-1996-03-12.sp34">
               <speaker>BORUT MAHNIČ:</speaker>
               <p>Gospod predsedujoči, spoštovane poslanke in poslanci! Na to vprašanje poslanke
                  gospe Simšičeve, pravilno je na avstrijski strani minister, tako piše tudi v
                  predlogu zakona. To je bil njihov predlog, medtem ko na naši strani glede na zakon
                  o Vladi, je pač naša stran vztrajala, da mora na naši strani biti kot organ, ki
                  sklepa mednarodno pogodbo Ministrstvo za notranje zadeve. Tako da je do te, v
                  bistvu majhne razlike prišlo, ampak pravilno je tako, ker sporazum, dogovor je bil
                  tako sklenjen, med Ministrstvom za notranje zadeve Republike Slovenije in zveznim
                  ministrom za notranjem zadeve Republike Avstrije, in to je tudi naslov zakona.</p>
            </sp>
            <sp xml:id="SDZ1-Redna-38-1996-03-12.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-38-1996-03-12.sp36">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje! Predlagam, da tudi to zavrnemo, ker
                  Državni zbor, poslanke in poslanci v Državnem zboru niso dolžni takšne predloge
                  sprejemati. Prav tako predlagam predsedniku Državnega zbora in njegovim
                  podpredsednikom, da v svoji službi najdejo ljudi, ki bodo lahko take stvari
                  prebrali in avtomatsko zavračali te zakone. To je že norčevanje iz tega
                  parlamenta, norčevanje iz jezika, norčevanje iz odnosov in taki predlogi ne bi
                  smeli priti v poslanske klopi! Hvala lepa.</p>
            </sp>
            <sp xml:id="SDZ1-Redna-38-1996-03-12.sp37">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše, kot poslanec imate možnost glasovati proti, tudi povedati to javno,
                  nihče drug pa ne more zavračati zakonov, ki prihajajo v parlament, če so vloženi
                  skladno s poslovnikom, to dobro veste. Želi še kdo besedo? <stage>(Ne.)</stage>
                  Razpravo zaključujem.</p>
               <p>Ker k predlogu zakona do začetka obravnave ni bil predložen noben pisni amandma,
                  predlagam Državnemu zboru, da skladno z drugim odstavkom 213. člena poslovnika
                  sklene, da bo glasoval le o predlogu zakona v celoti. Želi kdo o tem predlogu
                  razpravljati? <stage>(Ne.)</stage></p>
               <p>Na glasovanje dajem predlog, da bomo glasovali o zakonu v celoti, ne še o zakonu.
                  Torej, predlog dajem na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta predlog sprejet.</p>
               <p>Pred glasovanjem o zakonu gospod Kopše želi obrazložiti svoj glas.</p>
            </sp>
            <sp xml:id="SDZ1-Redna-38-1996-03-12.sp38">
               <speaker>JOŽEF KOPŠE:</speaker>
               <p>Gospodje! Predlagam, da zavrnemo ta zakon iz razloga, ki sem ga prej pojasnil.
                  Mislim, da si država Slovenija ne more privoščiti takšnih stvari, ki na koncu
                  koncev še lahko sprožijo celo diplomatske in druge vrste sporov. Naj poskušamo
                  vsaj mi, če prej ne moremo ustaviti po poslovniku Vlade</p>
               <p>in jo naučiti, kako se pripravljajo zakoni. Hvala lepa.</p>
            </sp>
            <sp xml:id="SDZ1-Redna-38-1996-03-12.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage></p>
               <p>Prehajamo h glasovanju. Na glasovanje dajem predlog zakona v celoti. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA O ZNANSTVENEM IN TEHNOLOŠKEM SODELOVANJU MED VLADO
                     REPUBLIKE SLOVENIJE IN VLADO REPUBLIKE INDIJE</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne.)</stage> Predlog zakona je
                  obravnaval Odbor za mednarodne odnose. Želi poročevalec odbora besedo?
                     <stage>(Ne.)</stage> Želi besedo predstavnik Sekretariata za zakonodajo in
                  pravne zadeve? <stage>(Ne želi.)</stage> Želijo besedo predstavniki poslanskih
                  skupin? <stage>(Ne želijo.)</stage> Želijo besedo poslanke in poslanci? Gospa
                  Simšič.</p>
            </sp>
            <sp xml:id="SDZ1-Redna-38-1996-03-12.sp40">
               <speaker>DANICA SIMŠIČ:</speaker>
               <p>Še enkrat hvala za besedo. V bistvu se opravičujem, da ne bi kdo razumel, da imam
                  karkoli proti tem sporazumom ali karkoli podobnega. Ampak spet gre za izrazito
                  nedoslednost ali nekorektnost tudi v tem primeru. Poglejte, tukaj imamo pred seboj
                  ratifikacijo sporazuma o znanstvenem in tehnološkem sodelovanju med Vlado
                  Republike Slovenije in Vlado Republike Indije. Spet je tema jezik.</p>
               <p>Spodaj v opombi piše, da je besedilo sporazuma v indijskem jeziku na vpogled v
                  službi za mednarodno-pravne zadeve Ministrstva za zunanje zadeve Republike
                  Slovenije. Mene zanima, kateri je ta indijski jezik? V nadaljevanju pa v 10. členu
                  piše, da je sporazum sestavljen v slovenskem, hindujskem in angleškem jeziku.
                  Hindujski mislim, da je v redu. Ampak gre za ta temeljni odnos, kako zapišemo
                  kakšen jezik in kako s tem tudi vrednotimo, denimo države, s katerimi tovrstne
                  sporazume sprejemamo. Samo na to sem želela opozoriti. Hvala lepa.</p>
            </sp>
            <sp xml:id="SDZ1-Redna-38-1996-03-12.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim predstavnika Vlade za odgovor.</p>
            </sp>
            <sp xml:id="SDZ1-Redna-38-1996-03-12.sp42">
               <speaker>BORUT MAHNIČ:</speaker>
               <p>Spoštovani predsedujoči, spoštovane poslanke in spoštovani poslanci! V tem primeru
                  je poslanka Simšičeva opozorila dejansko na napako, ki smo jo mi naredili. Za
                  razliko od prej k bosanskemu jeziku, tisto je bilo pravilno, ampak tisto je druga
                  stvar. Torej tukaj ne moremo zdaj drugega narediti kot da opravimo ta redakcijski
                  popravek in da potem mogoče, če se vsi strinjamo, da se to prekine, dokler ne
                  pošljemo popravljenega besedila. To je redakcija zakona, ker v sporazumu pravilno
                  piše hindujski jezik, ampak v besedilu opombe pri zakonu pa je napačno napisano,
                  zato se opravičujemo. Če je predlog sprejemljiv, da se to, ko se popravi besedilo
                  opombe pisno, da to pošljemo, do takrat pa ...</p>
            </sp>
            <sp xml:id="SDZ1-Redna-38-1996-03-12.sp43">
               <speaker>PODPREDSEDNIK MIROSLAV MOZETIČ:</speaker>
               <p>Gospa Simšičeva se je še prijavila, sicer bom pa potem predlagal kaj narediti.</p>
            </sp>
            <sp xml:id="SDZ1-Redna-38-1996-03-12.sp44">
               <speaker>DANICA SIMŠIČ:</speaker>
               <p>Hvala lepa. Zahvaljujem se za poduk, da sem tokrat imela prav. Nisem prepričana,
                  če je tak odnos korekten. Nisem pa zahtevala nobenega popravka in nobene spremembe
                  niti v besedilu samega zakona, še manj pa v besedilu samega sporazuma, ki ga
                  ratificiramo. Gre za to, da je to zapisano pod črto kot opomba, vsaj tako je Vlada
                  zapisala. Mislim, da to, kar je zapisano pod črto kot opomba poslankam in
                  poslancem v vednost, najverjetneje ni sestavni del integralnega besedila tega
                  sporazuma in mislim, da tukaj ni potrebna redakcija. Gre samo za odnos, kako Vlada
                  pač zapiše določen jezik, ki ga ima morda v tem primeru za uradnega. Samo da
                  karikiram primer. To je enako kot da bi zapisali nekoč, ko smo živeli še v drugi
                  državi za sporazum med Republiko Slovenijo in Republiko Avstrijo, besedilo
                  sporazuma je zapisano v jugoslovanskem jeziku. Samo za to gre in mislim, da to ni
                  prav. Ni pa potreben, po mojem mnenju, noben popravek besedila, ki ga sprejemamo.
                  Hvala.</p>
            </sp>
            <sp xml:id="SDZ1-Redna-38-1996-03-12.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Čeprav se ne nanaša to na vsebino zakona, vendar, kolikor je meni
                  znano, bo tista zvezdica in opomba objavljena tudi v Uradnem listu. Zato to točko
                  dnevnega reda prekinjam in prosim, da da predstavnik Vlade pisni popravek in bomo
                  skupaj s točko, ki smo jo že prekinili, pod 2. in 6. točko danes, če bo Vlada to
                  pripravila oziroma predstavnik Vlade, tudi obravnavali. Tako da 6. točke ne
                  zaključujem, jo prekinjam.</p>
               <p>Prehajamo na <title>8. TOČKO DNEVNEGA REDA</title>.</p>
               <p>Gospod Jug ima proceduralno.</p>
            </sp>
            <sp xml:id="SDZ1-Redna-38-1996-03-12.sp46">
               <speaker>MAG. JANEZ JUG:</speaker>
               <p>Ker se nekatere stvari še usklajujejo o tem zakonu, bi predlagal, če bi lahko to
                  točko, da se premaknili, da se obravnava kasneje, ko bo usklajeno. Hvala.</p>
            </sp>
            <sp xml:id="SDZ1-Redna-38-1996-03-12.sp47">
               <speaker>PODPREDSEDNIK MIROSLAV MOZETIČ:</speaker>
               <p>Dobro. Predlog je, da se 8. točka preskoči. Slišali smo predlog, da 8. točko
                  dnevnega reda preskočimo. Dajem ta predlog na glasovanje in jo bomo obravnavali,
                  ko dobimo poročilo. Dajem ta predlog, da 8. točko dnevnega reda preskočimo, na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je predlog sprejet.</p>
               <p>Torej 8. točko ne bomo zdaj obravnavali.</p>
               <p>9. točke ne moremo obravnavati, ker nimamo poročila matičnega delovnega
                  telesa.</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O ZAČASNI PREPOVEDI LASTNINSKEGA
                     PREOBLIKOVANJA PRAVNIH OSEB, KI PRIREJAJO POSEBNE IGRE NA SREČO - HITRI
                     POSTOPEK</title>.</p>
               <p>Predlog zakona sta v obravnavo Državnemu zboru predložila poslanka Breda Pečan in
                  poslanec Jože Jagodnik. Želi predstavnik predlagateljev besedo? Gospod Jagodnik
                  ima besedo.</p>
            </sp>
            <sp xml:id="SDZ1-Redna-38-1996-03-12.sp48">
               <speaker>JOŽE JAGODNIK:</speaker>
               <p>Spoštovane kolegice in kolegi, spoštovani zbor, lep pozdrav! Hvala za besedo.
                  Torej razpravljamo o predlogu zakona o spremembah in dopolnitvah zakona o začasni
                  prepovedi lastninskega preoblikovanja pravnih oseb, ki prirejajo posebne igre na
                  srečo. Zaradi veljavnega zakona o začasni prepovedi lastninskega preoblikovanja
                  pravnih oseb, ki prirejajo posebne igre na srečo, mi vemo situacijo, ki je nastala
                  in vemo, da čakamo na ustrezen zakon že kar precej časa. Po nekaterih informacijah
                  je v pripravi, toda njegova praktična uporabna vrednost se bo še odmaknila in tako
                  za nekatera podjetja ni možno videti drugačne rešitve, pred vrati pa so vsi ti
                  roki za lastninjenje, ki se iztekajo. To pomeni, da je za nekatere popolnoma
                  onemogočeno lastninsko preoblikovanje in da je negotova, recimo, gospodarska
                  perspektiva in da so negotova celo delovna mesta. Zakon, ki sva ga pripravila s
                  kolegico Bredo Pečan, rešuje nekaj subjektov in nobena skrivnost ni, da je
                  pripravljen v bistvu za reševanje problema podjetja Pohorje, torej podjetja, ki se
                  ukvarja z zdravstvom, rekreacijo in turizmom. Zakon o začasni prepovedi
                  lastninskega preoblikovanja sicer omogoča nekatere postopke pod določenimi pogoji.
                  Ti pogoji pa so, da so končani vsi revizijski postopki, da je pridobljeno pisno
                  potrdilo o dokončnosti tega postopka, ki ga izda Agencija Republike Slovenije za
                  plačilni promet, nadziranje in informiranje in da so plačani vsi davki. Če so
                  torej opravljeni vsi ti postopki, je lastninjenje ostalega podjetja možno. Toda to
                  omogoča šele ta zakon, ki je neke vrste vmesni zakon do trenutka, ki bomo sprejeli
                  zakon, ki bo generalno urejal zadeve.</p>
               <p>Lastninjenje poteka v Mariboru izjemoma počasi, morda najpočasneje od vseh
                  slovenskih pokrajin, regij in mest in ta zakon pravzaprav omogoča hitrejšo odpravo
                  lastninskih problemov v enem pomembnejših podjetij, lahko bi rekel, celo podjetje,
                  ki je ena svetlejših točk v mariborskem gospodarskem dogajanju. Gre za podjetje
                  Pohorje, ki zaposluje ta trenutek 530 ljudi, nekoč je zaposlovalo to podjetje, kot
                  številna druga, veliko več ljudi, preko 1.500. Na lastno iniciativo, z lastnimi
                  zmogljivostmi so reševali ta presežna delovna mesta, tako da je sedaj ostalo
                  zdravo jedro tega podjetja. To podjetje je letos oziroma zadnja leta vložilo okoli
                  100 milijonov mark v svojo novo infrastrukturo. To pomeni, da je vložilo toliko
                  denarja, kot ga je vložila celotna slovenska turistična infrastruktura. Povsem
                  naravna želja je torej, da se podjetje olastnini. Zaposleni varujejo certifikate
                  in šele v primeru možnosti lastninjenja bodo enakovredni ostalim državljanom.
                  Podjetje Pohorje je doslej, kar pa poudarjam, na zelo eleganten način razrešilo
                  vse pereče probleme denacionalizacije, tako so sporazumno z upravičenci na območju
                  severno-vhodne Slovenije, zlasti pa Maribora, razrešili lastninske
                  denacionalizacijske probleme za 18 večjih objektov. Zakon, ki ga predlagamo, je
                  začasne narave in do dokončne ureditve tega celotnega podjetja zato pričakujem, ne
                  glede na to, da je bilo mnenje Komisije za lastninjenje drugačno, da ga vendarle
                  podpremo, kajti omogoča normalen, enakovreden prehod iz te faze nedefiniranega
                  družbenega kapitala v novo fazo lastninjenja in to bi skratka pomenilo, in zato
                  vas posebej opozarjam, da bi del podjetja, igralnica v tem primeru pomeni po vseh
                  teh revizijskih postopkih samo 5% od ocenjene knjigovodske vrednosti podjetja, da
                  bi del podjetja odšel na sklad in se lastninil v skladu z zakonom in v tem primeru
                  bi s tem členom, bistvo tega zakona je samo en člen, to bilo omogočeno. Hvala lepa
                  za pozornost. Če bo potrebno, bomo posredovali še druge natančnejše podatke.</p>
            </sp>
            <sp xml:id="SDZ1-Redna-38-1996-03-12.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnavala Komisija za spremljanje in nadzor
                  lastninskega preoblikovanja družbene lastnine kot matično delovno telo.
                  Poročevalec komisije, njen predsednik, gospod Rejc ima besedo.</p>
            </sp>
            <sp xml:id="SDZ1-Redna-38-1996-03-12.sp50">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Komisija za spremljanje in
                  nadzor lastninskega preoblikovanja je na svoji 83. seji obravnavala predlog
                  sprememb in dopolnitev zakona o začasni prepovedi lastninskega preoblikovanja
                  pravnih oseb, ki prirejajo posebne igre na srečo, se pravi, igralnice. Ne glede na
                  to, in bila je ta točka dnevnega reda oziroma ta predlog zakona sprememb in
                  dopolnitev sprejet na dnevni red in celo po hitrem postopku, vendar sem že tudi
                  takrat povedal, da je komisija to zadevo temeljito obravnavala in tudi sprejela
                  sklep, ki ga imate v poročilu te 83. seje, 19.2., in o katerem smo tudi na koncu
                  sklepali in sprejeli sklep, da se tega zakona ne sprejme.</p>
               <p>Treba je vedeti nekaj. Ne glede na to, da je najbrž v predlogu dober namen, da je
                  vsak lastninski zakon zakon, ki omogoča lastninjenje in ne more biti začasnega
                  značaja, da je to zakon, ki urejuje lastninsko preoblikovanje in s tem tudi
                  zapečati nadaljnjo usodo. Druga stvar je, da roki za lastninsko preoblikovanje
                  gotovo niso ogroženi, ne glede na to, da je Vlada podaljšala rok za certifikate.
                  Vemo tudi, da je veliko govora o tem, kako se naj ta tako imenovana luknja, tista,
                  ki ne pokriva vseh razpoložljivih certifikatov, tudi pokrije. V zadnjih dneh ste
                  brali ali pa danes ste lahko brali o dimenziji te luknje in da bo tudi primeren
                  zakon, ki bo zagotovil to pokrivanje in ta pristop lastnikom certifikatov tudi to
                  do preimenovanja družbene lastnine, da bo to zagotovljeno. Vendar, ta zadeva je
                  gotovo na eni prihodnjih sej Državnega zbora.</p>
               <p>Posebno vprašanje je tudi to, na kakšni osnovi je bil ta predlog zakona dan na
                  dnevni red. Vemo, da je več zakonov v teku in imajo lastninsko, bi rekel,
                  prekrivanje. To je zakon, vemo, da prihaja v drugo obravnavo zakon o lastninjenju
                  pravnih oseb, ki prirejajo posebne igre na srečo, en zakon; drugi zakon pa, ki smo
                  ga sprejeli v letu 1994, je zakon o začasni prepovedi, ki ga ravno ta predlog
                  zakona zanika. Ta zakon pa zelo jasno in nedvoumno govori o tem, da je potrebno
                  napraviti revizijo. Na osnovi revizije, ki je že zdavnaj končana, menda bo
                  prihodnji teden agencija to zadevo zaključila, in vemo tudi, da naj bi Vlada že
                  imela tudi v postopku predlog zakona, ki naj bi prišel na Vlado, o lastninjenju
                  pravnih oseb, ki prirejajo posebne igre na srečo. To naj bi bilo baje ta teden,
                  kot je v dogovoru, vendar to ni moj problem oziroma naš, o katerem bi se sedaj
                  pogovarjali, vendar lahko povem, da tudi Vlada, ki je sodelovala pri tem zakonu,
                  je povedala, da je v dilemi, ker prihaja zakon, hkrati pa zakon o začasni
                  prepovedi prepoveduje vsakršno statutarno spremembo, na osnovi katere bi se
                  izvijali ti, ki prirejajo posebne igre na srečo, iz nekih dejstev in nekih
                  revizijskih postopkov in na osnovi tega smo dolžni tudi to spoštovati.</p>
               <p>Dalje, je pa problem še večji, večji namreč v tem, da ta zakon oziroma ta
                  predloženi zakon o spremembah in dopolnitvah zakona o začasni prepovedi ne vsebuje
                  nobene analize posledic. Analize posledic so pa nedvomno to: vsi, ki se ukvarjajo
                  z igrami na srečo, vse pravne osebe, imajo tudi turistične dejavnosti, ene v
                  večji, ene v manjši obliki. Tako, da vsi, ki čakajo na lastninski zakon, imajo v
                  svoji sestavi tudi turistično dejavnost, začenši s HITOM in vsemi ostalimi, ki so
                  v tej domeni. Tako da gotovo ni res, da bi ta zakon reševal samo to turistično
                  podjetje Pohorje, ampak da ta zakon v bistvu zadeva celovit igralniški sistem in
                  pravne osebe, ki se s tem ukvarjajo v večji ali manjši obliki in  že vsi veselo
                  čakajo, da se jim sprosti ta zapora in da planejo po tisti turistični dejavnosti,
                  kjer se lahko lastninijo, ki so jo naredili iz dobička iz iger na srečo in tako
                  naprej. Skratka, pridejo vsi zaposleni, bivši zaposleni in tako naprej, ne glede
                  na to, kakšen bo zakon v končnem sprejet o lastninjenju pravnih oseb, ampak zdaj
                  bi se že izvili vsi in dobili možnost lastninjenja v turističnih dejavnostih, ki
                  so jih razvili iz igralniških dobičkov, takih ali drugačnih sort, da ne bom
                  našteval načine igralnic oziroma tipe igralnic. Poleg tega pa tudi gotovo ne
                  vsebuje nobenih takih elementov, kot sem že povedal, da bi bilo to potrebno. Niso
                  elementi hitrega postopka, žal niso, kot pravim, najhuje pa je to, da je revizija
                  končana, vse je narejeno, čaka oziroma zakon je Vlada pripravila že v našem
                  ministrstvu in gre skozi proceduro, naj pride v parlament in ta hip, preden se to
                  zgodi, mi odpiramo neko rampo, iz katere se bodo vsi hahljaje popeljali
                  lastninjenju naproti, ne meneč se, kaj se bomo mi tu trudili in kaj bomo naredili.
                  Zato je komisija, ko je vse to obdelovala in vse to razmišljala in bila gotovo
                  zvesta zakonodaji, ki smo jo sprejeli, menim, da je to prav, da mi kot zakonodajni
                  organ, oblast, le spoštujemo tudi zaporedje. V tem primeru, kot pravim, če bi šlo
                  res samo za eno podjetje, pa tudi to mislim, da ne pride v poštev, da bi mi samo
                  za eno podjetje v neki strukturi delali zakon, mislim, da tu ni nobene logike,
                  tako kot sem povedal, je vse pripravljeno, da se to uredi, dokončno uredi in na
                  osnovi revizijskih postopkov, ker se tako ali tako tudi v tem predlogu vidi, da je
                  rečeno, da potem revizija spet to opravi, ugotovi, preknjiži in podobno. V tem
                  primeru gre za to, da se tisto, kar je turistično, izloči posebej, kar je
                  igralništvo, izloči posebej in nihče ne bo ugotavljal, od kje je kaj prišlo.
                  Razumljivo, da bodo vsi zadovoljni, da bodo lahko lastninili, ne meneč se, od kje
                  se je družbeni kapital pretakal in kam se je pretakal. Tako da s pravnega stališča
                  in iz neke urejenosti, iz nekega zaporedja ni nobenega razloga, da bi predlog
                  zakona sprejeli, ker žal ni nobenih analiz posledic, če pa bi se jih kdo lotil,
                  potem bi gotovo to ugotovil, da imajo vse igralnice tudi turistično dejavnost v
                  svojem sestavu in vse pade pod ta zakon. Torej predlagam, da tega zakona ne
                  sprejmemo oziroma, da to zavrnemo. Hvala.</p>
            </sp>
            <sp xml:id="SDZ1-Redna-38-1996-03-12.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želi besedo predstavnik Vlade? <stage>(Ne
                     želi.)</stage> Besedo dajem predstavnikom poslanskih skupin. Gospod Ivo
                  Hvalica.</p>
            </sp>
            <sp xml:id="SDZ1-Redna-38-1996-03-12.sp52">
               <speaker>IVO HVALICA:</speaker>
               <p>Hvala lepa. Spoštovani! Priče smo zelo zanimivi situaciji kršitve poslovnika. Ta
                  zakon se je pojavil na dnevnem redu Državnega zbora, in to po hitrem postopku, z
                  grobo kršitvijo 174. člena. To je prva stvar. Zakon, ki ima lahko velike finančne
                  posledice, predstavnika Vlade ni! Kaj to pomeni? Grem naprej. Predstavnik
                  Sekretariata za pravne zadeve ne zine nobene. Kaj je to? Pa koga imate za norca,
                  za božjo voljo? Sicer pa je vse o tem zakonu povedal predsednik komisije. Na tako
                  imenovani Rejčevi komisiji smo temeljito obravnavali ta zakon in ni tako, kot je
                  rekel gospod Jagodnik, da se to tiče samo turističnega podjetja Pohorje, pač pa je
                  to drugače. Ne bom dolgovezil. Ta zakon je trojanski konj oziroma trojanska
                  kobila. Tega nisem rekel tja v tri dni, ampak z določenim namenom. Hvala lepa.</p>
            </sp>
            <sp xml:id="SDZ1-Redna-38-1996-03-12.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi besedo? Gospod Pregelj za Ljudsko
                  stranko.</p>
            </sp>
            <sp xml:id="SDZ1-Redna-38-1996-03-12.sp54">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke zavrača predlagani zakon z
                  utemeljitvijo, da gre v bistvu za by-pass zakon, ki želi skozi sklad, skozi
                  stranska vrata pripeljati do lastninjenja igralnic, v končni fazi tudi zloglasnega
                  HIT-a. Takih postopkov ne moremo podpirati, sploh glede na to, da je v postopku že
                  zakon, ki ureja tudi to področje in je s tem očitno ponovno kršen poslovnik
                  Državnega zbora. Hvala lepa.</p>
            </sp>
            <sp xml:id="SDZ1-Redna-38-1996-03-12.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše za samostojno poslansko skupino. Samo trenutek, gospod
                  Kopše, moram dati še prej proceduralno. Gospod Ivo Hvalica ima proceduralno.</p>
            </sp>
            <sp xml:id="SDZ1-Redna-38-1996-03-12.sp56">
               <speaker>IVO HVALICA:</speaker>
               <p>Hvala lepa. Ker vidim predstavnike Sekretariata za pravne zadeve, ki ob tem
                  primeru ne trenejo niti z očesom, jih imam v tem primeru za popolnoma neodgovorne,
                  dajem predlog, da se ugotovi, ali je bil kršen poslovnik. Opozarjam, da je v
                  postopku enak zakon, ki obravnava isto materijo. Če se dobro spomnim, je to EPA
                  500. Torej ponavljam, to je groba kršitev poslovnika s tem, da je bila tokrat
                  narejena zavestno. Prosim, da gre moj predlog na glasovanje. Hvala.</p>
            </sp>
            <sp xml:id="SDZ1-Redna-38-1996-03-12.sp57">
               <speaker>PODPREDSEDNIK MIROSLAV MOZETIČ:</speaker>
               <p>Se opravičujem, ker nisem dobro razumel. Ker nisem razlagal poslovnika, potem o
                  tem ne more biti zdaj, če vi zahtevate obvezno razlago oziroma imamo mnenje
                  sekretariata, ki je bilo dano v pisni obliki. Obvezna razlaga pa ne zadrži
                  postopka, imamo na dnevnem redu.</p>
            </sp>
            <sp xml:id="SDZ1-Redna-38-1996-03-12.sp58">
               <speaker>IVO HVALICA:</speaker>
               <p>Hvala lepa. Gospod predsedujoči, v nekaterih primerih predsedujoči, ki vodi sejo,
                  tako hitro ugotovi morebitne kršitve, v drugih pa ne. Pa kaj se gremo? Glejte, tu
                  je zelo jasna zadeva.</p>
            </sp>
            <sp xml:id="SDZ1-Redna-38-1996-03-12.sp59">
               <speaker>PODPREDSEDNIK MIROSLAV MOZETIČ:</speaker>
               <p>Dajte govoriti resno, ali je to trenutno predsedujoči, ali je to kateri drug
                  predsedujoči? Nisem razlagal poslovnika, ampak ... <stage>(Govori tudi
                     Hvalica.)</stage></p>
            </sp>
            <sp xml:id="SDZ1-Redna-38-1996-03-12.sp60">
               <speaker>IVO HVALICA:</speaker>
               <p>Nisem rekel, gospod predsedujoči, nisem rekel vas, ampak sem rekel, da po navadi
                  predsedujoči in tako dalje. Naj vendar pride hitro dol sicer vedno pripravljen
                  gospod Baškovič, pa naj tu pove, ali je kršen poslovnik, ali ni. Grobo je kršen in
                  celo hitri postopek. Pa kdo je vse to naredil? Kako? Na kakšen način? Lepo vas
                  prosim, pa koga imate za norca! Glejte, v nekem drugem primeru, ne bom ponavljal,
                  pa govorite, kako je to nemogoče in tako dalje, ko gre za sorodnost materije.
                  Tukaj pa gre za isto materijo. Lepo vas prosim, no! Tu se je treba zaustaviti, ker
                  ta Državni zbor je postal, ne vem, to je nekaj nepojmljivega. Kako je mogoče, da
                  se nekaj takega zgodi in da nihče tega ne pojasni, kako je to mogoče? Poleg tega,
                  ob tako važnem zakonu, ki bi imel takšne posledice, ponavljam še enkrat, ni
                  predstavnika Vlade tu. Torej predstavniki Vlade že vedo, zakaj jih ni. Hvala.    
                                           </p>
            </sp>
            <sp xml:id="SDZ1-Redna-38-1996-03-12.sp61">
               <speaker>PODPREDSEDNIK MIROSLAV MOZETIČ:</speaker>
               <p>Gospod Ivo, mi je žal, da se name razburjate, ampak nisem nič ugotavljal, samo
                  tisto, kar sem lahko. Bom prosil gospoda Baškoviča, ki se je tudi javil, da ustno
                  pove tudi to, kar je sekretariat sicer napisal in imate, gospod Baškovič,
                  besedo.</p>
            </sp>
            <sp xml:id="SDZ1-Redna-38-1996-03-12.sp62">
               <speaker>MILAN BAŠKOVIČ:</speaker>
               <p>Hvala lepa. Najprej moram povedati, da sem že neštetokrat povedal, da mi ne moremo
                  tolmačiti poslovnika. Mi lahko damo samo kakšno opozorilo, damo kakšno mnenje, ki
                  ga po poslovniku normalno dajemo. V našem mnenju z dne 26. januarja imamo
                  vsebovani obe ti vprašanji. Prvič, glede hitrega postopka, me smo menili, da niso
                  podani razlogi za hitri postopek. Državni zbor je sprejel hitri postopek, ne morem
                  nič proti temu. Glede tega, ali posega to v zakon, ki je v postopku, poglejte našo
                  3. točko mnenja, smo tudi opozorili, če je namen teh določb, ki ni bil povsem
                  jasno definiran in obrazložen, tak, da gre za rešitve, ki so trajne, ne pa
                  začasne, je tudi po našem mnenju problematično vprašanje odnosa do zakona, ki je v
                  obravnavi, ki je že vložen, o lastninskem preoblikovanju igralnic. Mi smo to
                  povedali, predlagatelji, poslanci, naj o tem razmišljajo, in smo rekli takole, če
                  je bila to začasna rešitev, potem sodi v ta začasni zakon, če je trajna, pa po
                  našem mnenju ne, in bi šlo za situacijo po 174. členu, ko ni mogoče dveh zakonov
                  paralelno obravnavati. To smo vse napisali, to je naše mnenje, ni pa za nikogar
                  obvezujoče. To smo mi napisali potem, ko je bil že ta v postopek dan, ni bil
                  zadržan. Zato je to naše mnenje takole, samo bolj opozorilo, kot pa da bi ustavilo
                  dodelitev, ki je bila že narejena. Tega se moramo pa tudi zavedati. Nismo obšli
                  tega problema, gospod Hvalica. Hvala lepa.</p>
            </sp>
            <sp xml:id="SDZ1-Redna-38-1996-03-12.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-38-1996-03-12.sp64">
               <speaker>JOŽEF KOPŠE:</speaker>
               <p>Skupina samostojnih poslancev bo glasovala proti temu zakonu, vendar bi rad v
                  obrazložitvi tega navedel nekatere probleme, ki s tem nastajajo. Predvsem
                  ugotavljamo v skupini, da Vlada izredno neresno in predolgo čaka s predlogom
                  zakona, ki bi celovito urejal to stvar, kompletno področje, za kar pa upravičeno
                  nekatera podjetja, kot je Gostinsko podjetje iz Maribora, TGP Pohorje, čakajo na
                  ta zakon, da bi lahko izvršila ostale stvari po zakonu o lastninjenju. Problemov
                  nastopa več v tem, kar bi se dalo v tem zakonu tudi popravljati z amandmaji. Ker
                  smo o tem res razpravljali v skupini, smo tudi zastopali tako stališče, kot ga je
                  predsednik Komisije za nadzor lastninskega preoblikovanja in denacionalizacijo
                  gospod Rejc tukaj predstavil. Vendar nas nobeden ne more prepričati, da Vlada
                  vendarle namerno zavlačuje s predlogom slovitega zakona, in zaradi tega nastaja
                  škoda pri tem konkretnem podjetju in verjetno še pri marsikaterem drugem; kakšna
                  škoda, bom poskušal obrazložiti.</p>
               <p>To podjetje, ki je bilo po zakonu o lastninjenju do 31.12. ocenjeno, predlagatelj
                  tega zakona, o katerem danes govorimo, je danes povedal, da je to podjetje dodatno
                  vložilo 100 milijonov nemških mark v nadaljnje investicije. Kot Mariborčan, in ne
                  edini, opažam, da te investicije stojijo tik pred dokončanjem, kar je normalna
                  reakcija tega podjetja, ker če bi dokončali investicije, bi se po vsej verjetnosti
                  ta del prelival z drugim delom, ker ne bi bili olastninjeni, denar drugam, in s
                  tem nastaja velika gospodarska škoda v Mariboru. To je velik zdravstveni,
                  gostinski, turistični center, kot je predlagatelj zakona že rekel, največja
                  naložba v Sloveniji na tem področju, in stoji predvsem zaradi tega, ker Vlada ni
                  dala celovitega zakona. Na tak parcialni način, kot pa predlagatelji zakona
                  hočejo, pa se, na žalost, iz že povedanih razlogov, ne da narediti! To se pravi,
                  ta Državni zbor je v velikem precepu. Če podpre zakon predlagateljev, omogoči
                  lastninjenje tudi v drugih, možno omogoča lastninjenje tudi v drugih podjetjih, če
                  ga ne podpre, pa zavira razvoj nekega podjetja in celega kraja, celega mesta v
                  okolici Maribora. Torej pričakujemo v poslanski skupini, da bo Vlada nemudoma
                  poslala celoviti zakon v obravnavo in da ga bomo čimprej sprejeli, da se takšni
                  precedensi ne bodo več dogajali. Hvala lepa.</p>
            </sp>
            <sp xml:id="SDZ1-Redna-38-1996-03-12.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp xml:id="SDZ1-Redna-38-1996-03-12.sp66">
               <speaker>IZIDOR REJC:</speaker>
               <p>Naša poslanska skupina Slovenski krščanski demokrati ne bo podprla sprejema tega
                  zakona iz preprostega razloga, ker je to, res, temu se dobesedno reče delanje
                  nepravnega reda. To, da nekdo trdi, in kdorkoli, da so vložili 100 milijonov mark,
                  vsaka čast, če je to res, ampak me res zanima, če je to res, ker vidite, to so le
                  dimenzije. Pa če je to res, potem so tu vprašanja, od kje je lahko to res. Ampak
                  to me tudi ne zanima. Menim pa, da je bilo dovolj povedano, prvič, da ta zakon
                  sploh ne bi smel priti na dnevni red, drugič nima nobenih elementov za hitri
                  postopek, tretjič pa je Vlada ob vsem vedenju problemov, ki so, tudi dolžna
                  poslati ustrezen zakon v obravnavo, ki lastnini in dovolj dolgo smo čakali in to
                  je vse, kar imam tu povedati. Menim, da to niso nobeni razlogi in žal je tisto,
                  kar je bilo prej povedano, s tem odprta neverjetna možnost vsem, ki opravljajo
                  posebne igre na srečo, da lastninijo in ni pravnega vzvoda, da bi jih ustavili in
                  menim, da tu delamo izjemno nepravilno potezo, zato bo naša skupina glasovala
                  proti oziroma ne bo glasovala za ta zakon. Hvala.</p>
            </sp>
            <sp xml:id="SDZ1-Redna-38-1996-03-12.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče?
                     <stage>(Ne.)</stage> Besedo dajem poslankam in poslancem. Gospa Pečanova.</p>
            </sp>
            <sp xml:id="SDZ1-Redna-38-1996-03-12.sp68">
               <speaker>BREDA PEČAN:</speaker>
               <p>Hvala lepa. Najprej bi rada odgovorila oziroma opozorila predsednika Komisije za
                  spremljanje in nadzor lastninskega preoblikovanja, da piše v tretjem odstavku
                  poročila te komisije, da je potrebno pridobiti tudi mnenje Vlade Republike
                  Slovenije ter mnenje sekretariata. Ta je tako ali tako že dal mnenje. Mnenje, mi
                  smo imeli sejo komisije 19. aprila in istega dne je prišlo v Državni zbor mnenje
                  Vlade Republike Slovenije, ki pravi, da zakonu ne nasprotuje in Vlada je vložila k
                  zakonu amandma, lahko rečemo kar en sam, ki v celoti nadomešča besedilo členov
                  zakona, ki sva ga vložila s kolegom Jožetom Jagodnikom. Zaradi tega menim, da
                  najmanj, kar lahko rečemo, je, da je delo komisije nekorektno, saj bi se vendar
                  morala ponovno sestati in obravnavati mnenje in predlagani amandma Vlade Republike
                  Slovenije. Najmanj, kar je. Zaradi tega menim, da je del razprave, ki je že
                  potekala danes za tem govorniškim odrom, milo rečeno, rahlo neprimeren ob tem, da
                  moram povedati, da izrazi, ki jih nekatere gospodje uporabljajo, sodijo prej na -
                  da ne bi žalila - na svinjsko procesijo, ne pa v ta Državni zbor.</p>
               <p>Drugo, kar je, bi rekla, da govoriti o tem, da so kršena poslovniška določila, vse
                  lepo in prav, Državni zbor se je ob sprejemanju dnevnega reda in ob sprejemanju
                  postopka odločil, da bo zakon uvrstil na dnevni red in da ga bo obravnaval po
                  hitrem postopku. Vse, kar se danes o tem govori, je znova, lahko rečem, zamujeno
                  in tudi neprimerno. Kolikokrat se je ta Državni zbor odločil drugače kot je mnogo
                  poslancev v tem Državnem zboru mislilo, med drugim tudi sama marsikdaj, pa smo
                  zaradi tega zakone vseeno obravnavali, jih sprejeli ali zavrnili. Zato je danes
                  pač treba ta zakon obravnavati. Vprašujem pa, ali predsednik Komisije za
                  lastninsko preoblikovanje meni, da mnenja Vlade in njenega amandmaja na komisiji
                  ni potrebno obravnavati? Mislim, da je amandma korektno vložen, mi pa mislimo, da
                  bomo tudi še na amandma Vlade vložili amandma, s katerim bi radi zlasti
                  nomotehnično, pa tudi v nekaterih tehničnih podrobnostih ta amandma popravili.
                  Hvala.</p>
            </sp>
            <sp xml:id="SDZ1-Redna-38-1996-03-12.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Samo toliko bom odgovoril, kar zadeva poslovnik, ne bom učil.
                  Poslovnik do tega trenutka ni bil kršen. Gospod Rejc ima besedo. Gospod Rejc,
                  izvolite.</p>
            </sp>
            <sp xml:id="SDZ1-Redna-38-1996-03-12.sp70">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Repliciram gospe Bredi Pečanovi. Na
                  sami seji komisije, se dobro spomni, kdor je bil zraven, je gospa Pečanova
                  razdelila v bistvu ta tekst kot je potem tudi menda šel na Vlado, isti tekst, in
                  ga tudi potem tam na seji komisije podpisovala. V to se pač nismo spuščali, jaz
                  kot predsednik komisije nisem bil nesramen, da bi to zavrnil, ker imamo pač neko
                  demokracijo in menimo, da se neke stvari lahko tudi malo prezrejo. Vendar, bistvo
                  je v nečem drugem. Kakorkoli bomo to gledali, komisija je gotovo prva, da pazi in
                  dela tisto, kar se spodobi za ta Državni zbor, se pravi, da gremo s pravnim redom
                  naprej. Slišali smo mnenje gospoda Baškoviča, ki je povedal glede hitrega
                  postopka, glede vsega tega, in rekel je pač, da je stvar vas poslancev, kar se je
                  zgodilo. Vendar menim, da bi s tem, ne glede na to, kdorkoli vloži, kdorkoli
                  opravičuje to dejanje, je zame skrajno nepravno, nima nobenega opravičila, ni
                  nobenega zaporedja, posega v situacijo, ki smo jo zavarovali, da ne bi
                  prehitevali, in menim, da si tu več ali manj lahko samo dopovedujemo. Očitno smo
                  nekateri, ki bi radi, da bi nekaj reda v tej ljubi deželi bilo, drugi pa, kje bi
                  bila ta razpoka vedno večja, vendar, žal, vas pozivam, tega ne bom podprl in tudi
                  komisija je nedvomno povedala, da tega ne bo podprla, ker se je, in se, mislim, da
                  dovolj jasno in glasno in dosledno poskuša prizadevati za to, da bi ta lastninska
                  zakonodaja bila kar se da poštena in objektivna za vse, ne samo za nekatere.
                  Hvala.</p>
            </sp>
            <sp xml:id="SDZ1-Redna-38-1996-03-12.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova ima repliko. Tudi repliko?</p>
            </sp>
            <sp xml:id="SDZ1-Redna-38-1996-03-12.sp72">
               <speaker>BREDA PEČAN:</speaker>
               <p>Gospoda Rejca bi samo toliko popravila, ta amandma, ki je bil na komisiji - vendar
                  moram povedati, da ne prvič, so bili amandmaji, ki niso bili od poslancev
                  podpisani na komisiji v obravnavi - da ni šel na Vlado. Tisti amandma, ki ga je
                  Vlada vložila, je precej drugačen od tega, ki sem ga nameravala vložiti jaz. Tako
                  da, gospod Rejc, ni treba ugibati, kaj se je z amandmajem zgodilo. Nosim ga s sabo
                  kot spomin na enega izmed dogodkov v času, odkar sem v Državnem zboru. Hvala.</p>
            </sp>
            <sp xml:id="SDZ1-Redna-38-1996-03-12.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko.</p>
            </sp>
            <sp xml:id="SDZ1-Redna-38-1996-03-12.sp74">
               <speaker>JOŽEF KOPŠE:</speaker>
               <p>To mojo kolegico in kolega Rejca poskušam skrbno poslušati. Glavni problem še
                  vedno ostaja tam kot je. Vlada ni prinesla celovitega zakona. Določeni razlogi
                  vodijo predlagatelja, objektivni razlogi, da pride pred nekim zakonom v Državni
                  zbor. Kakršen je, takšen je, da se popraviti, da se omejiti nekatere tenzije v tem
                  zakonu, vendar ne more in ne sme biti sprejet v takšni obliki, vas opozarjam, tudi
                  ne po hitrem postopku, da je isti predlagatelj ali pa vsaj eden od predlagateljev
                  vložil zakon, podpisan z gospodom Jagodnikom in pa ostalimi mariborskimi poslanci
                  brez mene za TAM. Kaj se je pozneje dogajalo, je popolnoma jasno. Jasno, da
                  politična opcija, v kateri sta ta dva predlagatelja, išče določene luknje, ki jih
                  puščamo tukaj v Državnem zboru, ali pa predvsem, ki jih pušča Vlada v tem primeru
                  in poizkuša afirmirati svojo politično opcijo v nekem okolju.</p>
               <p>Moja replika pa se nanaša predvsem na gospod Rejca. V njegovem govoru sem zaznal
                  zelo zanimivo situacijo. Rekel je: Krščanski demokrati ne bomo glasovali. Zdaj pa
                  jasno in glasno sprašujem vodjo poslanske skupine Krščanskih demokratov, gospoda
                  Naceta Polajnarja, ali hočete s tem omogočiti, ko ne boste glasovali, da bo tak
                  zakon sprejet? Hvala lepa.</p>
            </sp>
            <sp xml:id="SDZ1-Redna-38-1996-03-12.sp75">
               <speaker>PODPREDSEDNIK MIROSLAV MOZETIČ:</speaker>
               <p>Bomo glasovali proti, je rekel. Gospod Rejc ima repliko.</p>
            </sp>
            <sp xml:id="SDZ1-Redna-38-1996-03-12.sp76">
               <speaker>IZIDOR REJC:</speaker>
               <p>Sama gospa Breda Pečan je rekla, da je isti tekst tudi potem Vlada sprejela, potem
                  ga je nekaj korigirala. Slučajno vem, od kje je ta tekst prišel, kdo ga je delal,
                  slučajno vse to vem, pa to ni potrebno, da pripovedujem. Vendar, če mi mislimo ali
                  pa, če kdo misli od nas, da bomo s tem, ko bi to sprejeli, v bistvu naredili
                  uslugo enemu podjetju, vsem ostalim pa zaprli pot, se preklemansko moti. Vi
                  vendarle veste, da pred zakonom imajo vsi enake pravice, ampak s tem, ko bi to
                  naredili, bi dvignili <q>"rampo"</q> za vse. V tem je vsa žalost.</p>
            </sp>
            <sp xml:id="SDZ1-Redna-38-1996-03-12.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica. Vsi imate replike.</p>
            </sp>
            <sp xml:id="SDZ1-Redna-38-1996-03-12.sp78">
               <speaker>IVO HVALICA:</speaker>
               <p>Hvala lepa. Spoštovani! Glede teksta amandmaja pa ni bilo tako, gospa Pečanova. To
                  je bila prvič, vsaj to sem zaznal, prvič čisto navadna skrivalnica. Nepodpisanih
                  amandmajev je bilo že veliko na komisiji in tudi v Državnem zboru mogoče, ampak tu
                  ni bil naveden niti avtor in šele na mojo izzivanje, spomnite se, ste potem, ko
                  sem zahteval od vas, prišli do mene fizično in ste tam pred menoj podpisali ta
                  amandma, prej ste pa to skrivali. Hvala.</p>
            </sp>
            <sp xml:id="SDZ1-Redna-38-1996-03-12.sp79">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jagodnik ima repliko.</p>
            </sp>
            <sp xml:id="SDZ1-Redna-38-1996-03-12.sp80">
               <speaker>JOŽE JAGODNIK:</speaker>
               <p>Hvala za besedo. Gospod Kopše je dokaj točno naznačil, da je Državni zbor v bistvu
                  pred precepom, kako se odločiti, odločiti namreč, ali v korist zakona ali počakati
                  in Vlado prisiliti, da generalno pripravi zakonsko rešitev. To je res in ker te
                  generalne zakonske rešitve v tem trenutku ni moč videti, čeprav po nekaterih
                  znakih oziroma nekaterih informacijah naj bi bil zakon vendarle spisan in poslan v
                  proceduro, je vložen ta najin zakon, zakon, ki sva ga podpisala s kolegico Bredo
                  Pečanovo. Ne gre za izsiljevanje neke politične opcije - tu pa zdaj odgovarjam
                  gospodu Kopšetu - ki bi želela na nek način z by-pass zakonom razreševati
                  probleme, gre za to, da zakon o lastninskem preoblikovanju podjetij v 6. in 7.
                  členu dovoljuje možnosti za preoblikovanje, vendar ne dokončno. Namreč, v tem
                  členu je nekaj pogojev, in sicer prvi pogoj je, da je pridobljeno pisno potrdilo o
                  dokončnosti postopka, da so končani vsi revizijski postopki in da so plačani vsi
                  davki.</p>
               <p>Zdaj odgovarjam gospodu Rejcu. V primeru njegove bojazni za druge igralnice velja
                  ta zavora in to pomeni, da je njegova bojazen odveč. In še glede na zelo, mislim
                  pripombe, ki so mejile na to, da nekateri dvomijo o višini naložb tega podjetja, o
                  katerem je govor, bi lahko rekel. To podjetje je v okviru svoje povsem legalne
                  dejavnosti prišlo do denarja za te naložbe. Iz te dejavnosti je plačalo vse
                  potrebne davke in tudi o tej dejavnosti je po zakonu predložilo vse zaključne
                  račune. To je vendarle možno primerjati tudi z nekaterimi drugimi podjetji, ki so
                  se v slovenskem prostoru na bolj zanimiv način lastninila, recimo Petrol, Istra
                  benz, Krka, da ostalih ne omenjam. Stvari so popolnoma čiste in ne prosim,
                  podtikati, da gre za neko manipulacijo, da gre za nek by-pass, s katerim rešujemo
                  eno samo zadevo. Res je, da se s tem zakonom rešuje to podjetje z neverjetno
                  energijo, z neverjetnim potencialom v tem trenutku in v mariborskem prostoru zelo
                  zanimivim tako za delovna mesta kot za razvoj regije. Prosim, da bi to vendarle
                  upoštevali, ko se bomo odločali o nadaljnji usodi zakona. Predlagam pa, da se
                  komisija, ki jo vodi gospod Rejc, opredeli tudi do amandmaja, ki ga je Vlada
                  predložila.</p>
            </sp>
            <sp xml:id="SDZ1-Redna-38-1996-03-12.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Kopše.</p>
            </sp>
            <sp xml:id="SDZ1-Redna-38-1996-03-12.sp82">
               <speaker>JOŽEF KOPŠE:</speaker>
               <p>Zelo kratko. Združena lista, iz katere izvirajo predlagatelji tega zakona, je bila
                  pred mesecem dni v Vladi. Slovenski krščanski demokrati, ki ostro nasprotujejo
                  temu zakonu, so še vedno v Vladi. To sta dve močni vladni stranki, ki sta bili za
                  mene krivi, sokrivi, da do danes še ni prišel zakon o lastninskem preoblikovanju
                  pravnih oseb, ki prirejajo posebne igre na srečo in ki to problematiko ureja.
                  Danes tukaj prati se med seboj, so neumnosti. Zakon ne sme biti sprejet, ker bi
                  bil precedans. Pač pa ob tem, ko zavrnemo zakon, bomo poskušali predlagati sklep,
                  da Vlada takoj pošlje zakon o lastninskem preoblikovanju podjetij, ki se ukvarjajo
                  z igrami na srečo v Državni zbor in da se ta po hitrem postopku rešuje. Ker to
                  stanje, ki ga gospod Jagodnik v nekem delu opisuje in ki sem ga opisal sam, je
                  resnično. Stoji kompletno končanje investicij in verjamem, da to podjetje še ima
                  denar, bom tudi glasno in jasno povedal od kod, ker ima to podjetje v svoji
                  dejavnosti tudi prodajo v prostocarinskih prodajalnah, ker ima paralelno podjetje,
                  ki grosistično zalaga vse brezcarinske prodajalne in iz tega prihaja ta velik
                  denar za te velike naložbe. Koliko je čisto ali ne, to naj ugotavljajo pristojne
                  službe, za to nisem tukaj. Ampak nujno je na eni strani, da ta centralni zakon
                  sprejmemo, da ne bomo delali izjem, ker ena izjema potegne drugo izjemo in ena
                  pravica naredi nekemu drugemu krivico v takem primeru. Zato je to sprenevedanje
                  teh dveh govorcev, teh dveh strank, ki sta obe bili v Vladi in cel čas, trdim, da
                  tudi po njihovi krivdi, zavlačevali vlaganje tega centralnega zakona, ki bi urejal
                  to stvar kompleksno, celo že smešno, preprosto.</p>
               <p>Predlagam, gospod predsedujoči, da daste na glasovanje in sem proti temu, da se
                  tak zakon sprejme v taki obliki. Obenem bomo predlagali sklep, da se čimprej Vlado
                  zadolži, da takoj potem da v obravnavo centralni zakon po hitrem postopku. Hvala
                  lepa.</p>
            </sp>
            <sp xml:id="SDZ1-Redna-38-1996-03-12.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospa Pečanova.</p>
            </sp>
            <sp xml:id="SDZ1-Redna-38-1996-03-12.sp84">
               <speaker>BREDA PEČAN:</speaker>
               <p>Ponovno povem, da amandma, ki sem ga ponudila v obravnavo komisiji, je predsednik
                  vedel, da je prišel od mene in poleg tega sem amandma tudi razložila. Tisti, ki
                  misli, da amandmaje, ki pridejo na delovna telesa, pa jih nekdo razlaga, da jih je
                  vložil nek imaginarni osebek, pač tisti morajo priznati, da stvari ne razumejo kot
                  je treba. Na komisiji je bilo jasno, da sem amandma razlagala jaz. Sem tudi
                  povedala, da sem ga pripravila sama in sem ga ponudila komisiji, da bi ga vložila
                  za korekcijo zakona, ker ni bil dobro pripravljen. To sem tudi zelo jasno povedala
                  zato, da bi ga vložila komisija. To je bila praksa te komisije že kar večkrat, to
                  ni bilo prvič, da je komisija amandma, ki ga niso konkretni poslanci vložili,
                  sprejela kot svojega in ga potem vložila kot amandma komisije. Mislim, da to ni
                  prav nič narobe, ker komisija pač šteje, da je treba zakon popraviti. V tem
                  primeru je komisija štela, da zakon ni dober in da ga je treba zavrniti in je zato
                  predlagala tak sklep. Zato, gospod Hvalica, prosim, če prenehate s svojo tradicijo
                  žalitev ljudi okrog sebe! Hvala.</p>
            </sp>
            <sp xml:id="SDZ1-Redna-38-1996-03-12.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar ima repliko.</p>
            </sp>
            <sp xml:id="SDZ1-Redna-38-1996-03-12.sp86">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, predstavniki
                  Vlade! Stvar je res nekoliko sitna, kot je ugotovil gospod Kopše, ampak ne toliko.
                  Dve vprašanji pa sta vendarle odprti. Prvo vprašanje je, zakaj je Vlada prikimala
                  temu zakonu, če sama pripravlja ali kot imam informacije, je že pripravila zakon,
                  ki celovito ureja to področje? Če je to res, potem bi morala odločno reči, da ta
                  zakon oziroma da tega zakona ne bo podprla, ker sama sebe smeši. Smeši zato, ker
                  tule urejamo parcialno neko stvar in se bomo prepirali nekaj ur o nekem segmentu,
                  namesto da bi Vlada pohitela, prišla sem z zakonom, ki celovito ureja to stvar, in
                  bi se Državni zbor posvetil celoti tega problema! Zato je odgovornost na Vladi, ki
                  je tudi tule, ne vem, z zaspano ali pa omotično glavo temu zakonu prikimala,
                  namesto da bi tam bilo jasno, kaj in kako peljati postopek. Tule moram izreči, bi
                  rekel, opomin Vladi. Čudim se pa tudi zato, ker je Vlada takrat, ko je prikimala
                  temu zakonu, vedela, da je Združena lista že v opoziciji. Hvala lepa.</p>
            </sp>
            <sp xml:id="SDZ1-Redna-38-1996-03-12.sp87">
               <speaker>PODPREDSEDNIK MIROSLAV MOZETIČ:</speaker>
               <p>Repliko ima gospod Hvalica.</p>
            </sp>
            <sp xml:id="SDZ1-Redna-38-1996-03-12.sp88">
               <speaker>IVO HVALICA:</speaker>
               <p>Hvala lepa. Zelo na kratko. Gospa Pečan, ali ste prišli k meni, ko sem zahteval od
                  vas, da anonimnež podpiše ta amandma, ali ne? Samo da ali ne? Hvala.</p>
            </sp>
            <sp xml:id="SDZ1-Redna-38-1996-03-12.sp89">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopše ima repliko. Odgovor je bil <q>"da"</q>.</p>
            </sp>
            <sp xml:id="SDZ1-Redna-38-1996-03-12.sp90">
               <speaker>JOŽEF KOPŠE:</speaker>
               <p>Gospe in gospodje! Več kot očitno je, da vse vladne stranke, vključno z našo novo
                  opozicijsko stranko očitno zadržujejo ta zakon, centralni, v korist nekaterih, ki
                  ga koristijo. To je do zdaj govoril gospod Hvalica več ali manj v tem Državnem
                  zboru, in nobeden drugi. Danes bom jasno in glasno povedal, ta Vlada ima interes v
                  tem brezzakonju, da lahko nekatere igralniške hiše koristijo določene bonitete,
                  dokler zakon ni sprejet! In ni druge ugotovitve več po vsem tem času. Vse to
                  sprenevedanje je nemogoče. To zavrnimo in zahtevajmo od Vlade takoj centralni
                  zakon v parlament! Hvala lepa.</p>
            </sp>
            <sp xml:id="SDZ1-Redna-38-1996-03-12.sp91">
               <speaker>PODPREDSEDNIK MIROSLAV MOZETIČ:</speaker>
               <p>Gospod Rejc ima repliko.</p>
            </sp>
            <sp xml:id="SDZ1-Redna-38-1996-03-12.sp92">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Naša komisija je 11. januarja, to se
                  pravi pred dvema mesecema, sprejela sklep, ko smo obravnavali zakon o Kobilarni
                  Lipica, da Vlada za 38. sejo Državnega zbora da zakon v obravnavo, tisti, o
                  katerem je zdaj govoril gospod Kopše, zakon o lastninjenju pravnih oseb, ki
                  prirejajo posebne igre na srečo. Mi smo ta sklep sprejeli pred dvema mesecema in
                  menim, da je tudi z naše strani bilo delo opravljeno in mislim, da je to vse, kar
                  imam povedati.</p>
            </sp>
            <sp xml:id="SDZ1-Redna-38-1996-03-12.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Splošno razpravo zaključujem.
                  Matično delovno telo predlaga Državnemu zboru, da ne sprejme predloga zakona o
                  spremembah in dopolnitvah zakona o začasni prepovedi lastninskega preoblikovanja
                  pravnih oseb, ki prirejajo posebne igre za srečo, in dajem na glasovanje naslednji
                  predlog sklepa: <q>"Predlog zakona o spremembah in dopolnitvah zakona o začasni
                  prepovedi lastninskega preoblikovanja pravnih oseb, ki prirejajo posebne igre na
                  srečo, se ne sprejme."</q></p>
               <p>Predlog dajem na glasovanje. Obrazložitev glasu? Proceduralno? Gospod
                  Jagodnik.</p>
            </sp>
            <sp xml:id="SDZ1-Redna-38-1996-03-12.sp94">
               <speaker>JOŽE JAGODNIK:</speaker>
               <p>V imenu poslanske skupine prosim za pol ure odmora.</p>
            </sp>
            <sp xml:id="SDZ1-Redna-38-1996-03-12.sp95">
               <speaker>PODPREDSEDNIK MIROSLAV MOZETIČ:</speaker>
               <p>Sejo nadaljujemo 20 minut čez 12.</p>
            </sp>
            <stage type="time">(Seja je bila prekinjena ob 11.47 uri in se je nadaljevala ob 12.28
               uri.)</stage>
            <sp xml:id="SDZ1-Redna-38-1996-03-12.sp96">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da zasedete svoja mesta. Ugotovimo sklepčnost! <stage>(48
                     prisotnih.)</stage></p>
               <p>Ugotavljam, da smo sklepčni. Lahko nadaljujemo delo. Želi gospod Jagodnik besedo?
                     <stage>(Ne.)</stage></p>
               <p>Na glasovanje dajem predlog sklepa: "Predlog zakona o spremembah in dopolnitvah
                  zakona o začasni prepovedi lastninskega preoblikovanja pravnih oseb, ki prirejajo
                  posebne igre na srečo ,</p>
               <p>se ne sprejme". Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem je zakonodajni postopek po tem predlogu ustavljen in točka dnevnega reda
                  zaključena.</p>
               <p>Prehajamo na <title>10.A TOČKO DNEVNEGA REDA - NA TRETJO OBRAVNAVO PREDLOGA ZAKONA
                     O LASTNINJENJU SPOMENIKOV IN ZNAMENITOSTI V DRUŽBENI LASTNINI ZNOTRAJ HITREGA
                     POSTOPKA</title>.</p>
               <p>Predlog zakona je v obravnavo Državnemu zboru predložila skupina poslancev: Tone
                  Anderlič, Maks Sušek, mag. Janez Jug, Jadranka Šturm-Kocjan in Gabrijel Berlič.
                  Prvo in drugo obravnavo je Državni zbor opravil na 37. seji, na kateri je tudi
                  sklenil, da bo tretja obravnava znotraj hitrega postopka opravljena na 38. seji
                  Državnega zbora. Celovito besedilo predloga zakona za tretjo obravnavo je
                  pripravil Sekretariat za zakonodajo in pravne zadeve. Želi predstavnik
                  predlagateljev zakona besedo? <stage>(Ne želi.)</stage></p>
               <p>Celovito besedilo predloga zakona je obravnavala Komisija za spremljanje in nadzor
                  lastninskega preoblikovanja družbene lastnine kot matično delovno telo. Želi
                  besedo poročevalec komisije?</p>
               <p>Poročevalec komisije gospod Rejc ima besedo.</p>
            </sp>
            <sp xml:id="SDZ1-Redna-38-1996-03-12.sp97">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Komisija za spremljanje in
                  nadzor lastninskega preoblikovanja je na svoji 84. seji, 28. februarja,
                  obravnavala predlog zakona o lastninjenju spomenikov in znamenitosti v družbeni
                  lastnini. Ta zakon teče v Državnem zboru po hitrem postopku in skladno s sklepom
                  je bila tudi korespondenčna seja oziroma seja komisije, ki je upoštevala vse
                  pripombe, predvsem pa moram povedati, da sta sodelovala tudi Sekretariat za
                  zakonodajo in pravne zadeve in Vlada. Šlo je tudi za uskladitveni amandma, ki
                  sedaj nekako razrešuje problematiko ob upoštevanju prejšnjih upravljavcev in
                  upoštevanje v posebnem členu, ki je tukaj naveden, v poročilu tistih vložkov, ki
                  so pomenili povečane vrednosti, kar bo določeno z odločbo in tistih vložkov, ki v
                  bistvu ne prinašajo pričakovanega dobička. Skratka, ta uskladitveni amandma ali pa
                  amandmaji k posameznim členom nekako urejujejo problematiko, ki je bila še odprta
                  pred tem, da v tretji obravnavi ta zakon sprejmemo. Hvala lepa.</p>
            </sp>
            <sp xml:id="SDZ1-Redna-38-1996-03-12.sp98">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želi besedo predstavnik Vlade? <stage>(Ne.)</stage>
                  Želijo besedo predstavniki poslanskih skupin? <stage>(Ne želijo.)</stage> Želijo
                  besedo poslanke in poslanci? <stage>(Tudi ne.)</stage></p>
               <p>Prehajamo na obravnavo in odločanje o posameznih amandmajih. Pregled vloženih
                  amandmajev ste prejeli.</p>
               <p>V obravnavo dajem amandma k 4. členu: v drugem odstavku se črta besedica <q>"vse"</q>,
                  ostalo besedilo ostane nespremenjeno. Predlagatelj je Komisija za spremljanje in
                  nadzor lastninskega preoblikovanja družbene lastnine. Želi kdo o tem amandmaju
                  besedo? <stage>(Nihče.)</stage></p>
               <p>Amandma dajem na glasovanje. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 4. členu sprejet.</p>
               <p>V obravnavo dajem amandma k 5. členu: v tretjem odstavku člena se črta besedilo
                  <q>"vse tiste"</q>, ostalo besedilo ostane nespremenjeno. Predlagatelj je Komisija za
                  spremljanje in nadzor lastninskega preoblikovanja družbene lastnine. Želi kdo
                  besedo? <stage>(Nihče.)</stage></p>
               <p>Amandma dajem na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem amandma... Gospod Pucko proceduralno.</p>
            </sp>
            <sp xml:id="SDZ1-Redna-38-1996-03-12.sp99">
               <speaker>CIRIL PUCKO:</speaker>
               <p>Spoštovani gospod predsedujoči, kolegice in kolegi! Prosim, če ponovimo to
                  glasovanje, ker sem narobe glasoval.</p>
            </sp>
            <sp xml:id="SDZ1-Redna-38-1996-03-12.sp100">
               <speaker>PODPREDSEDNIK MIROSLAV MOZETIČ:</speaker>
               <p>Na glasovanje dajem predlog, da ponovimo glasovanje o amandmaju k 5. členu.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je sklep sprejet.</p>
               <p>Ponovno dajem na glasovanje amandma k 5. členu. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandmaja k 6. členu.</p>
               <p>Prvi amandma se glasi: celotno besedilo člena se nadomesti z novim, ki se glasi:
                  <q>"Do uveljavitve zakonodaje na področju varstva naravne in kulturne dediščine
                  upravljajo spomenike in znamenitosti iz 4. in 5. člena tega zakona podjetja in
                  druge pravne osebe, ki so z njimi upravljale na dan uveljavitve tega zakona na
                  podlagi predpisa ali pravnomočnega akta. Sredstva podjetij in drugih pravnih oseb,
                  ki so bila do uveljavitve tega zakona vložena v spomenike, znamenitosti in stvari,
                  ki služijo upravljanju, rabi, vzdrževanju ali varstvu ter način njihovega vračila
                  se določijo v pogodbi o uporabi med državo ter podjetji in drugimi pravnimi
                  osebami. Pri določanju višine teh sredstev na osnovi pogodbe se upoštevajo tista
                  vlaganja, ki so pomenila trajno povečanje vrednosti in tista, ki so bila višja od
                  pridobljenih koristi iz gospodarjenja oziroma iz uporabe teh spomenikov oziroma
                  znamenitosti"</q>. Predlagatelj amandmaja je Komisija za spremljanje in nadzor
                  lastninskega preoblikovanja družbene lastnine. V primeru, da bo sprejet ta
                  amandma, bo amandma pod 2. točko brezpredmeten.</p>
               <p>Amandma pod 2. točko se glasi: <q>"Črta se drugi odstavek."</q> Predlagatelj je poslanska
                  skupina LDS. Želi kdo besedo? <stage>(Ne.)</stage></p>
               <p>Na glasovanje dajem amandma pod 1. točko k 6. členu. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je amandma sprejet.</p>
               <p>S tem je amandma pod 2. točko brezpredmeten.</p>
               <p>V obravnavo dajem amandmaje k 7. členu. Prvi amandma: besedilo člena se nadomesti
                  z novim, ki se glasi: <q>"Vlada Republike Slovenije v roku štirih mesecev od
                  uveljavitve tega zakona s posebnim sklepom ugotovi, kateri spomeniki in
                  znamenitosti in stvari iz drugega odstavka 4. člena in tretjega odstavka 5. člena
                  so po tem zakonu postali last države. Sklep se objavi v Uradnem listu Republike
                  Slovenije. Na osnovi sklepa izda ministrstvo, pristojno za kulturo in ministrstvo,
                  pristojno za okolje in prostor, za spomenike in znamenitosti iz prvega odstavka
                  tega člena podjetjem in drugim pravnim osebam odločbo."</q> Predlagatelj je Komisija
                  za spremljanje in nadzor lastninskega preoblikovanja družbene lastnine.</p>
               <p>Amandma pod 2. točko k 7. členu se glasi: v 7. členu se besede <q>"s posebnim
                  sklepom"</q> nadomestijo z besedama <q>"z odločbo"</q>. Predlagatelj je poslanska skupina
                  LDS. Želi kdo besedo? Gospod Anderlič.</p>
            </sp>
            <sp xml:id="SDZ1-Redna-38-1996-03-12.sp101">
               <speaker>TONE ANDERLIČ:</speaker>
               <p>Glede na potrebo, da se amandma pod 2. točko spremeni v amandma na amandma, to
                  popravljam zdaj in predlagam, da se 2. točka glasi amandma na amandma k 7. členu,
                  in sicer, da se besede <q>"s posebnim sklepom"</q> nadomestijo z besedama <q>"z
                  odločbo"</q>.</p>
            </sp>
            <sp xml:id="SDZ1-Redna-38-1996-03-12.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje. Na glasovanje dajem amandma pod 2. točko, to je amandma
                  na amandma, ki ga imamo pod 1. točko. Najprej dajem na glasovanje amandma pod 2.
                  točko. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Sedaj dajem amandma pod 1. točko, ki smo ga amandmirali, na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod 1. točko sprejet.</p>
               <p>Sekretariat sprašujem, če so pripombe z vidika medsebojne neusklajenosti zakona.
                  Gospod Baškovič ima besedo.</p>
            </sp>
            <sp xml:id="SDZ1-Redna-38-1996-03-12.sp103">
               <speaker>MILAN BAŠKOVIČ:</speaker>
               <p>Hvala lepa. Mislim, da je sedaj ta 7. člen, kakor je sedaj sprejet, vendarle
                  vsebinsko nekonsistenten. Namreč, mi smo že v prejšnji obravnavi opozarjali na ta
                  akt Vlade, ki bi bil nek splošen sklep, ki bi potem pokril te individualne primere
                  in zaradi tega to ne bi bilo v redu, ker bi morali uveljaviti tudi sodelovanje
                  strank, možnost pravnega sredstva pri zadevah in tako naprej. Zdaj je tako, da se
                  sedaj s tem amandmajem na amandma avtomatično v tem členu ta sklep, posebni sklep,
                  nadomesti z odločbo. Če se pogleda sedaj kompleten 7. člen, se vidi, da imamo zdaj
                  dve odločbi. Prva je odločba Vlade, medtem ko je drugi odstavek ostal
                  nespremenjen. Gre za odločbo, ki jo izdaja ministrstvo na podlagi odločbe Vlade.
                  Ta konstrukcija pa zopet ne gre in bo treba najti drugačno solucijo. Mi smo takrat
                  predvidevali, da bi bila možna odločba, ki jo izda ministrstvo, to je normalno v
                  upravnem postopku in lastno upravnemu organu, medtem ko Vlada najprej odločb
                  običajno ne izdaja, drugič pa odločba ne more biti splošni akt, ki bi potem sledil
                  kot podlaga za individualne odločbe ministrstva. Ne gre skupaj, na to opozarjam,
                  dajmo se nad tem zamisliti, poiskati uskladitev med tema odstavkoma, drugače pa
                  res dejansko v praksi ne bo izvedljiva oziroma so pojmi pravno nekonsistentni.
                  Hvala lepa.</p>
            </sp>
            <sp xml:id="SDZ1-Redna-38-1996-03-12.sp104">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Glede na to pripombo prekinjam to točko dnevnega reda za pripravo
                  morebitnega uskladitvenega amandmaja.</p>
               <p>Prehajamo na <title>11. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH ZAKONA O VETERINARSTVU - SKRAJŠANI POSTOPEK</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne.)</stage> Predlog zakona je
                  obravnaval Odbor za kmetijstvo in gozdarstvo kot matično delovno telo. Želi
                  poročevalec odbora besedo? <stage>(Ne želi.)</stage> Želi besedo predstavnik
                  sekretariata za zakonodajo in pravne zadeve? <stage>(Ne.)</stage> Želijo besedo
                  predstavniki poslanskih skupin? <stage>(Ne želijo.)</stage> Besedo dajem poslankam
                  in poslancem. Želi kdo besedo? <stage>(Ne želi.)</stage> S tem prvo obravnavo
                  zaključujemo.</p>
               <p>Prehajamo na drugo obravnavo. Amandmajev ni bilo vloženih, tako da prehajamo na
                  obravnavo in odločanje po posameznih členih. V obravnavo dajem 1. člen. Želi kdo
                  besedo o 1. členu? <stage>(Nihče.)</stage></p>
               <p>1. člen dajem na glasovanje. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 1. člen sprejet.</p>
               <p>V obravnavo dajem 2. člen. Želi kdo besedo o 2. členu? <stage>(Nihče.)</stage></p>
               <p>2. člen dajem na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 2. člen sprejet.</p>
               <p>V obravnavo dajem 3. člen. Želi kdo besedo o 3. členu? <stage>(Nihče.)</stage></p>
               <p>3. člen dajem na glasovanje. Ugotovimo sklepčnost! <stage>(40 prisotnih.)</stage>
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem naslov zakona. Želi kdo razpravljati o naslovu?
                     <stage>(Nihče.)</stage></p>
               <p>Naslov zakona dajem na glasovanje. Ugotovimo sklepčnost! <stage>(45
                     prisotnih.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je naslov zakona sprejet.</p>
               <p>Amandmajev tudi v drugem branju ni bilo. Torej amandmiranje ni več možno.</p>
               <p>Prehajamo v tretjo obravnavo. Želi kdo besedo o predlogu zakona v celoti? Gospod
                  Jančar.</p>
            </sp>
            <sp xml:id="SDZ1-Redna-38-1996-03-12.sp105">
               <speaker>JANEZ JANČAR:</speaker>
               <p>Hvala lepa. Glasoval bom proti temu zakonu, zato, ker se mi zdi, da delamo
                  precedans in se čudim, kako je gospod Rejc, ki vodi to komisijo, dovolil, da se
                  znotraj enega sistema lastninjenja delajo take razlike, kot sem že zadnjič govoril
                  s tega odra, kako naši učitelji, ki tudi dobro delajo, ne morejo nič lastniniti,
                  kako naši zdravniki, ki tudi v bolnicah dobro delajo, ne morejo nič lastniniti,
                  kako delavci v elektrogospodarstvu, ki so tudi dobro delali, ne morejo nič
                  lastniniti, mi pa s popravo tega zakona delamo še dodatni plus. Že takrat, ko smo
                  ta zakon sprejemali v prvo, sem glasoval proti, sedaj pa z dodatkom, popravkom
                  tega zakona delamo, da bodo še tisto, kar bo ostalo, kar se državi oziroma
                  Ministrstvu za kmetijstvo ne ljubi, da bi bedelo nad družbenim premoženjem in
                  skrbelo, dovoli, da se še tisto polastnini znotraj teh zavodov. Mislim, da vsi
                  tisti, ki boste pritisnili tipko za, delate razlike. Prej smo o lastninjenju
                  igralnic hoteli izjemo narediti, čeprav mislim, da je ta zakon o igralništvu, o
                  lastninjenju že dolgo časa vložen v tem Državnem zboru, ampak se čaka, da bo ta
                  prava kvalificirana večina, da bo sprejet tak zakon, ki nekomu drugemu bolj
                  ustraza kot temu Državnemu zboru. Hvala lepa.</p>
            </sp>
            <sp xml:id="SDZ1-Redna-38-1996-03-12.sp106">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp xml:id="SDZ1-Redna-38-1996-03-12.sp107">
               <speaker>IZIDOR REJC:</speaker>
               <p>Komisija, gospod podpredsednik, za spremljanje in nadzor lastninskega
                  preoblikovanja je obravnavala spremembo tega zakona o veterinarstvu. Iz povedanega
                  in znanega, kar je v tistih členih določeno, kako se to lastninsko preoblikovanje
                  izvrši, mi smo pač ugotovili, da bi se to ne moglo  zgoditi in iz pojasnila
                  predstavnikov Vlade nam je bilo to zagotovljeno, da to ne pomeni noben presedan.
                  Prvič.</p>
               <p>Drugič. Menim, in tudi v predlogu zakona o privatizaciji, ki že prihaja v
                  proceduro, gre v drugo obravnavo, je ravno to obdelano, kar gospod kolega Janez
                  ugotavlja, da bodo tudi v drugih strukturah lahko lastninili in bo prihajalo do
                  določenih lastniških deležev. Tako da s te strani mislim, da ni to, bi rekel,
                  čisto prehitevanje, žal pa se ta zakon o privatizaciji državne lastnine pač malo
                  mudi. Ta zakon je dopolnjen v tem delu, ko se je izvršila celovita reorganizacija
                  veterinarstva in teh služb in na osnovi tega so na ministrstvu, pristojnem za to
                  področje menili, da to ni nobeno prehitevanje, ali pa kakšne posebne pravice
                  vis-ŕ-vis ostalih. V drugo obravnavo prihaja predmetni zakon, ki vemo, da je
                  predmet izjemne pozornosti, se pravi o privatizaciji državne lastnine, kar menim,
                  da bo dal mnogim, pa tudi vsem državljanom pravico, od Petrola do takih firm, pa
                  tudi do zavodov in podobno, da se bodo lahko lastninili, in tudi tisti, ki so
                  zaposleni. Hvala.</p>
            </sp>
            <sp xml:id="SDZ1-Redna-38-1996-03-12.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner.</p>
            </sp>
            <sp xml:id="SDZ1-Redna-38-1996-03-12.sp109">
               <speaker>MAG. JOŽE PROTNER:</speaker>
               <p>Kolegice in kolegi! Mi imamo pred seboj zakon o spremembi zakona o veterinarstvu,
                  ne o spremembi zakona o lastninskem preoblikovanju podjetij in s spremembo oziroma
                  dopolnitvijo 148. in 149. člena zakona o veterinarstvu v bistvu urejamo zadeve, ki
                  niso bile urejene. Potekel je rok razdruževanja kmetijskih in veterinarskih
                  zavodov in ga s spremembo 149. člena pač vežemo na dokončno lastninjenje
                  veterinarskih organizacij in s spremembo 148. člena pač povemo, kako bomo to
                  uredili in se celo v predlagani spremembi tega četrtega odstavka 148. člena
                  sklicujemo na zakon o lastninskem preoblikovanju podjetij. Pomeni, zakon zaradi
                  tega, da bo funkcioniral, ali pa, da v tem segmentu lastninjenja in posledično
                  tudi delovanja zaživi zakon o veterinarstvu, je bilo potrebno ta zakon dopolniti.
                  To je predlog Vlade in to je predlog te spremembe ob ugotovitvi, jasno, to je tudi
                  predsednik Komisije za lastninsko preoblikovanje in spremljanje lastninskega
                  preoblikovanja, gospod Rejc povedal, da to, kar počnemo, ni v nasprotju z zakonom
                  samim. Iz tega razloga zakon podpiram. Hvala.</p>
            </sp>
            <sp xml:id="SDZ1-Redna-38-1996-03-12.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-38-1996-03-12.sp111">
               <speaker>MIRAN POTRČ:</speaker>
               <p>Hvala lepa. Glasoval bom za predlog zakona, to mi ne bo težko. Kadarkoli je bil
                  katerikoli od zakonov, ki so predvidevali lastninjenje v obravnavi, sem sam in
                  tudi poslanska skupina Združene liste predlagali, da se zagotovi tudi lastninjenje
                  zaposlenih. V mnogih primerih smo uspeli, v nekaterih primerih tudi ne. Takrat, ko
                  nismo uspeli, to ni bila krivda glasov naše poslanske skupine, ampak tistih, ki
                  ste pač menili, da v posamičnem primeru, čeprav ne vem razlogov, zakaj
                  lastninjenje zaposlenih ni mogoče. Mi smo skupaj preko komisije dosegli, da je
                  prišlo do lastninjenja zaposlenih tudi preko skladovih podjetij. Mislim, da smo s
                  tem, ne sicer številčno veliko, vendar kljub temu pomemben del podjetij zagotovili
                  v sistemu lastninjenja po zakonu o lastninskem preoblikovanju, predvsem pa
                  zagotovili tam lastninjenje zaposlenih zato, ker so se odločitve, da se podjetja
                  prenašajo na sklad, pač prenašale v nekih razmerah, ko se je računalo, da bo sklad
                  rešilna bilka za uspešno poslovanje, ne pa, da bo sklad bolj vodil v smeri
                  zmanjševanja števila zaposlenih in likvidacije podjetij kot obratno. Končno,
                  strinjam se z opozorili, da upam, da bomo čimprej sprejeli tudi zakon o
                  lastninjenju državnih podjetij oziroma podjetij, ki so v lasti države in tudi tam
                  to zagotovili.</p>
               <p>In na koncu. Če tega zakona, ki določa spremembe in dopolnitve zakona o
                  veterinarstvu, ne sprejmemo, potem bomo lastninjenje zaposlenih še vedno imeli,
                  kar je v veljavnem zakonu, naredili pa kar nekaj zmede, ker bo problem z roki,
                  kako naj to izpeljemo. Hvala.</p>
            </sp>
            <sp xml:id="SDZ1-Redna-38-1996-03-12.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jančar.</p>
            </sp>
            <sp xml:id="SDZ1-Redna-38-1996-03-12.sp113">
               <speaker>JANEZ JANČAR:</speaker>
               <p>Hvala lepa. Za pojasnitev bi vendar želel samo to reči, da so bile želje
                  predlagateljev že pri sprejemanju osnovnega zakona take, samo, ker je bil zalogaj
                  prevelik, zato ta Državni zbor ni sprejel vseh tistih amandmajev, ki jih je
                  zahteval veterinarski lobi in zato je zdaj prišlo tako hitro do popravka. Zato še
                  enkrat predlagam, da način, ali je to pravi način, lastninjenje zavodov izven
                  vsega konteksta, lastninjenje vseh ostalih državnih institucij, firm in vsega
                  tega, bi se dalo o tem dolgo časa razpravljati. Hvala lepa.</p>
            </sp>
            <sp xml:id="SDZ1-Redna-38-1996-03-12.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade.</p>
            </sp>
            <sp xml:id="SDZ1-Redna-38-1996-03-12.sp115">
               <speaker>MARTINA LIPPAI:</speaker>
               <p>Dober dan! Želela bi pojasniti, kakšno je lastninjenje veterinarskih zavodov,
                  obstoječih veterinarskih organizacij združenega dela, kajti to te organizacije
                  trenutno so, ker za njih ni veljal zakon o podjetjih in za njih ni veljal zakon o
                  gospodarskih družbah, temveč je ves čas za njih veljal zakon o zdravstvenem
                  varstvu živali, in od leta 1994 oziroma od 1.1.1995 velja zanje zakon o
                  veterinarstvu. Obstoječi veterinarski zavodi so organizacije združenega dela v
                  družbeni lastnini in potem je v zakonu o veterinarstvu v 148. členu predvideno,
                  kako se njihovo lastninjenje izpelje. In izpelje se tako, da se ugotovi delež
                  države po namembnosti sredstev, ki so bila uporabljena za dejavnosti, ki jih kot
                  javna služba v bodoče lahko opravlja samo Veterinarski zavod Slovenije. Postopek
                  za določitev tega dela teče na ministrstvu, predlog pripravijo zavodi in ugotovijo
                  tista sredstva in tiste ljudi, ki so že v nekaterih primerih prešli na
                  Veterinarski zavod Slovenije, ki je bil ustanovljen lani v aprilu. Torej se
                  ugotovi delež države in ta sredstva so, razen v štirih zavodih, že ugotovljena, in
                  se prenosi tudi že izvajajo na Veterinarski zavod Slovenije. V preostalem delu
                  družbenega kapitala se ugotovi še delež občine, glede na to, koliko so občine v
                  katerikoli že obliki javnih sredstev v zadnjih desetih letih vlagale v te zavode,
                  preostali del družbenega kapitala pa se deli tako, da je možna interna razdelitev
                  delnic med zaposlene in bivše zaposlene in upokojence, interni odkup, in ostane
                  samo še poslednjih 40%, ni prenosa na sklade v tem primeru, in ostane poslednjih
                  40% družbenega kapitala, ko je že očiščen državnega in občinskega dela. Samo za ta
                  del kapitala v tem primeru četrtega odstavka 148. člena gre in je delno drugače
                  urejeno, kot je urejeno sicer pri podjetjih in razlika je samo v tem, da se ta
                  preostali del, ki znaša izjemno malo, kajti ti veterinarski zavodi niso kapitalsko
                  močne organizacije, ker pač niso imele zelo veliko premoženja in tudi niso imele
                  veliko ne kreditov ne obveznosti, torej so sorazmerno zelo čista zadeva. Zadnji
                  del bi naj šel po novem na način prodaje delnic za gotovino. To pomeni, da ne bi
                  šlo na javne razpise, da gre po vrednosti iz otvoritvene bilance, ne po ocenjeni
                  vrednosti, in da imajo tudi pri odkupu tega dela prednost zaposleni in bivši
                  zaposleni in upokojenci za gotovino, ne za certifikate. Če bi šli tako, kot je
                  predvideno v veljavnem zakonu, v javni razpis in ocenjeno vrednost, bi pomenilo,
                  da je treba v zelo velikem zavodu, kot je celjski zavod, ocenjevati premoženje, ki
                  je po otvoritveni bilanci vredno 8 milijonov tolarjev. Cenitev bi stala bistveno
                  več, kot je celotna vrednost premoženja. Potem bi morali biti javni razpis, kar
                  pomeni ponovno sorazmerno dolg postopek in potem težave pri nadaljnji izvedbi
                  javnega razpisa in prodaje na tej podlagi. Da pa imajo zaposleni prednost, je pa
                  tudi že v veljavnem zakonu zapisano. Torej gre za odstop samo v tem delu, da ne
                  gre za ocenitev vrednosti pa v tem, da ne gre v javni razpis, ampak da gre za
                  javno prodajo za gotovino. Samo v tem je sprememba 148. člena zakona in torej ne
                  gre za nikakršno lastninjenje nečesa, kar ni bilo predvideno, ker je to bilo v
                  osnovnem zakonu predvideno.</p>
               <p>Pa še toliko. Vse amandmaje, ki jih je Vlada predlagala pri sprejemu osnovnega
                  zakona ravno na poglavje lastninjenja, je ta Državi zbor sprejel in gre torej samo
                  za popravek tega, kar pa nismo mogli predvideti zaradi tega, ker vrednosti
                  veterinarskih zavodov takrat, ko je bil osnovni zakon pripravljen, nismo imeli in
                  dejansko nismo vedeli, da bo šlo za tako malo družbenega kapitala in za tako
                  strahotne postopke in stroške, ki lahko nastanejo, če bi hoteli čisto tako
                  speljati zadevo kot je po zakonu o lastninskem preoblikovanju podjetij predvideno.
                  Zato pač predlagam, da se zadeva sprejme. Hvala lepa.</p>
            </sp>
            <sp xml:id="SDZ1-Redna-38-1996-03-12.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-38-1996-03-12.sp117">
               <speaker>MARIJAN POLJŠAK:</speaker>
               <p>Zadeve nisem preštudiral natančno, ampak sprašujem predstavnico Vlade, ali je to v
                  skladu z zakonom o začasni prepovedi lastninjenja oziroma privatizacije pravnih
                  oseb in premoženja v lasti Republike Slovenije? Ker mi smo tam postavili izjeme,
                  med katerimi gotovo sedanji zakon ni napisan. To se pravi, da nekaj, kar je v
                  lasti Republike Slovenije, pravne osebe ali pa delna lastnina v lasti Republike
                  Slovenije ne sme privatizirati, razen v določenih primerih. Mene zdaj to zanima,
                  ker vam postavljam vprašanje. Če bo kdo kasneje imel interes, bo to zadevo tudi
                  prebrskal.</p>
            </sp>
            <sp xml:id="SDZ1-Redna-38-1996-03-12.sp118">
               <speaker>PODPREDSEDNIK MIROSLAV MOZETIČ:</speaker>
               <p>Dovolim vam odgovor, vendar, gospod Poljšak, to ni splošna razprava, ampak je
                  razprava pred sprejemom zakona v tretji obravnavi. Vse drugo ste pa prespali.
                  Predstavnica Vlade, izvolite.</p>
            </sp>
            <sp xml:id="SDZ1-Redna-38-1996-03-12.sp119">
               <speaker>MARTINA LIPPAI:</speaker>
               <p>Zakon o lastninskem preoblikovanju podjetij neposredno za lastninjenje
                  veterinarskih organizacij ne velja, ker je to dejavnost posebnega družbenega
                  pomena in je v 2. členu zakona o lastninskem preoblikovanju podjetij, mislim da v
                  2. točki, izključeno lastninjenje podjetij in drugih pravnih oseb, ki opravljajo
                  dejavnosti posebnega družbenega pomena in zakona o lastninjenju podjetij v
                  družbeni lastnini. Torej ne velja. Veterinarske organizacije niso zamudile roka za
                  oddajo programov lastninjenja in torej niso postale last države, ampak so še vedno
                  v družbeni lasti, kolikor pač še ni celoten postopek lastninjenja izpeljan. Torej
                  zakon o prepovedi lastninjenja premoženja v lasti države ne velja za veterinarske
                  organizacije.</p>
            </sp>
            <sp xml:id="SDZ1-Redna-38-1996-03-12.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem.
                  Prehajamo na glasovanje. Na glasovanje dajem predlog zakona v celoti. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem in tudi dopoldanski del zasedanja.
                  Nadaljujemo ob 14. uri.</p>
            </sp>
            <stage type="time">(Seja je bila prekinjena ob 13.03 uri in se je nadaljevala ob 14.17
               uri.)</stage>
            <sp xml:id="SDZ1-Redna-38-1996-03-12.sp121">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da se približate svojim sivim tipkam.</p>
               <p>Za popoldanski del zasedanja se opravičujeta tudi gospod Henigman in gospa
                  Šturm-Kocjan. Ugotavljamo prisotnost. <stage>(46 prisotnih.)</stage> Pomeni, da je
                  Državni zbor sklepčen in lahko pričnemo z delom.</p>
               <p>Prehajamo na <title>12. TOČKO DNEVNEGA REDA - OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O POLITIČNIH STRANKAH - PRVA
                  OBRAVNAVA</title>.</p>
               <p>Predlog zakona je v obravnavo Državnemu zboru predložila skupina poslancev s
                  prvopodpisano Matejo Kožuh-Novak. Želi predstavnik ali predstavnica predlagateljev
                  besedo? <stage>(Ne želi.)</stage> Predlog zakona je obravnaval Odbor za notranjo
                  politiko in pravosodje kot matično delovno telo. Želi poročevalec odbora besedo?
                  Gospod Pukl želite besedo? Zakon o političnih strankah. Besedo ima poročevalec in
                  predsednik Odbora za notranjo politiko in pravosodje, gospod Pukl.</p>
            </sp>
            <sp xml:id="SDZ1-Redna-38-1996-03-12.sp122">
               <speaker>VITODRAG PUKL:</speaker>
               <p>Hvala za besedo, gospod predsedujoči. Oprostite, ker nisem takoj sledil, ker pač
                  nisem vedel, da obravnavamo ta zakon. Spoštovane kolegice in kolegi! Gre za
                  predlog zakona, ki je zbudil ogromno medijskega prahu, ogromno očitkov in katerega
                  je obravnaval naš odbor, ki je tudi na podlagi mnenja sekretariata sprejel sklep,
                  da se predloga zakona o spremembah in dopolnitvah zakona o političnih strankah,
                  predlagan je hitri postopek, ne sprejme. Gre za spremembo zakona, ki predvideva,
                  da morajo stranke v kandidaturi upoštevati kvoto ženskih kandidatk, to je 30% in
                  bi se neizpolnjevanje tega določila kaznovalo s tem, da bi se določilo stimuliralo
                  finančno. Sekretariat meni, in to mnenje je sprejel tudi odbor, da gre za
                  materijo, ki je globoko družbenega značaja, da ureja družbene razmere, ki se ne
                  dajo preprosto dobesedno posiliti z zakonom. Odbor je menil, da v Sloveniji lahko
                  govorimo o popolni formalni in tudi dejanski enakopravnosti žena z moškimi. Ni
                  opaziti tendence k temu, da bi se ta pravica zoževala ali zanemarjala. Gre za to.
                  Celotna področja, ki so izredno važna za funkcioniranje družbe, so v bistvu v
                  celoti ali večinoma feminizirana. Gre za šolstvo, zdravstvo, gre za sodno službo,
                  kjer ženske brez vsakih ovir zasedajo vodilna mesta in s tem izkazujejo s svojim
                  delom enakopravnost. Gre tudi za dosežke žena v podjetništvu, v poslovnem sistemu
                  in podobno. Očitki, da žene niso enakopravne z moškimi, tedaj v tem zakonu niso
                  sprejemljivi. Odbor je menil, da gre dejansko za odnose, za katere bi bilo
                  škodljivo, da se jih regulira z zakonom. Da bi ženski omogočili čim večjo, čim
                  številnejšo udeležbo v politiki, je potrebno poseči v korenine tistega, da se žene
                  ne odločajo sodelovati v strankah in ne odločajo sodelovati v politiki. Gre tedaj
                  za tisto, da se jim omogoči, da se jih razbremeni dela v gospodinjstvu, da se jih
                  razbremeni dela z otroki, da se jih razbremeni ostalega dodatnega dela, ki jih še
                  vedno bremeni kot žene in s tem omogoči, da se tudi družbeno okolje usmeri v to,
                  da jih vzgaja, da jim priporoča udeležbo v politiki, da se številčneje včlanijo
                  kot aktivne članice strank in kjer so včlanjene kot aktivne članice strank, so
                  tudi popolnoma enakopravno predlagane za vse funkcije v strankah. To lahko vidite
                  pri najpovršnejši analizi in tudi za vse funkcije, kjer kandidirajo kot svetnice
                  oziroma kot volivke. Ob takem stanju odbor meni, da ta zakon, ki bi povzročal več
                  zmede in več škode kot koristi, dejansko ni za sprejem. Da bi morda omogočili ožji
                  skupini žena zagotovljeno udeležbo v politiki, pa menim, da zato ni potrebno
                  sprejeti zakon, zlasti če vam, kolegice in kolegi, preberem dopisnico, ki jo te
                  žene pošiljajo na naslove poslancev in ta dopisnica se glasi: <q>"Težave s prostato
                  ima skoraj polovica moških po 40 letu starosti. Zato naj v parlament stopijo
                  ženske"</q>. Hvala lepa za tako politiko in prosim, da bi temu krogu žena omogočili
                  vstop v politiko, z zakonom pa ni sprejemljiva. Hvala lepa.</p>
            </sp>
            <sp xml:id="SDZ1-Redna-38-1996-03-12.sp123">
               <speaker>ODPREDSEDNIK MIROSLAV MOZETIČ:</speaker>
               <p>Samo popravek. Najavil sem, da zakon sprejemamo po hitrem postopku, kar ni res.
                  Sprejemamo ga po rednem postopku, kar pomeni, da ga imamo danes v prvi
                  obravnavi.</p>
               <p>Gospoda poročevalca, gospoda Pukla pa bi mogel opomniti, da je nekoliko svoj
                  položaj zlorabil, ker je določene zadeve, zlasti o kartici, govoril bolj verjetno
                  v svojem imenu ne pa v imenu poročevalca, tega, kar se je dogajalo na Odboru za
                  notranjo politiko. Želi predstavnik predlagateljev besedo?</p>
               <p>Gospod Kreft ima besedo.</p>
            </sp>
            <sp xml:id="SDZ1-Redna-38-1996-03-12.sp124">
               <speaker>DR. LEV KREFT:</speaker>
               <p>Hvala za besedo, gospod predsedujoči in se vam tudi zahvaljujem za prijaznost
                  prvič, ko ste vprašali, sem namreč kot zastopnik predlagateljev preslišal
                  vprašanje in se zahvaljujem za možnost, da kljub temu spregovorim. Želim pa vam,
                  drage poslanke, spoštovani poslanci najprej za nazaj čestitati 8. marec in da ne
                  boste mislili, da je to, takrat pač nismo imeli zasedanja, v skladu s kakšno
                  ideološko pozicijo predlagateljic  in predlagateljev ali pa stranke, katere član
                  sem. Moram reči, da praznovanje 8. marca priporoča medparlamentarna unija v svojem
                  dokumentu. Plan dejavnosti medparlamentarne unije, da bi se popravila sedanja
                  nesorazmerja v participaciji moških in žensk v političnem življenju in pravi:
                  <q>"Združeni narodi so razglasili 8. marec za mednarodni dan žensk in to je treba
                  obeležiti s posebnimi dogodki, različne prireditve, državne kampanje, sprejem
                  zakona v parlamentu in podobno"</q>. Predlagam torej, da danes obeležimo 8. marec s
                  sprejemom tega predloženega zakona o spremembah in dopolnitvah zakona o političnih
                  strankah v tem Državnem zboru.</p>
               <p>Predlog zakona o spremembah in dopolnitvah zakona o političnih strankah smo
                  vložili: dr. Mateja Kožuh-Novak, Mihaela Logar, dr. Ciril Ribičič, dr. Metka
                  Karner-Lukač, mag. Janez Kocijančič, Maria Pozsonec, Jože Jagodnik, Miloš Pavlica,
                  Irena Oman in jaz sam. Zakon o političnih strankah je Državni zbor v tej sestavi
                  sprejel na seji 28. septembra 1994. leta, veljati pa je začel 8. oktobra istega
                  leta. V 19. členu zakona piše: "Stranka ima statut in program. Statut stranke mora
                  določiti:</p>
               <p>1. Ime, skrajšano ime, kratico imena, znak in sedež stranke;</p>
               <p>2. notranjo oziroma teritorialno organiziranost stranke;</p>
               <p>3. pravice in dolžnosti članice oziroma člana stranke;</p>
               <p>4. postopek in organ, ki določa kandidatke oziroma kandidate za volitev v Državni
                  zbor je in za predsednico oziroma predsednika republike ter kandidatko oziroma
                  kandidate v volitve organe lokalnih skupnosti;</p>
               <p>5. način zagotavljanja enakih možnosti obeh spolov pri določanju kandidatk in
                  kandidatov za volitve iz 4. točke tega člena;</p>
               <p>6. postopek odločanja o prenehanju stranke oziroma postopek odločanja o združitvi
                  ali razdružitvi stranke;</p>
               <p>7. postopek in organ stranke, ki ureja premoženjsko pravno razmerje stranke v
                  primeru izbrisa stranke iz registra oziroma v primeru združitve ali razdružitve
                  stranke;</p>
               <p>8. odgovornost za materialno in finančno poslovanje stranke;</p>
               <p>9. mandatno dobo članov organov stranke;</p>
               <p>10. postopek sprejemanja in spreminjanja statuta oziroma programa stranke."</p>
               <p>Konec navedbe zakona. Kot je razvidno iz prebranega besedila, je bil to tudi prvi
                  in do sedaj edini zakon, v katerega smo na predlog gospe Vike Potočnik uvedli
                  obojespolno besedilo v slovenskem jeziku. V postopku pred sprejemom tega zakona
                  smo izbirali med različnimi možnostmi, ki so imele vse enak cilj - bolj
                  uravnoteženo zastopanost obeh spolov na kandidatnih listah za volitve. Tako je
                  skupina poslank in poslancev s prvopodpisano gospo Viko Potočnik predlagala, da se
                  v 1. členu zakona doda, da mora stranka, navajam, na svojih kandidatnih listah
                  zagotoviti enakopravno zastopanost obeh spolov.</p>
               <p>Dalje. Pri 24. členu s prvopodpisano gospo Viko Potočnik dodatek, da se, navajam:
                  <q>"v okviru števila dobljenih glasov upošteva zastopanost obeh spolov v Državnem
                  zboru"</q>, konec navedbe, kjer gre za finance, ki se dodelijo strankam po rezultatih
                  na volitvah, medtem ko je v predhodni obravnavi še v prvem sklicu v času skupščine
                  Komisija za žensko politiko, tedaj pod predsednico gospo Metko Mencin, predlagala
                  amandma k istovrstnemu 27. členu za nov odstavek, ki se je glasil, ta amandma:
                  <q>"Vsaka politična stranka, ki je zastopana v Državnem zboru, pridobi sredstva iz
                  proračuna na podlagi naslednjih kriterijev: do ene tretjine sredstev na podlagi
                  števila doseženih mandatov, do ene tretjine sredstev na podlagi števila doseženih
                  glasov, do ene tretjine sredstev na podlagi deleža osvojenih mandatov, ki jih
                  dosežejo njihove kandidatke"</q>. Konec navedbe.</p>
               <p>Državni zbor se je torej med vsemi temi možnimi predlogi odločil, da zakonsko
                  terja le, da to vsebino, ki jo zdaj obravnava peta alinea 19. člena obstoječega
                  zakona, stranke same uredijo s statuti, kakor pač same menijo, da je zanje
                  najprimernejše, da le dosežejo nameravani učinek. Torej bolj uravnoteženo
                  zastopanost spolov na kandidatnih listah. Sprejeto besedilo 19. člena sem s
                  skupino poslank in poslancev predlagal sam z naslednjo obrazložitvijo.</p>
               <p>1. Iz podatkov, ki jih je zbral Urad za žensko politiko Vlade Republike Slovenije
                  je razvidno, da se delež žensk na vrhu slovenske politike zmanjšuje že od začetka
                  osemdesetih let dalje. Tako je bilo v DPZ republiške skupščine leta 1982
                  izvoljenih 26% žensk in v Izvršni svet 16% žensk, leta 1986 pa v DPZ 24% žensk in
                  v Izvršni svet 12% žensk. V prvem mandatu, ko smo imeli še skupščino s tremi
                  zbori, je bilo vanje izvoljenih po 11% žensk, v Izvršnem svetu pa 4% žensk. Danes
                  je v Državnem zboru 14% žensk, v Državnem svetu pa  2,5% žensk. Delež žensk v
                  Vladi se je pravkar 100% povečal z 1 na 2. Ta argumentacija več ne drži.</p>
               <p>2. Predlagana rešitev, ki pomeni obveznost vsake politične stranke, da določi
                  način zagotavljanja enakih možnosti obeh spolov s svojim statutom, prepušča izbiro
                  načina odločitvi samih strank, hkrati pa načelo enakih možnosti vzpostavlja kot
                  obvezni civilizacijski kriterij, utemeljen tudi v Ustavi Republike Slovenije.</p>
               <p>3. Rešitev omogoča zakonsko obvezno uvedbo zagotavljanja enakih možnosti med
                  demokratična statutarna pravila političnih strank in s tem tudi zakonsko
                  utemeljeno zahtevo, da tako vsebino konkretna posamična politična stranka tudi
                  opredeli. Statutarno podlago, na osnovi katere se lahko vsak posameznik ali
                  posameznica v konkretni politični stranki sklicujeta na zagotavljanje enakih
                  možnosti in tudi v konkretnem primeru tudi pritožita zaradi eventualne
                  diskriminacije. Konec navedbe.</p>
               <p>Po taki obrazložitvi na tej osnovi sprejetega besedila 19. člena je povsem
                  pričakovano, da sem dal po opravljenih volitvah v nove lokalne skupnosti pobudo
                  Komisiji za žensko politiko, da pripravimo analizo teh rezultatov in na tej osnovi
                  morda tudi kakšne sklepe ali celo spremembe zakona. Medtem ko z analizo
                  rezultatov, ki sta jo pripravili gospe Danica Guček in Tanja Oblak, ni bilo
                  posebnih težav, pa je bilo dolgo časa tako rekoč nemogoče pridobiti drugo stran
                  medalje, namreč odgovor na vprašanje, kako so stranke izvedle zahteve 19. člena
                  zakona o političnih strankah v svojih statutih. Ministrstvo za notranje zadeve je
                  po vrsti izmikanj končno na neposredno zastavljeno poslansko vprašanje odgovorilo,
                  tako da nam je poslalo besedila, ki realizirajo omenjeno alineo, ne da bi pri tem
                  navedlo, za katero stranko v posamičnem primeru gre. Tako smo končno dobili obe
                  ogledali enakih možnosti obeh spolov na slovenskih volitvah.</p>
               <p>Ugotovitve analize, ki sta jih pripravili gospe Danica Guček in Tanja Oblak, pa so
                  bile naslednje. Navajam.</p>
               <p>1. zastopanost žensk na lokalnih volitvah je bila bistveno manjša od udeležbe
                  moških. Za mesta župana je skupaj kandidiralo 635 oseb, od tega le 31 žensk, 5%.
                  Za župane je bilo izvoljenih 145 moških in le dve ženski. V mestnih občinah od
                  treh kandidatk ni bila izvoljena nobena. Za člane in članice občinskih svetov je
                  skupno kandidiralo 16.820 oseb, od tega 13.899 moških, 82,6% in 2.921 žensk,
                  17,4.%. Izvoljenih je bilo skupno 2.779 oseb, od tega 2.480 moških, 89,2% in 299
                  žensk, 10,8%.</p>
               <p>2. Razmerje med potrjenimi in izvoljenimi kandidatkami kaže, da so volivke in
                  volivci v bistveno manjši meri glasovali za ženske kot za moške, tako za mesto
                  župana oziroma županje, kot za mesto članov oziroma članic občinskih svetov.
                  Volivke in volivci so torej večje zaupanje izkazali moškim kot ženskam.</p>
               <p>3. Razloge za relativno majhno zastopanost žensk na lokalnih volitvah in v
                  slovenski politiki nasploh bi bilo potrebno preučiti s pomočjo široko zasnovane
                  javno-mnenjske raziskave, ki bi se osredotočila predvsem na naslednji sklop
                  vprašanj. Ali ženski del populacije bolj zaupa moškim ali ženskim političnim
                  predstavnikom? Ali se ženske individualno želijo aktivno ukvarjati s politiko in
                  na kateri ravni lokalne skupnosti - država? Kaj ženske ovira pri vključevanju v
                  politiko iz prejšnje alinee in kaj jih k temu spodbuja? Na kakšen način naj
                  politične stranke motivirajo ženske za aktivno vključevanje v politiko? Konec
                  navedbe iz analize. Pregled statutarnih določb v slovenskih strankah pa ob izjemah
                  po večini kaže, da so stranke preprosto formalno povzele besedilo pete alinee 19.
                  člena, torej brez uvajanja kakršnegakoli mehanizma zagotavljanja enakih možnosti,
                  le preprosto ponovile, da bodo enake možnosti zagotavljale, se bodo zagotavljale.
                  Kandidatne liste za lokalne volitve pa kažejo, da se tudi tiste, sicer redke
                  izjeme, ki imajo v statutih, na primer 20% žensk med evidentiranimi kandidati ali
                  celo na vsaki listi kandidatov stranka določi polovico kandidatk in polovico
                  kandidatov, ali praviloma najmanj 40% zastopanost enega spola, najmanj pa
                  enotretjinska zastopanost, niso na lokalnih volitvah pojavile s kandidatnimi
                  listami, ki bi res vse po vrsti ustrezale takim lastnim statutarnim določbam. Prav
                  zato se je predlagateljicam in predlagateljem zdaj obravnavanih sprememb in
                  dopolnitev zakona postavilo vprašanje, kaj storiti, da bo že ob prvotnem sprejetju
                  zakona uveljavljen zakonodajalčev smoter tudi zares realiziran. Lahko bi se
                  odločili, da klima za uveljavljanje enakih možnosti v Sloveniji pač še ni prava in
                  bi jo potem lahko verjetno neskončno dolgo čakali, vendar se za to nismo odločili,
                  ker se nam je zdelo, da v slovenski javnosti že dolgo obstaja povsem ustrezna
                  klima in politična kultura enakih možnosti, pač pa je manjka v politični
                  strankarski eliti. Lahko bi predlagali zaostritev pri realizaciji obstoječe
                  zakonodaje, na primer z obveznim tolmačenjem ali pa z določbami o načinu uporabe
                  nacionalnih list, izključno kot sredstva za zagotavljanje uravnotežene spolne
                  zastopanosti in še marsikaj bi se dalo izmisliti.</p>
               <p>Glede na razprave, ki so potekale ob prvotnem sprejemu zakona in glede na dejstvo,
                  ki nas vsekakor loči od ostale razvite Evrope, da ob siceršnjih rezultatih v
                  politiki enakih možnosti prav v politiki že 6 let in 3 volitve zaostajamo tudi
                  sami za seboj, smo se odločili za predlog šok terapije. Prepričani smo, da lahko
                  politične elite, ki se pri nas na novo šele vzpostavljajo, premaknemo v tem
                  pogledu samo tako, da uvedemo zakonsko obveznost. Torej 1. člen, ki terja, da
                  stranke za letošnje volitve v Državni zbor in za prve naslednje lokalne volitve
                  zagotovi najmanj enotretjinsko zastopanost enega spola in da kasneje ta delež
                  dvigujejo za vsako naslednje mandatno obdobje za 5%, dokler se ne doseže enake
                  zastopanosti obeh spolov, in temu ukrepu dodali še korenček, ki naj prepreči
                  dosedanjo prakso, ko so stranke ob že tako majhnem številu kandidatk te
                  razporejale na neizvoljive volilne enote in okraje. Ta korenček pomeni, da bi ob
                  boljšem zagotavljanju enakih možnosti tudi pri volilnem rezultatu stranke od tega
                  imele finančno korist. Poznam različne svetovne zakonodajne prakse in se že v
                  naprej strinjam z vsemi, ki pravijo, ali bodo tu to ponovili, da so tudi druge in
                  drugačne možnosti od teh, ki smo jih predlagali mi. Poudarjam pa, da smo
                  predlagateljice in predlagatelji zakona pač eno od možnosti izbrali in to
                  radikalno, ker je stanje radikalno slabo in se še slabša in ker pač ni mogoče vseh
                  mehanizmov predlagati enega ob drugem. Tisti, ki niso ničesar predlagali, bodo pač
                  dosegli verodostojnost, če bodo pri sprejemanju sprememb in dopolnitev zakona
                  sodelovali s svojimi predlogi bodisi zdaj s sklepi o smeri razvoja zakona bodisi v
                  drugi obravnavi, ko se bo dalo vlagati tudi konkretne amandmaje. Nikakor pa ne
                  morem sprejeti kot verodostojne tiste pripombe na zakon, ki navajajo, da so tudi
                  druge možnosti, ne predlagajo pa nič oziroma se celo veselijo, da bodo lahko
                  sodelovali pri tem, da se ta zakon hitro spravi z dnevnega reda preprosto tako, da
                  se zavrne. Kdor tako ravna, pač nasprotuje enakim možnostim obeh spolov kot cilju
                  in vrednoti, in tudi to je verodostojno stališče, ki pa ga je treba jasno
                  izraziti.</p>
               <p>Če se pojavljajo vprašanja o upravičenosti politike enakih možnosti nasploh,
                  čeprav smo jo začeli že s sprejemom statutarne obveznosti iz 19. člena prvotnega
                  zakona, ki zdaj tudi velja, že dolgo, moram poudariti, da tradicionalni
                  demokratični red, ki je ves slonel na pravilu <q>"en človek en glas"</q>, nikakor ni bil
                  demokratičen v današnjem pomenu besede. Demokracija je medtem razširila volilno
                  pravico, pasivno in aktivno, z bogatih še na reveže, z moških še na ženske, s
                  starih še na mlajše, in uvedla tudi vrsto drugih mehanizmov, ki zagotavljajo neko
                  vrednoto, ki ob zagotovljeni demokratični legalnosti, naj odločijo državljanke in
                  državljani po načelu <q>"en človek en glas"</q> sami, pomeni sodobno pojmovanje
                  legitimnosti demokracije - legitimnosti! To je reprezentativnost. Naj navedem
                  samo, da neplačano politično delo pomeni, da se kandidiranja za take funkcije
                  lahko lotijo samo tisti, ki imajo dovolj denarja in take vrste pridobivanja
                  denarja, da jim čisto nič ne škodi, če svoj čas uporabljajo brez finančnega haska.
                  Šele določena profesionalizacija političnih voljenih funkcij je omogočila, da so
                  lahko manj premožni začeli sploh razmišljati o možnosti, da bi za kaj kandidirali.
                  Podobno je tudi z reprezentativnostjo, kar se tiče zastopanosti spolov. Spolno
                  enostranska zastopanost na kandidatnih listah in v tako izvoljenih organih ni samo
                  nekaj neuglednega v družbi razvitih demokracij, ampak velja tudi za
                  nereprezentativno in potemtakem manj demokratično legitimno, četudi dovolj
                  demokratično legalno.</p>
               <p>O vprašanju, ali je potrebno posebno pozitivno zakonsko varstvo take vrste
                  zagotavljanja enakih možnosti, pozna tudi pravni svet več možnosti, kot bi lahko
                  sklepali s stališča Sekretariata za zakonodajo in pravne zadeve, ki pravi, da se s
                  pravnega vidika zastavlja predvsem vprašanje enakosti pred zakonom, glede na
                  predloženi predlog sprememb in dopolnitev zakona, in da predložena rešitev
                  postavlja poslanke in poslance v neenakopravni položaj glede na njihov spol. Naj
                  naveden samo iz Pravne prakse <stage>(to je revija)</stage> poročilo dr. Francija
                  Brinca o razpravi ob osnutku protokola glede enakopravnosti o pravicah žensk in
                  moških v Svetu Evrope. Tam je ugotovitev glede 14. člena Evropske konvencije o
                  človekovih pravicah, ta je praktično enak naši ustavni dikciji, ki pravi, da je
                  neustrezno vsako razlikovanje, torej, da se ne sme razlikovati, ne glede na - ta
                     <stage>(navajam)</stage> <q>"člen prepoveduje le diskriminacijo na osnovi spola,
                  ne zagotavlja pa ženskam enakih pravic, kot jih imajo moški"</q> <stage>(konec
                     navedka)</stage>. In sklepa <stage>(navajam)</stage>, <q>"glede na ugotovljeno
                  pomanjkljivo pravno stanje na tem področju, je potrebno dopolniti Evropsko
                  konvencijo s pozitivno pravico na enakopravnost ženske in moškega, kar bo olajšalo
                  prihodnje odločanje Evropskega sodišča za človekove pravice v sporih o
                  enakopravnosti pravic žensk in moških"</q> <stage>(konec navedka)</stage>. Šele po tem
                  nedvoumnem izhodišču, ki postavlja jasen cilj in smoter, avtor nadaljuje, da se je
                     <stage>(navajam)</stage> <q>"ob obravnavi osnutka dodatnega protokola
                  enakopravnosti žensk in moških pokazala velika različnost v mnenjih strokovnjakov
                  iz različnih držav"</q> <stage>(konec navedka)</stage>. In glej, pri evropski
                  argumentaciji pravnikov je šlo prav za to, da pravo lahko zagotovi le
                  enakopravnost v javnem političnem življenju, ne pa tudi v zasebnem in družbenem.
                  Šlo je torej prav za pripombo, ki govori v prid ureditvi na področju demokratične
                  ureditve države, z volitvami vred. Prav na osnovi tovrstnih dvomov, ki izhajajo iz
                  temeljev evropske demokracije in tudi iz temeljev njene krize, h kateri sodi
                  zlasti vprašanje nereprezentativnosti voljenih teles, smo se predlagatelji
                  odločili, da striktno predlagamo prav enake možnosti obeh spolov, ne pa pozitivne
                  diskriminacije enega od spolov in vztrajali pri političnih strankah in volitvah,
                  čeprav ima marsikatera evropska država tudi zakonodaje, ki temeljito posegajo, na
                  primer v pravico zasebnika, da izbira pri zaposlovanju, kakor sam hoče, saj ta
                  evropska zakonodaja terja, da tisti, ki imajo v svojih podjetjih neuravnoteženo
                  zastopanost spolov, morajo uvesti ukrepe, da se tako stanje spremeni oziroma
                  izboljša in odgovoriti na vprašanje, zakaj je spolna struktura v njihovih
                  podjetjih tako slaba. Tako radikalni bi se pri nas zdeli taki predlogi, da se naše
                  nadebudne nove podjetnike, ki zaposlujejo bolj ali manj le en spol, dodatno
                  obdavči in hkratno od njih terja stalno poročanje, zakaj se stanje ni izboljšalo.
                  Verjetno bi dobili prav tako pravno mnenje, da je to nedopustno poseganje v
                  pravico in poseganje v enakopravnost.</p>
               <p>Vprašali smo se tudi, kaj pomeni dejstvo, da v Sloveniji ni enakih možnosti obeh
                  spolov v politiki, medtem ko je v drugih sferah stanje bolj primerljivo evropskemu
                  razvitemu, v nekaterih primerih, podedovanih od prej, pa celo boljše. Na to
                  vprašanje smo prvi odgovor že prejeli iz same prakse. Že dosežena enakopravnost je
                  v Sloveniji v nevarnosti. Med brezposelnimi so se v zadnjem letu začele s
                  pospešenim tempom nabirati mnogo bolj ženske kot moški, kar v prvem valu
                  brezposelnosti še ni bilo opazno. Pri zaposlovanju se dovolj izrazito pojavlja
                  spolna diskriminacija, tudi z zahtevami, da ženske ne zanosijo ali preprosto z
                  ugotovitvijo, da se žensk ne splača zaposlovati, ker lahko zanosijo, ki vodi v
                  zaposlovanje moških. Teza, da je potrebno ceno delovne sile bistveno znižati, bo
                  realizirana dokaj preprosto. Dvojna zaposlitev v družini, ki je zagotavljala
                  določeno življenjsko raven, bo postala enojna in to pretežno moška zaposlitev in s
                  tem se bodo slovenski družinski dohodki prepolovili in še marsikaj podobnega se v
                  dejanski praksi, kar podatki tudi dokazujejo, dogaja. Prepričan sem, da bo
                  izrazita politična neenakopravnost žensk, če tega dejstva ne bomo spremenili tudi
                  z radikalnimi sredstvi, postala tista spodbuda, ki bo ženskam odvzela tudi
                  doseženo enakopravnost v drugih družbenih sferah in jih spravila nazaj v
                  predpotopno stanje.</p>
               <p>Vprašanje, ki je danes pred vami, je torej predvsem, ali se nas tiče
                  neenakopravnost spolov v politiki kot zakonodajalke ali zakonodajalce ali ne. In
                  drugo vprašanje. Ali sprejemamo ponujeni rešitvi? Prosim tiste, ki predložene
                  rešitve podpirajo, da jih podpro tudi v razpravi in pri glasovanju. Tiste, ki
                  sprejemajo, da se nas kot zakonodajalke in zakonodajalce tiče problem, pa prosim,
                  da sodelujejo vsaj pri tem, da zakon v prvi obravnavi sprejmejo, in da predlagajo
                  v sprejem sklepe, ki uvajajo po njihovem mnenju primernejše rešitve. Če bomo zakon
                  v prvi obravnavi sprejeli oziroma glasovali proti predlogu matičnega delovnega
                  telesa, ki si, mimogrede rečeno, v tem primeru ne zasluži naziva matično, šlo je
                  bolj za trotovsko telo, bomo lahko matičnemu delovnemu telesu naložili, naj se
                  ponovno sestane in pripravi predlog stališč in sklepov, kot se ob tako pomembni in
                  za verodostojnost demokracije dejansko važni problematiki tudi spodobi. Rad bi se
                  zahvalil Komisiji za žensko politiko, ki je kljub temu, da imamo njene članice in
                  člani tako rekoč vse dileme in različne poglede na možne mehanizme in ukrepe,
                  zakon za prvo obravnavo podprla v prepričanju, da je razpravo o različnih možnih
                  ukrepih ali mehanizmih zagotavljanja enakih možnosti v politiki treba vsaj odpreti
                  pred letošnjimi državozborski volitvami, ne pa prepustiti nadaljnje dogajanje
                  usmerjeni težnji, narediti politiko za povsem moško zadevo, ki jo dokazujejo na
                  dosedanjih volitvah predložene kandidatne liste in volilni rezultati. Hvala
                  lepa.</p>
            </sp>
            <sp xml:id="SDZ1-Redna-38-1996-03-12.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariat za zakonodajo in pravne zadeve?
                     <stage>(Ne želi.)</stage> Želi besedo predstavnik Vlade? <stage>(Ne.)</stage>
                  Želijo besedo predstavniki poslanskih skupin? Gospod Ribičič.</p>
            </sp>
            <sp xml:id="SDZ1-Redna-38-1996-03-12.sp126">
               <speaker>DR. CIRIL RIBIČIČ:</speaker>
               <p>Spoštovani! Prosil sem predsedujočega, da spusti koga drugega prej, ampak ni
                  interesa. Glede na to, da se strinjam s tem, kar je v imenu predlagateljic in
                  predlagateljev govoril tukaj dr. Lev Kreft, sem lahko kratek. Kar zadeva samo
                  stanje, se mi zdi, da res lahko ugotovimo, da se slabša, in to pomembno slabša, ne
                  samo, ko gre za zastopanost v Državnem zboru, v Državnem svetu, v Vladi, ampak še
                  bolj, ko gre za vodilne funkcije, ki so privilegij moških in ko gre za lokalno
                  raven, še zlasti, če pogledamo, da imamo samo dve županji v 147 slovenskih
                  občinah. Kar se tiče možnosti, kako to spreminjati, so možnosti različne.</p>
               <p>Ena možnost je, da z zakonom bolj zavezujoče, kot je to storjeno sedaj, zavežemo
                  politične stranke, da v svojih statutih uredijo to vprašanje, se pravi, da uredijo
                  konkreten mehanizem boljšega zagotavljanja enakopravnosti žensk v politiki.</p>
               <p>Druga možnost je finančno stimuliranje tistih strank, ki bodo storile več za
                  enakopravnost žensk, kot so storile doslej.</p>
               <p>In tretja možnost so ženske kvote. Tudi ta, ki se šteje med ponujenimi rešitvami
                  kot najbolj trda, tudi po nekem mnenju za najbolj sporno, moram reči, da sama po
                  sebi ničesar ne zagotavlja. Zagotavlja samo delež žensk na kandidatnih listah. Ni
                  zagotovitve v tem smislu, da bi enak ali podoben delež bil tudi med izvoljenimi
                  kandidatkami in kandidati. Pravzaprav so razlike med tistimi, ki menijo, da je
                  treba več storiti za enakopravnost žensk v slovenski politiki v tem, za katero od
                  teh treh možnosti se zavezujemo. Prav pa bi bilo, če bi združili moči in podprli
                  zakon v prvi obravnavi, da bi s tem omogočili v nadaljnjem postopku, da se ena teh
                  možnosti ali neka kombinacija sploh uveljavi. V nasprotnem primeru bomo pač
                  zamudili priložnost, ki je dana z vloženim zakonom, da prispevamo s tem zakonom k
                  večji uravnoteženosti slovenske politike, takšni uravnoteženosti, ki bi šla v
                  korist kakovosti in uspešnosti te politike. Hvala lepa.</p>
            </sp>
            <sp xml:id="SDZ1-Redna-38-1996-03-12.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče? Gospod
                  Verzolak.</p>
            </sp>
            <sp xml:id="SDZ1-Redna-38-1996-03-12.sp128">
               <speaker>IVAN VERZOLAK:</speaker>
               <p>Hvala lepa za besedo. V naši poslanski skupini smo se odločili, da ne bomo podprli
                  tega predloga iz preprostega razloga, ker menimo, da vsaka prisila se nam upira in
                  tega je bilo že dovolj v vseh teh desetletjih. Vsekakor pa podpiramo, v kolikor je
                  to po naravni poti in da tiste ženske, ki čutijo svojo sposobnost in energijo, da
                  se vključijo v to politično življenje, to pozdravljam. Ampak to, kar je pa pod
                  prisilo, pa ne in očitno gospodje v Združeni listi imajo določeno število, da ne
                  rečem števila takšnih žensk, da ne rečem revolucionark, ki bi jih radi...</p>
            </sp>
            <sp xml:id="SDZ1-Redna-38-1996-03-12.sp129">
               <speaker>PODPREDSEDNIK MIROSLAV MOZETIČ:</speaker>
               <p>Gospod Verzolak, brez komentarja, samo stališče vaše poslanske skupine.</p>
            </sp>
            <sp xml:id="SDZ1-Redna-38-1996-03-12.sp130">
               <speaker>IVAN VERZOLAK:</speaker>
               <p>Hvala lepa.</p>
            </sp>
            <sp xml:id="SDZ1-Redna-38-1996-03-12.sp131">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi predstaviti svoje stališče?
                     <stage>(Ne.)</stage> Besedo dajem poslankam in poslancem. Besedo ima gospa Vika
                  Potočnik.</p>
            </sp>
            <sp xml:id="SDZ1-Redna-38-1996-03-12.sp132">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tokrat bom govorila v imenu Komisije za žensko
                  politiko, ki je kot zainteresirano delovno telo obravnavala ta zakon. Tako kot je
                  že povzel nekatere ugotovitve, tako strokovne kot tudi ugotovitve iz razprave,
                  doktor Kreft, se parlament, takrat še skupščina, že tretjič sooča z vprašanjem,
                  sicer pa z različnimi ponudbami in rešitvami, ki bi zagotovile in omogočile večji
                  vstop žensk v sfero odločanja, tokrat v sfero političnega odločanja. Do neke mere
                  lahko štejemo kot uspeh, da je komisiji in takrat večini v Državnem zboru uspelo
                  pri obravnavi predloga zakona, da je vnešena dikcija, ki zavezuje stranke, da
                  zagotavljajo politiko enakih možnosti, in kot je bilo že ugotovljeno, tudi
                  komisija ugotavlja, da je večina strank oziroma skoraj 90% zapisala to določilo
                  zgolj na deklarativni ravni. Prav tako ugotavljamo, da smo takrat, ko smo
                  obravnavali ta zakon, ponudili možnost, ki jo ponujajo tudi današnji
                  predlagatelji, da bi med kriterije za financiranje strank bilo uvrščeno tudi
                  približevanje paritetni zastopanosti obeh spolov, kar takrat tudi nekateri
                  predlagatelji tega zakona niso podprli. Konec koncev, danes je prav, da se o tem
                  vprašanju ponovno pogovarjamo in najverjetneje ne bo zadnjič. Presenetljivo je, da
                  ponovno z nekim ciničnim ali pa s podtoni in argumenti, ki ne vzdržijo, da imamo
                  danes ženske formalno in pravno enakopravnost. Če lahko govorimo o formalni
                  oziroma o pravni, pa še o formalni smo še komaj na začetku poti. Zato Komisija za
                  žensko politiko podpira zakon, vendar hkrati pove naslednje, da se ne strinja s
                  predlogom predlagateljev, ki bi uzakonil tako imenovane obvezne kvote, ker
                  ocenjuje, da je to programska usmeritev strank, temveč predlaga, da naj v
                  naslednji fazi predlagatelji jasneje zapišejo obveznosti strank, ki izhajajo iz 5.
                  točke 19. člena zakona o političnih strankah. Kot naslednje predlagamo, da naj
                  predlagatelji med kriterije za financiranje političnih strank uvrstijo tudi
                  kriterij približevanja paritetne zastopanosti obeh spolov.</p>
               <p>Spoštovane poslanke in poslanci! Komisija je naslovila tudi nekaj predlogov in
                  stališč samim strankam. Sicer vemo, da to ni obvezno določilo. Komisija bo tudi
                  predlagala Državnemu zboru, naj sprejme obvezno razlago 5. točke 19. člena zakona
                  o političnih strankah. Kot je bilo danes v razpravi že rečeno, gre za različna
                  tolmačenja. Naprej predlaga, naj politične stranke na parlamentarnih volitvah na
                  svoje nacionalne liste, v kolikor bodo ostale, na prva tri mesta uvrstijo vsaj eno
                  kandidatko. In kot naslednje, naj politične stranke upoštevajo 5. točko 19. člena
                  zakona, ki jim nalaga uresničevanje politike enakih možnosti. Tukaj končujem
                  poročilo Komisije za žensko politiko in tokrat nastopam v svojem imenu, ki se
                  nadaljuje samo v tem smislu: upam, da predlagatelji in predlagateljice niso bili s
                  figo v žepu, ko so predlagali Državnemu zboru ne samo razpravo o tako pomembni
                  temi, temveč da so se tudi zavedali, kaj naj to pomeni za njihovo prakso. Mogoče
                  malo ošvrknem. Danes, ker je največ poslancev podpisalo to pobudo, bi na njihovem
                  mestu še sedela ena ženska, in v kolikor zakon ne bo sprejet, predlagam tudi
                  predsedniku Olimpijskega komiteja glede na vrhunske rezultate žensk smučark in
                  ostalih športih, da dopolni Olimpijski komite z žensko postavo. Hvala lepa.</p>
            </sp>
            <sp xml:id="SDZ1-Redna-38-1996-03-12.sp133">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zdaj priznam, da sem naredil drobno proceduralno napako, vendar glede
                  na občutljivo temo, sem pustil razpravo do konca. 137. člen poslovnika govori, da
                  zainteresirano delovno telo mora svoje mnenje dati matičnemu delovnemu telesu.
                  Samo v primeru, če ga to ne sprejme, potem lahko zainteresirano delovno telo
                  samostojno nastopi na seji Državnega zbora. Dobro. To sem spustil skozi, to
                  jemljem nase kot kršitev poslovnika, vendar po drugi strani je poročevalka oziroma
                  gospa poslanka tudi zlorabila to zadevo, da je hkrati govorila kot poročevalka kot
                  tudi v svojem lastnem imenu. Želi še kdo besedo od poslank in poslancev? Gospa
                  Kožuh.</p>
            </sp>
            <sp xml:id="SDZ1-Redna-38-1996-03-12.sp134">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Razprave o tem zakonu je bilo že toliko, da
                  približno vemo, kako se bo izteklo glasovanje. Ker se mi pa zdi tako zelo pomembno
                  za razvoj Slovenije, da se vključi več žensk v politiko, bom še enkrat poskusila
                  navesti tri razloge, zakaj mislim, da bi bilo treba ta zakon sprejeti. Prvi razlog
                  je, s tem se boste najbrž vsi strinjali, da če hoče ta majhna, nova država
                  prodreti v svet razvitih, mora mnogo bolj kot razviti izrabiti svoj možganski
                  potencial. S tem, ko je v parlamentu in v občinskih skupščinah tako malo žensk, je
                  popolnoma jasen dokaz, da vsega svojega možganskega potenciala ne izrabljamo.
                  Parlament, ki resnično skuša pomagati Vladi za hitrejši napredek, mora poskrbeti
                  za to, da čim več pametnih, izobraženih, izkušenih ljudi pride v to zakonodajno
                  telo. Če pogledamo samo, kakšna je distribucija žensk sedaj v šolah, kar pa kaže
                  tudi distribucijo žensk, ki so že končale, da je v višjih šolah le 64,7% žensk, da
                  je v visokih šolah 60% žensk in da je na fakultetah 53,8% žensk, potem je
                  popolnoma jasen dokaz, da tisti, ki v slovenski državi odločajo o tem, kdo bo
                  sodeloval pri porabi denarja, ki ga skupaj zberemo, kdo bo sodeloval pri ključnih
                  odločitvah za državo, tisti ne storijo dovolj, da bi porabili vse ljudi, ki so
                  sposobni za upravljanje države.</p>
               <p>Drugi razlog - bi vam rada še enkrat prebrala 14. člen ustave: <q>"V Sloveniji so
                  vsakomur zagotovljene enake človeške pravice in temeljne svoboščine, ne glede na
                  narodnost, raso, spol, jezik, vero, politično ali drugo prepričanje, gmotno
                  stanje, rojstvo, izobrazbo, družbeni položaj ali katerokoli drugo osebno
                  okoliščino."</q> Trdim, in to tudi vi vsi veste, da ta člen za ženske še ne velja. Na
                  področju političnega uveljavljanja prav gotovo da ne, in to je področje, ki ureja
                  naše skupno življenje.</p>
               <p>Tretji razlog. Upam, da ste vsi prebrali prejšnjo soboto ugotovitve javnomnenjske
                  raziskave, kjer 97% prebivalcev Slovenije, se pravi, narejena je bila na
                  reprezentativnem vzorcu, 70% ljudi dejansko zahteva od nas, da zagotovimo, da bo v
                  politiki, tako na lokalni kot na državni ravni, zastopanih več žensk. Če ste
                  podrobno prebrali, v tem mnenju niso vodile ženske, bilo je enakomerno
                  porazdeljeno med moške in ženske.</p>
               <p>Pa še odgovor Viki Potočnik, ki je že načela našo stranko. Zakaj pa mislite, da
                  smo ženske s pomočjo naših moških kolegov v stranki dosegle 40% kvoto? Ravno
                  zaradi tega, ker imamo tudi v naši stranki moške, ki so proti temu. Drugi razlog,
                  naša stranka ima dovolj strokovnjakov, da lahko zelo pomembne funkcije, kot je
                  funkcija državnega poslanca in funkcija mestnega svetnika, porazdeli med dve
                  osebi. Mi ne potrebujemo, za razliko od drugih strank, da eden kopiči deset
                  funkcij. Se pa to še dogaja, ravno zaradi tega, ker imamo tudi v naši stranki
                  ženske premajhno moč odločanja. Hvala lepa.</p>
            </sp>
            <sp xml:id="SDZ1-Redna-38-1996-03-12.sp135">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-38-1996-03-12.sp136">
               <speaker>MIRAN POTRČ:</speaker>
               <p>Hvala lepa. Mene sicer veseli, da je dosedanja razprava pokazala na različne
                  poglede in na pravo bistvo problema, to je na politično željo in politično
                  opredelitev, ali se ali se ne poskuša z zakonom prispevati k temu, da bi
                  zagotovili večjo in bolj enakopravno udeležbo žensk tudi v Državnem zboru, preko
                  tega pa posredno prav gotovo tudi v Vladi in politiki nasploh.</p>
               <p>Oglašam se pa predvsem iz razloga, ker bodo na podlagi poročila, ki ga je
                  pripravil Odbor za notranjo politiko, res da na podlagi predvsem mnenja Vlade, si
                  poskušale mnoge poslanke in mnogi poslanci oprati vest in reči, saj nismo proti
                  zakonu zato, ker bi bili proti politični odločitvi, ampak zato, ker je zakon
                  pravno, ustavno in tako dalje nesprejemljiv. Edina argumentacija, ki jo zelo na
                  kratko daje sekretariat oziroma, ki jo daje Odbor za notranjo politiko in
                  pravosodje namreč pravi, da se zastavlja več pravno-sistemskih vprašanj, ob
                  katerih se predložene zakonske rešitve izkazujejo kot pravno sporne. Kakšen
                  problem potem navede, ampak nočem preširoko brati in na koncu pove, da iz tega
                  razloga pač zakon ni primerna podlaga za drugo obravnavo in zato tudi predlaga, da
                  se zakona ne sprejme. Dovolite mi, moj pogled in komentar na nekatere, te zelo
                  pomembne in tehtne pravno-sistemske probleme, kakor so navedeni.</p>
               <p>Vlada je, glede na svojo sestavo, kakršno ima z eno ministrico, sprejela stališče,
                  ki zelo potencira problem ustavne in pravne primernosti tega zakona. Glede na
                  veliko večino moških in predsednika Vlade se temu sicer ne čudim, res pa, da bi
                  verjetno taka vprašanja bilo prav, da so bolj strokovno, ne pa na nek drug način
                  opredeljena. Poglejte, kaj vse kot glavna argumentacija tukaj navaja. Prvič se
                  navaja dejstvo, da bi zahteva po zakonskem opredeljevanju ženskih kvot pomenila
                  neenakopravnost spolov glede na sicer ustavno zagotovljeno enakopravnost in
                  svobodo združevanja v politične stranke. In kot argument pove, da bi zato moške
                  stranke ne mogle kadrovati žensk, ker jih pač ne bi imele in ženske stranke ne
                  mogle kadrovati moških, ker jih ne bi imele. Bi rekel, res briljantna pravna
                  razlaga. Namreč, ustavno sporno bi bilo, ker ne morejo predlagati žensk oziroma
                  moških, ne bi bilo pa glede enakopravnosti združevanja in svobode združevanja
                  sporno, da se sploh ženske ali moške stranke oblikujejo z izrecno prepovedjo, da
                  nasprotnega spola v stranke ne smejo vključevati. Tisti, ki je to napisal, moram
                  reči, da je res briljanten in razume ustavo samo do tistega dela, dokler mu
                  ustreza kot argument proti, ne pa v celoti.</p>
               <p>Drugi argument. Državljankam oziroma državljanom oziroma, se opravičujem,
                  državljanom oziroma državljankam, ker se ve, koga je treba na prvo mesto v vladnem
                  tekstu napisati, bo onemogočeno zaradi spremenjenega 1. člena zakona demokratično
                  in svobodno uveljavljati aktivno in pasivno volilno pravico na volitvah. Zdaj,
                  najbrž je to mogoče napisati za koga, ki nobenega  volilnega sistema ne pozna pa
                  nobenega načina uveljavljanja volilne pravice, napisati za poslanke in poslance,
                  ki bi naj vsaj nekaj malega o tem vedeli, je pa res smešno. Govoriti o tem, da
                  lahko tako svobodno vsak uveljavlja volilno pravico, da lahko voli kogarkoli, ne
                  pa samo izmed tistih, ki so po določenem postopku predlagani kot kandidati, je
                  neumnost, in tisti, ki so predlagani kot kandidati, med tistimi je možnost izbire,
                  ali bodo kandidatke ali kandidati, eni več, drugi manj, zaradi tega mu res
                  enakopravnost oziroma svoboda aktivne volilne pravice ne more biti v ničemer
                  onemogočena. Obratno, lahko bi potem rekli, da mu je onemogočena tudi, ker imamo
                  omejitve o tem, kdo sploh lahko predlaga, kakšen je, recimo, delež podpisov, ki
                  mora biti, kaj vse mora stranka narediti, da je njena kandidatura veljavna in
                  podobno. Torej res moram reči, skrajno smešen argument.</p>
               <p>Tretje, da ni mogoče dodatno financiranje političnih strank na podlagi večje
                  udeležbe izvoljenih žensk v sami strukturi posamezne poslanske skupine. Soglašam,
                  da je mogoče o tem predlogu razpravljati, predvsem o tem, na kakšen način je
                  zapisan in, ali je zapisan najboljše ali najslabše in vem, da so predlagateljice
                  in predlagatelji zakona prav glede tega člena rekli, da so pripravljeni na vsako
                  možno modifikacijo. Vendar reči, da to ni mogoče, po mojem ni res zaradi tega, ker
                  prav gotovo je tudi financiranje strank ena od oblik, za katero smo se odločili,
                  da stimulira sploh možnost političnega združevanja in delovanja strank, posebej
                  tistih, ki so dobile mandate za poslance v Državnem zboru in v tem delu je
                  stimuliranje tudi večjega deleža poslank prav gotovo možno, ne glede na to, da
                  neposredno stranka ne vpliva, kakšna bo izvolitev. Govoriti pa o tem, da ne vpliva
                  posredno, je pa spet lari-fari. Vsak tisti, in od nas vseh je že kdaj v strankinih
                  vodstvih sedel, ko se je odločalo o tem, ali bomo imeli samo kandidate ali tudi
                  kandidatke, kako bomo razvrščali posamezne kandidatke in kandidate v sedanjem
                  sistemu v različne volilne okraje, kje ocenjujemo, da je verjetnost izvoljivosti
                  večja, nikjer ni 100%, ampak večja ali manjša, zelo verjetna ali pa minimalna in
                  reči, da na podlagi vsega tega ni nobenega vpliva v stranki tudi na izvolitev, je
                  čisti blef. Najbrž ni nobene potrebe, da si ga mi, ki nekaj volilni sistem
                  poznamo, med sabo dajemo.</p>
               <p>Četrti ugovor Vlade je, da ta materija ne sodi v ta zakon, ampak sodi v zakon o
                  volitvah v Državni zbor. Povedal bom, če ne bo sprejet naš predlog in bo zakon
                  zavrnjen, bomo pač predlagali stališče pri zakonu o volitvah v Državni zbor, naj
                  se to tam vključi, pa boste kasneje imeli politično priložnost se še enkrat o tej
                  stvari opredeljevati, da vas ne bodo motili formalni argumenti. Zdelo se mi je
                  prav povedati, da ne bi toliko vplival na odločitev, ker ta je politična in vsak
                  se ima pravico odločati. Kdo bo menil, da je prav, da se zagotovi večja udeležba
                  žensk med izvoljenimi poslankami in poslanci, drugi, da ne. Povedal sem to iz
                  razloga, ker sem trdno prepričan, da se je doslej v matičnem delovnem telesu, pa
                  tudi v izjasnjevanju mnogih poslank in poslancev pač poizkušalo olajšati vest na
                  ta način, da smo rekli, saj bi radi, ampak to ne gre. Poglejte, Vlada je rekla, da
                  je neustavno, odbor je rekel, da se ne da rešiti in potem pa res ne moremo neke
                  take rešitve sprejemati.</p>
               <p>In zadnje. Vsi vemo, da je možnost rešitve zelo različna in da sprejem nekega
                  zakona v prvi obravnavi ne pomeni, da mora biti sprejeta točno takšna, kot je
                  zapisana. Zavrnitev zakona v prvi obravnavi pa zelo jasno pomeni, da določene
                  materije z zakonom ne želimo urediti. Tisti, ki boste pač proti temu, da se zakon
                  v prvi obravnavi sprejme, glasovali, boste rekli, da ne želite, da se ta problem
                  uredi, ker lahko še dolga leta s političnimi parolami poskušamo vsako leto manj,
                  ne pa bolj dosegati to enakopravnost. Hvala.</p>
            </sp>
            <sp xml:id="SDZ1-Redna-38-1996-03-12.sp137">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Bizilj.</p>
            </sp>
            <sp xml:id="SDZ1-Redna-38-1996-03-12.sp138">
               <speaker>LJERKA BIZILJ:</speaker>
               <p>Hvala lepa. Spoštovani! Verjetno ne pričakujete od mene, da bom proti
                  enakopravnosti žensk tudi v politiki. Sem proti enakosti. Vendar nisem
                  sopodpisnica predlagane spremembe zakona, sem pa takrat, ko sem bila povabljena,
                  obljubila, da ne bom neka huda borka proti temu.  Zakaj nisem sopodpisnica
                  predlagane spremembe? Prepričana sem namreč, da moramo ženske prodreti v politiko,
                  v vodilne strukture zaradi svojih sposobnosti, delavnosti, ne pa zaradi zakonske
                  prisile. Ne morem pristati na to, da je ženska zakonsko obvezen okrasek v
                  politiki. V politiko ali kamorkoli drugam pač moramo prodreti zaradi tistega,
                  zaradi česar si nekam želimo iti, ne pa zato, ker bo zakon to zahteval. Zakaj tako
                  mislim? Ker se bojim, da bi zakonska prisila lahko imela ravno nasproten učinek.
                  Moški boste kandidirali zahtevano število žensk, a volivcev ne morete zakonsko
                  prisiliti, koga naj volijo in na ta način se lahko zgodi samo to, da bodo pač
                  volivci dobili odpor, še večji odpor do tega, da bodo volili ženske. Zato se mi to
                  zdi kontraproduktivno. Mislim, da ženske potrebujemo drugačno promocijo, in če
                  samo en primer navedem, na primer, če pogledate samo medije in samo tiste medije,
                  v katerih imajo ženske glavno besedo, koga promovirajo? Moške. Zato predlagam
                  mogoče res, da tokrat podpremo v prvi obravnavi to predlagano spremembo in da
                  potem preštudiramo, kaj se da drugače storiti. Mogoče pa je bolj primeren kakšen
                  drug način. Malo za šalo, malo pa zares, mogoče bi bil najbolj učinkovit način
                  Združene liste, ki se tudi zame zavzema kot žensko, bo mogoče po naslednjem
                  kongresu imela na čelu svoje stranke žensko in s tem bo največ prispevala k
                  promociji žensk v politiki. Hvala lepa.</p>
            </sp>
            <sp xml:id="SDZ1-Redna-38-1996-03-12.sp139">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Lukač.</p>
            </sp>
            <sp xml:id="SDZ1-Redna-38-1996-03-12.sp140">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Glede na to, da sem sopredlagateljica
                  sprememb in dopolnitev zakona o političnih strankah, sem se tudi dolžna javno
                  izjasniti, zakaj sem sopredlagateljica. Nekako me preseneča ta sramežljivost, še
                  zlasti moških poslancev, da so rezervirani do teh zakonskih sprememb. Ob tej
                  priložnosti bi se pa zahvalila sopodpisnikom, sopredlagateljem, ki so s to gesto
                  tudi pokazali, da imamo ženske svoje mesto v slovenskem parlamentu, morda celo še
                  več, da smo tukaj potrebne, da smo nekaj prispevale. Še zlasti pa se zahvaljujem
                  za možnost, ki ste jo dali s to vašo podporo tistim poslankam, ki bi lahko prišle
                  v ta parlament, če bi bil ta zakon sprejet, pa v kolikor ne bo, žal ne bodo mogle.
                  Vseeno hvala. Mislim, da ste drugačni od tistega nemškega politika, najbrž sami
                  veste, ki je pred dvemi meseci izjavil, da naj se bi ženske ukvarjale s tremi <q>"K"</q>,
                  kar pomeni <q>"Küche, Kinder und Kirche"</q>. Mislim, da nam dodeljujete bolj pomembno
                  mesto.</p>
               <p>Zakaj sem sopodpisnica oziroma sopredlagateljica tega zakona? Gotovo ne,
                  spoštovane poslanke in poslanci, zato, ker bi se kadarkoli v življenju počutila
                  pred nasprotnim spolom inferiorna, tudi ne zato, ker bi se čutila neenakopravna
                  ali pa zatirana v nekaterih pravicah - ne! Namreč, v tem polstoletnem obdobju, ki
                  sem ga preživela in pa s to univerzo, ki sem jo pridobila še v teh treh letih
                  Državnega zbora in sem prav hvaležna moji stranki, da mi je to omogočila, sem
                  spoznala marsikaj in spoznala sem tudi to borbenost moškega za, bom rekla, za
                  osebno promocijo, za graditev osebne kariere, ki gre preko vseh meja in mu je
                  bistvena le lastna promocija in nič drugega. Prisotni ste vsi izvzeti in se vam
                  opravičujem, da se ne bi kdo čutil zdaj prizadetega. Poglejte, v naravi je vedno
                  tako urejeno, da, recimo, različnost spolov, pa tako v družini kot v podjetjih, pa
                  tudi v politiki, zmanjšuje te medsebojne polarizacije in ravno ta uravnoteženost
                  drži človeka v ravnotežju, pa družbo tudi, in jo nekako zaščiti pred to
                  katastrofalno polarizacijo, ker mislim, da se iz tega rodijo kvečjemu nove
                  kvalitete, nova kreativnost, ki ni prirejena zgolj posamezniku ali ožji skupini,
                  ampak bom rekla narodu in to je prav. Parlament tudi to potrebuje. Poglejte,
                  dobro, ampak tukaj bodo rekli lahko tudi še svojo besedo psihologi, pa psihiatri,
                  ki ga tukaj imamo, namreč, kako se obnašajo moški takrat, ko so sami v neki
                  družbi, ki naj bi bila kreativna ali pa ženske, enako. Rekla bi z eno besedo, tako
                  kot recimo riba, ki izpade iz jate. To je veliko povedano. Torej,</p>
               <p>potrebna je ta prisotnost žensk v parlamentu. In še naprej, če pogledamo, kakšno
                  pa je pravzaprav delo tega Državnega zbora in kaj se tukaj dogaja? V teh treh
                  letih se nisem nikoli opredelila, da bi se tukaj sprejemale neke moške, pa neke
                  ženske teme, sploh ne. Mislim, da so to zadeve, ki se tičejo zakonodaje in
                  zadevajo vse državljane in državljanke in ker je državljank Republike Slovenije
                  oziroma žensk 52%, bom rekla, da tisti zakoni, ki jih tukaj moška večina sprejema,
                  zadevajo največ žensk. To je dejstvo. Če bi takole analizirala, da je bila najbolj
                  moška tema v tem parlamentu takrat, ko se je razpravljalo o 3-letni porodniški in
                  še recimo naslednja moška tema je bila zelo moška, ko se je razpravljalo o vzgoji
                  in izobraževanju, tam ste imeli veliko povedati. Recimo, ko je šlo pa za prevzem
                  ene milijarde dolarjev javnega dolga, takrat se pa tu ni videlo, da bi bila tukaj
                  kakšna posebno moška tema, ko zadeva finance, recimo. Strinjam se, da imamo po
                  ustavi zagotovljeno enakopravnost, ampak samo v tem smislu, da imamo vsi volilno
                  pravico, tako moški kot ženske, je pa to mnogo premalo, kajti ravno, ko sem
                  govorila o tem, o tej osebni zagretosti moških posameznikov in graditvi kariere,
                  tukaj pa smo ženske potisnjene v ozadje in tukaj je tisto, da smo spol, ki nimamo
                  enakih možnosti.</p>
               <p>Pa se bom preselila malo med svoje poslanske kolege. Recimo, zamislite si, če
                  Slovenska ljudska stranka, ki je imela na nacionalni listi dve kandidatki, te
                  nacionalne liste ne bi imela, potem, veste, bi tamle sedeli sami poslanci in
                  mislim, da bi bili morda celo bolj zadovoljni, ampak mislim, da je to medsebojno
                  oplemenitenje, ki tako zahteva na levici kot tudi na sredini in na desnici, da
                  tudi te stranke vključijo v parlamentarno delo ženske. Še nekaj bi rekla, da se
                  pri tem ženske ne smemo počutiti, da smo nepomembna skupina. Tudi ne smemo
                  nasedati na tiste obljube, da si bomo svoja mesta v odločanju, torej v politiki,
                  ker hočemo odločati, izborile po neki razvojni poti. Na to bomo lahko čakale 100
                  let. Če bi Slovenija hotela prepuščati to razvojen pot, potem bi zelo zaostala za
                  svetom. Recimo, lahko bi takšno pot prepustili tudi privatizaciji pa tudi
                  denacionalizaciji. Zakaj se ne bi zgledovali po tistih sistemih, kjer je to že
                  preverjeno, da to dobro deluje.</p>
               <p>In končno, mi imamo zelo uspešne ženske v svetovni politiki in treba je omogočiti,
                  odpreti vrata, da pridejo tudi v ta parlament sposobne ženske in še marsikam
                  drugam. Pred 30 leti približno, ko sem bila še mlada, sem se srečala z mislijo
                  Moshe Dayana, ki je rekel takrat za ministrsko predsednico Izraela Goldo Meyr,
                  Golda je edini moški v vladi. Moram vam reči, da takrat še nisem razumela, sedaj
                  pa to vse bolj razumevam. <stage>(Pripomba iz klopi.)</stage> Hvala. Upam, da
                  boste tudi to dokazali s pritiskom na tipko. Ne glede ne to, kako velika fizična
                  moč je v nas, eni jo imamo več, drugi pa manj, je zelo neprecenljive vrednosti ta
                  intuitivni princip zaznavanja, ki ga ženska ima in deluje nad racionalnim. Zaradi
                  tega vidim, da bi bilo potrebno ravno s tem zakonom, morda lahko tudi s kakšnim
                  drugim, ampak če se bomo izgovarjali na nek drug zakon, to pomeni, da se nismo
                  pripravljeni soočiti s problemom in da nismo pripravljeni narediti sinteze v
                  družbi tudi v tistem biološkem smislu, ko gre za uravnoteženost dveh energij.</p>
               <p>Morda bi se našle še kakšne bolj idealne rešitve. Gotovo, če bi razmišljali. Lahko
                  bi jih predlagali tudi v drugi obravnavi, spoštovane poslanske in poslanci, v
                  kolikor vaše stališče do tega zakona ne bi bilo odklonilno že v prvi obravnavi.
                  Podprla bom, da gre zakon v drugo obravnavo in potem se bomo še naprej potrudile
                  in potrudili, da bo zakon sprejet v taki obliki, da bi kar največ žensk lahko
                  stopilo v politiko in kreativno odločalo o usmeritvah naše družbe in tudi preseglo
                  tista nasprotja, ki jih je tukaj preveč. Kajti demokracijo pojmujem tako, da bi
                  ljudje, posebno mi tukaj notri, morali ločiti med tistim, kar je dobro in kar je
                  slabo in kar je resnično in kar je demagogija.</p>
            </sp>
            <sp xml:id="SDZ1-Redna-38-1996-03-12.sp141">
               <speaker>PODPREDSEDNIK MIROSLAV MOZETIČ:</speaker>
               <p>Replik kakor bog. Še kdo želi besedo? Gospa Primožič.</p>
            </sp>
            <sp xml:id="SDZ1-Redna-38-1996-03-12.sp142">
               <speaker>JANA PRIMOŽIČ:</speaker>
               <p>Spoštovane poslanke in poslanci, gospod predsedujoči! Žensk v javnem življenju in
                  v politiki je premalo. S tem se 100% strinjam in tudi sami vidimo sestavo, recimo,
                  našega parlamenta, delež županj in, recimo občinskih odbornikov oziroma svetnikov.
                  Vendar pa imam na vsak način pomisleke glede dveh elementov predloga.</p>
               <p>Prvič. Prisila, da se v tako kratkem času, ko se že sestavljajo liste kandidatov
                  oziroma so ponekod že sestavljene, postavi minimum 33% ženskih kandidatk, mi ni
                  povsem všeč. Politiko štejem kot poklic in ta predlog bi bil zelo podoben temu, da
                  bi, na primer za študij medicine predpisali kvoto 50:50. Se pravi 50% ženskih
                  študentk in 50% moških. Me zanima, kaj bi naši študentje rekli na tak predlog.</p>
               <p>Druga stvar je določba, po kateri se stranki, ki pripelje večji delež žensk v
                  parlament, daje več denarja, in sicer 5 tolarjev na volilni glas. Taka določba je
                  zame milo rečeno žaljiva oziroma je žaljiva za ženske. Kot da ženske nismo
                  sposobne same poskrbeti za svoje pravice. Vsaka skupina rabi veliko pomoč in pri
                  tem lahko ugotovim, da se je na žalost, naš urad za žensko politiko preveč
                  ukvarjal z velikimi visokoletečimi parolami, namesto da bi se lotil reševanja
                  nekaterih povsem konkretnih problemov. Visoko leteče besede gospoda Krefta bi tudi
                  rada postavila bolj na realna tla. Menim, da mesto žensk je tudi v parlamentu,
                  ampak kot enakopravne partnerice, ne pa podrejene večinskemu, moškemu delu
                  parlamenta, tako da nikakor ne morem podpreti tudi moje prejšnje sogovornice, ki
                  se je nekako zahvaljevala predlagateljem, se pravi moškemu delu parlamenta oziroma
                  predlagatelju, ki je nekako dovolil oziroma predlagal tak zakon v parlament.</p>
               <p>Nalogo zagotavljanja enakih možnosti moških in žensk v parlamentu, občinskih
                  svetih in drugih političnih organov bi prepustila posameznim strankam. Ne prisila,
                  ampak volja političnih strank, s korekcijo na nacionalni listi, in volja volivcev
                  naj določita tudi bodočo sestavo parlamenta. To mislim, da ni samo moje mnenje,
                  ampak je tudi mnenje, ki sledi iz te javno-mnenjske raziskave Dela, v soboto 2.
                  marca, kjer so na vprašanje, kakšen naj bi bil po vašem mnenju pravi delež žensk v
                  parlamentu, odgovorili, naj bo žensk toliko, kolikor jih bomo izvolili na
                  volitvah. To je odgovorilo oziroma potrdilo 58% anketirancev. Zelo pomembno je
                  tudi to vprašanje. Če bi za svojega predstojnika lahko izbirali med moškim in
                  žensko, ki bi bila za to mesto enako usposobljena, koga bi izbrali, se delež za
                  moškega ali žensko v bistvu ne razlikuje. Za moškega je glasovalo 36,7%
                  anketirancev, za žensko pa 34,6%. Tako da sem prepričana, da bo v tej naši
                  nastajajoči oziroma razvijajoči se demokraciji delež žensk vse večji. Menim tudi,
                  da nas k temu nikakor ne bo pripeljala kakršnakoli prisila, ampak velika
                  odgovornost posameznih strank, volivcev in veliko veliko boljši pogoji za ženske
                  in za matere, tako da nam bo vsem v bodoči Sloveniji lepše in tudi ta struktura v
                  parlamentu, sem prepričana, da bo že na naslednjih volitvah boljša kot sedaj.
                  Hvala lepa.</p>
            </sp>
            <sp xml:id="SDZ1-Redna-38-1996-03-12.sp143">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft ima repliko.</p>
            </sp>
            <sp xml:id="SDZ1-Redna-38-1996-03-12.sp144">
               <speaker>DR. LEV KREFT:</speaker>
               <p>Hvala lepa, gospod predsedujoči. Drage gospe, spoštovani gospodje! Nikoli ni odveč
                  še enkrat povedati, da večinski odgovor slovenskega javnega mnenja, da naj bo
                  žensk <stage>(kar je sicer popolnoma napačno vprašanje, gre za enake možnosti v
                     tem predlogu obeh spolov)</stage> v parlamentu tudi po tem predlogu toliko,
                  kolikor bodo odločile volivke in volivci. Ta predlog ne predlaga, kako morajo
                  volivke in volivci glasovati, ta predlog daje možnost obema spoloma, da sploh
                  prideta na kandidatne liste, volivke in volivci pa bodo o tem odločali sami, koga
                  bodo izvolili in lahko še vedno izvolijo v Državni zbor, če hočejo, samo en spol
                  ali samo drugi spol. Če je to preferenca, na osnovi katere se volivke in volivci
                  odločajo, pa ni! To je preferenca, na osnovi katere se odločajo strankarske elite.
                  Če ne verjamete meni, spoštovana gospa, lahko poprosite gospoda Lojzeta Peterleta,
                  da povpraša, kot ponavadi, v Argentini, tam so leta 1991 sprejeli novembra zakon,
                  ki določa, da mora na kandidatnih listah biti vsaj 30% žensk za mesta, ki se
                  volijo, in sicer na tak način, da omogočajo tudi izvolitev, in list, ki ne
                  ustrezajo temu načelu, ne sprejmejo za volitve. Hvala lepa.</p>
            </sp>
            <sp xml:id="SDZ1-Redna-38-1996-03-12.sp145">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potočnik.</p>
            </sp>
            <sp xml:id="SDZ1-Redna-38-1996-03-12.sp146">
               <speaker>FRANC POTOČNIK:</speaker>
               <p>Spoštovane gospe in gospodje! Nisem za tri <q>"K-je"</q> v politiki, imam pa raje tri
                  ženske kot enega moškega, čeprav tudi vem, da ni hec, če so tri ženske in en
                  moški. Ampak niti nisem mislil razpravljati o tej žgoči temi, pa mi je žena rekla,
                  da moram to povedati. Namreč, za njo je ta zakon žaljiv in pravi, da za vsako
                  sposobno žensko je ta zakon žaljiv, posebno tisti del, ki govori o več denarja za
                  glas oziroma za žensko. Moja žena je kljub petim otrokom kandidirala leta 1990 za
                  volitve v občinsko skupščino, zbor KS, in je dobila na volitvah 65% glasov proti
                  moškemu, ki je dobil 35%. Pravi pa, da če bi bil takrat veljal tak zakon, kot je
                  zdaj predlagan, ne bi nikoli kandidirala. Bom proti temu zakonu.</p>
            </sp>
            <sp xml:id="SDZ1-Redna-38-1996-03-12.sp147">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Skuk.</p>
            </sp>
            <sp xml:id="SDZ1-Redna-38-1996-03-12.sp148">
               <speaker>NADA SKUK:</speaker>
               <p>Hvala za besedo. Kolegice in kolegi! Želela bi sicer, da bi predlagatelji zakona
                  naredili analizo primerjave, v katerih evropskih državah je v zakonu o političnih
                  strankah določeno, da so zagotovljene kvote za ženske kandidatke. Ker pa tega ni,
                  sem sama malo pobrskala po spominih in po podatkih in bi potegnila tako oceno
                  oziroma ugotovitev. Verjetno, da bo težko nasprotovati temu, da ugotovimo, da v
                  državah, v katerih je dolga desetletja vladal komunizem in v tako imenovanih
                  postkomunističnih državah res ni žensk v vodilnih političnih strankah, na vodilnih
                  mestih držav in tako dalje, medtem ko v konzervativni Angliji je bila celo ženska
                  predsednica in tako dalje. Torej, to nam da misliti in verjetno v procesu
                  demokracije v naši državi bo tudi dana resnično enaka možnost vsem sposobnim
                  ljudem, ne glede na spol, da se uveljavijo v javnosti. Lahko bi s tem bilo vse
                  povedano, pa vendarle bom še malo razpredala glede na razprave, ravno tistih
                  zagovornikov kvot, ki z dejanji delajo to drugače, zato sem čakala na vse
                  govornike in sem si zapisovala in primerjala dejanja tistih, in kot smo že tudi
                  nekje v javnosti o tem govorili, bi resnično bilo dobro, da primerjamo oziroma, ko
                  očitamo tistim, ki so proti temu zakonu, da so proti možnosti za ženske, da se
                  uveljavijo v javnosti, da pogledajo v svojih vrstah, kako to izvajajo. Kot vemo,
                  ravno stranka, ki najbolj zagovarja kvote in ima največ podpisnikov, je žal morala
                  njihova kandidatka dvakrat odstopiti od kandidature za poslanko oziroma od
                  mandata, da je prišel moški v parlament. Govorili bi še lahko o takih dejanjih.
                  Želim pa v bistvu komentirati trditve ali pa ugotovitve teh govorcev, ki so danes
                  tu govorili, tudi na primer o možnosti žensk v zaposlovanju in tako naprej, ko je
                  bil govor o tem, da se morajo pač ženske nekako odpovedati rojstvom oziroma
                  podpisovati v primeru zaposlovanja, da dobijo in tako dalje in to govorijo ravno
                  zopet tisti, ki so toliko desetletij vladali, če se tako izrazimo, v naši državi
                  in tudi imeli več mandatov v ministrstvu, ki bi to zadevo lahko uredilo. Vedno se
                  pojavlja vprašanje ravno iz Urada za žensko politiko in iz ust tistih, ki imajo
                  taka ministrstva, ki bi to uredila in oni postavljajo vprašanja, namesto, da bi
                  iskali odgovore. To se meni zdi, ne vem, skoraj bolno, bi človek lahko rekel.
                  Poglejmo pa tiste, ki smo javno povedali, da to ne gre s takim zakonom in
                  zakonskimi določbami urejati. Na primer, lahko povem, v moji občini so bile od pet
                  svetnikov Slovenskih krščanskih demokratov izvoljene kar tri svetnice in tudi v
                  naši stranki imamo na vodilnem položaju žensko, je tajnica stranke in tako dalje,
                  tako da, ko govorimo o enakopravnosti žensk v politiki, gledam na enakopravnost
                  malo drugače oziroma v nasprotju z nekimi trditvami danes. Prirejanje te
                  enakopravnosti, ki je določena v ustavi in svobode združevanja v namen, ne vem
                  česa, pač politične igrice pred volitvami, ni sprejemljivo, ker enakopravnost je
                  zagotovljena tudi drugače, in sicer s tem, da kot je na primer pri nas, pač
                  določen procent, zdaj ne bom na pamet govorila, vsaj mislim, da je kar polovica
                  članic v stranki, imajo možnost in sodelujejo in sooblikujejo program in tako tudi
                  kolega danes, ko je rekel, da izvaja tukaj, kar mu je žena naročila. To se pravi,
                  v svetu oziroma v Sloveniji in v strankah imamo ženske možnost, da uveljavljamo
                  svoj pogled, da sooblikujemo program stranki.</p>
               <p>Zakonsko omejevati ali določati, kako naj bo stranka organizirana, mislim, da je
                  korak nazaj v demokraciji, ker s tem lahko, onemogočimo, da bi se resnično
                  določene stranke registrirale, ker pač zakon o političnih strankah določa pravilo,
                  kako naj se stranka registrira. Zato moram opozoriti tudi, ne vem, tudi zavajanje
                  v obrazložitvi predlagateljev, in sicer nekako tako. Bom kar prebrala. Navajajo: s
                  to določbo bi tudi v Sloveniji uveljavili priporočilo 4. svetovne konference OZN o
                  ženskah v Pekingu, ki je med ukrepi in tako dalje priporočila tudi opredeljevanje
                  kvot v ustrezni volilni zakonodaji in ne z zakonom o političnih strankah,
                  gospodje. Torej slišala sem, da je gospod Kreft oziroma mislim, da je gospod Potrč
                  omenil, da bodo pri volilni zakonodaji to upoštevali. Torej sem že pri zakonu v
                  Komisiji za žensko politiko opozorila, da mislim, da to ni sprejemljivo, da se v
                  tem zakonu ureja. Sploh pa je pravilno in demokratično, da se prepusti strankam,
                  da znotraj same organizirajo delo in zagotovijo, da bodo tudi ženske ali mladi ali
                  stari in tako naprej, kot naj bi veljala pravila za kandidiranje, imeli enake
                  možnosti za kandidiranje. Ko poslušam govor ženske : moški, bi si želela, da bi
                  res prišli do enakopravnosti in da ne bi bilo potrebno govoriti ženske : moški,
                  ampak smo ljudje, smo državljani z enakimi pravicami in z enakimi možnostmi.
                  Takrat, ko bomo tako gledali na stvari, takrat bo resnično odprta enaka možnost in
                  bomo ženske enakopravne v očeh tistih, še enkrat ponavljam, ki se nekako
                  deklarativno zavzemajo, z dejanji pa to počnejo drugače. Hvala lepa.</p>
            </sp>
            <sp xml:id="SDZ1-Redna-38-1996-03-12.sp149">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Kreft.</p>
            </sp>
            <sp xml:id="SDZ1-Redna-38-1996-03-12.sp150">
               <speaker>DR. LEV KREFT:</speaker>
               <p>Hvala lepa. Ta izrazito strankarski pristop k vprašanju, ki v resnici ni
                  strankarski, ali pa se vsaj kakšna stranka včasih sicer dela, da je njeno
                  vprašanje, ampak v resnici ni. Mislim, da imajo v osnovi na koncu vse stranke do
                  tega enak odnos, in sicer negativen in je manjšina v strankah tista, ki se ji
                  včasih posreči, da pripelje to vprašanje na dan. Ampak ne glede na to, ker je bil
                  pač ta pristop strankarski, bom vsaj za tisto kandidatko, ki je bila omenjena
                  zaradi svojega odstopa povedal, da je univerzitetna profesorica z doktoratom, ki
                  je bila izvoljena v mestni svet ljubljanske mestne občine in tam opravlja funkcijo
                  podpredsednice mestnega sveta in je poleg tega tudi na drug način angažirana na
                  mnogih področjih. Tako, da lahko bi vedeli, da v mestnem svetu kot podpredsednica
                  dela družbo če že ne gospodu Dimitriju Kovačiču, pa vsaj gospodu Jarcu. Vsak se
                  lahko hvali kot stranka s tem ali onim rezultatom, tako kot se vsakemu da pokazati
                  tudi zanikrnost drugih rezultatov. Ampak mislim, da to ni dober pristop k razpravi
                  o tem vprašanju.</p>
               <p>Kar pa se tiče tega problema, volilna ali kakšna druga zakonodaja. Veste, tako je.
                  Pri nas kandidatne liste formirajo stranke in volilna zakonodaja v to ne more
                  posegati. Ravno zakon o političnih strankah lahko posega v formiranje kandidatnih
                  list. Če pa želimo zahtevati nekaj drugega, tisto, kar se sicer temu predlogu po
                  krivici očita, da dejansko kvote postavimo na raven izvolitve, potem pa gremo
                  lahko v volilni zakon. Poleg tega smo to razpravo, volilna ali ta zakonodaja,
                  imeli tudi že prej, ko smo sprejemali prvič ta zakon, za katerega spremembe in
                  dopolnitve gre volilna zakonodaja in zelo jasno se je izkazalo. Dajmo to preložiti
                  na volilno zakonodajo, potem gremo pa do volilne zakonodaje, tam pa z istimi
                  argumenti zadeva ne pride v poštev. Tako, da to prelaganje z ene zakonodaje na
                  drugo pri tem vprašanju mislim, da nima posebne teže. Še zlasti, če razen tega
                  predloga, ki ga imamo pred seboj, nihče ni predlagal nikakršnega predloga za
                  spremembo volilne zakonodaje v tej smeri in tudi ne vem, kakšen bi bil ta
                  mehanizem, potem ko stranke že formirajo kandidatne liste na osnovi zakona o
                  političnih strankah same.</p>
               <p>Želeli pa ste nek primer in lahko poleg Argentine, ki ni evropska, pa vam je
                  relativno blizu, navedem primer Belgije, ki je evropska, pa vam morebiti ni tako
                  blizu. Maja 1994 so v Belgiji sprejeli kvoto, in sicer eno od štirih mest na
                  listah kandidatov, ki veljajo za določeno obdobje. To se pravi, od 1. januarja
                  1996 do 1. januarja 1999, morajo stranke za eno od štirih mest postaviti drugi
                  spol. Vsaj eno. To je 25%, mi smo bili tukaj radikalnejši. Po 1. januarju 1999 pa
                  morajo doseči eno od treh mest na kandidatnih listah. Sankcije za ta ukrep so v
                  tem, da se sicer strankam, ki tega ne upoštevajo, omeji možnosti števila
                  kandidatov. Ne morejo torej kandidirati za vsa parlamentarna mesta. Tako da, če
                  imajo, recimo, na listi samo štiri ženske, morajo dve kandidatni mesti pustiti
                  prazni in zanje ne morejo kandidirati. To je po mojem mnenju še ostrejše od tega,
                  kar mi predlagamo. Mi puščamo strankam polno možnost, samo uvajamo enakopravno
                  možnost pojavljanja na kandidatnih listah. Se pa strinjam z vami, možni so
                  različni ukrepi, tudi volilne zakonodaje se lahko lotimo, če bo kdo predlagal kako
                  primerno rešitev našemu stanju, ki prepušča formiranje kandidatnih list strankam.
                  Mi tudi preliminarnih volitev nimamo, kot jih imajo v nekaterih državah, samih
                  strankarskih, tako da tudi konec koncev v strankah poteka izbira kandidatnih list
                  tako, kot si vsaka stranka sama določa. Tako, da se mi zdi, da je ta predlog, ki
                  smo ga dali, pač od možnih radikalnih predlogov, najprimernejši. Če se pa
                  zavzemamo za manj radikalne, za manj šokantne, pa mislim, da pridejo v poštev
                  tisti, o katerih je govorila Komisija za žensko politiko in ki jih je tukaj
                  omenila tudi gospa Vika Potočnik. Hvala lepa.</p>
            </sp>
            <sp xml:id="SDZ1-Redna-38-1996-03-12.sp151">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp xml:id="SDZ1-Redna-38-1996-03-12.sp152">
               <speaker>ANTON PERŠAK:</speaker>
               <p>Glede na to, da je razpravljati o tej temi mučno, verjetno bi bil tudi tiho, če me
                  ne bi spodbodla sedaj prav na koncu izjava, na katero bi se v bistvu rad odzval,
                  pa sem prepričan, da v principu ni bila tako mišljena. Rečeno je namreč bilo,
                  navsezadnje se bo izkazalo, da je odnos vseh strank do tega vprašanja negativen.
                  Trdim, da to ne drži, vsaj za stranko, ki jo tudi predstavljam v tem Državnem
                  zboru, da je odnos do tega vprašanja negativen. Sem pa prepričan, kot rečeno, da
                  ni bilo dobesedno to mišljeno, ampak iz podteksta tega bi sledilo, da gre še za
                  eno obsodbo strank in strankarstva, češ da, in na ta način se tudi ta problem že
                  danes ves čas interpretira, češ, stranke, vodstva strank, namerno ne bom uporabil
                  izraza partitokracija, pa strankarske elite, pa tako kot se je uporabljal, so
                  proti temu, da bi več žensk prišlo v politiko. Ni res. Vsaj, za stranko, katere
                  predsednik sem, tega nikakor ne sprejemam. Moram povedati, da smo bili kot mlada
                  stranka na lokalnih volitvah tretja stranka po številu kandidatk za lokalne
                  volitve. Rad bi povedal tudi to, da če imamo pomisleke z rešitvami v tem zakonu,
                  je to eno vprašanje. Ko preberemo, kaj v tem zakonu piše, potem vidimo, da tu ne
                  gre več za politiko enakih možnosti, ampak v konsekventni izvedbi, tako kot je 1.
                  člen napisan, do kraja, pomeni to obvezo, ki ne dopušča več nobene izbire. V 1.
                  členu, v prvem odstavku piše, najprej za te volitve in za naslednje lokalne
                  tretjina, potem pa po 5% vsako leto več, dokler ne pride do natančno enakega, do
                  50:50. Tu potem izbire ni več. To je potem samo še obvezno in najmanj, kar je, je
                  to najbrž sporno, ker to potem ni več pravica in ni več vprašanje pravice in
                  enakih možnosti in tako naprej, ampak je, kot pravim, vprašanje čiste dolžnosti,
                  ampak to vem, da je najbrž neke vrste logična napaka, ki se jo da popraviti.</p>
               <p>Drugo, kar bi rad rekel v zvezi s to temo, je, da bi se zdela smiselna ali pa,
                  čeprav glede na našo ustavo mogoče niti ne, nujna rešitev, ki bi postavila neko
                  minimalno obvezo. Zakaj? Zato, ker teoretično je možno, da se ustanovi stranka, ki
                  bo rekla, da bodo na njenih kandidatnih listah - namerno bom obrnil - izključno
                  ženske, da moški ne smejo biti na njenih kandidatnih listah in vem, da bi bilo to
                  sprto z ustavo in da glede na ustavo ta garancija ni potrebna, ampak recimo, da je
                  možno.</p>
               <p>Rad bi rekel še nekaj. Tisto, o čemer bi najbrž bilo pametno, da bi se pogovarjali
                  v zvezi s tem, pa ne na tak način, kot se zdaj o tem pogovarjamo, bi bilo
                  vprašanje, zakaj je v slovenski politiki tako malo žensk, zakaj se določeni
                  poklici  feminizirajo, izrazito feminizirajo, tako da so - prej je bila omenjena
                  medicinska fakulteta. Spomnite se, da je bilo tam v drugi smeri že razmišljanje,
                  kako tam zagotoviti minimalno navzočnost moških. Potem, zakaj se nihče ne bo
                  vprašal, zakaj so v železarnah samo moški recimo, in tudi jaz ne. Ampak so
                  vprašanja, ki se postavljajo gotovo v zvezi s sistemom vrednot in tu je zanimivo
                  vprašanje, ne bi ga postavil na tak radikalen način, kot je bilo prej postavljeno,
                  kako je to, da je po 45, 50 letih nekih izkušenj ta sistem vrednosti na ta način
                  zgrajen, da do teh razlik prihaja. Drugo je pa naslednje vprašanje, to je
                  vprašanje realnih ali pa objektivnih okoliščin. Veliko bolj pametno, to se
                  strinjam, bi bilo, če bi najprej v Vladi, potem pa v parlamentu zelo resno
                  razpravo zastavili, kakšne so tiste objektivne nehotene omejitve, ki preprečujejo,
                  da preprosto ne pridemo po naravni poti do ravnotežja.</p>
               <p>Nazadnje bi rad rekel še eno stvar, ki me je v teh razpravah velikokrat spodbodla
                  kot nek argument. Rečeno je bilo, če bomo zagotovili, da bo na listah več
                  kandidatk in da bo več kandidatk izvoljenih, bomo zagotovili, da bo v parlamentu
                  več pameti. Mislim, da je ta argument enako diskriminatoren in na nek način
                  žaljiv, kot je bila v zgodovini argumentacija tistih držav, ki so oporekale
                  volilno pravico žensk z argumentacijo, da so moški pametnejša ali pa večvredna
                  bitja. To je popolnoma enak argument, samo da je obrnjen.</p>
               <p>Mi se lahko pogovarjamo o različnih oblikah, o senzibilnosti in vsem tem, ampak
                  pamet je neka kategorija, ki nima spola. Zato tak argument diši po precej
                  vprašljivi podstati te argumentacije. Mi pa smo za to, da se to vprašanje rešuje
                  in da se rešuje na adekvaten način, ne pa na tak mehaničen, kot se tu predlaga.
                  Hvala.</p>
            </sp>
            <sp xml:id="SDZ1-Redna-38-1996-03-12.sp153">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft.</p>
            </sp>
            <sp xml:id="SDZ1-Redna-38-1996-03-12.sp154">
               <speaker>DR. LEV KREFT:</speaker>
               <p>Hvala lepa, gospod predsedujoči. Če človeka vprašajo, je vljudno odgovoriti. Ko
                  sem rekel, da nobena stranka nima v resnici posebej pozitivnega odnosa do tega
                  vprašanja, sem tako tudi mislil. Kadar človek s tega mesta v Državnem zboru to
                  reče, je pomen take izjave povsem jasen. Ne želiš reči, moja stranka je pa
                  drugačna od vseh drugih. To se pravi, ravno to, kar ste vi rekli, gospod Peršak,
                  je to, čemur sem se želel izogniti, se pravi temu, da vsakdo, ki govori o tem
                  vprašanju v tem Državnem zboru pa tudi o podobnih vprašanjih, ki jih ima za
                  prestižne pač reče, moja stranka dela zelo dobro, vse druge pa so res
                  partitokracija ali pa nimajo odnosa do te zadeve.</p>
               <p>Kar se tiče tega drugega dela možnosti, da bi bil to napad na partitokracijo,
                  mislim, da se lahko strinjam z vami, da imajo stranke pomembno vlogo in da prav
                  zaradi tega ravno tudi predlagamo, da se v zakonu o političnih strankah uzakoni
                  taka rešitev, ne pa kje drugje. S tem se vloga strank v političnem življenju
                  Republike Slovenije samo krepi.</p>
               <p>Zdaj bi vam pa pokazal, kaj pomenijo podatki in zaradi česar tudi nisem mogel reči
                  za svojo stranko, da česa ne uveljavlja na tem področju, čeprav bi lahko, vam bom
                  povedal, kar ste vi uporabili. Res je, na kandidatnih listah za člane in članice
                  občinskih svetov je imela stranka Zelenih največji delež potrjenih kandidatk in
                  kandidatov, 32%, potem je sledila Združena lista z 22%, tretja je bila Demokratska
                  stranka z 19%, to je tretje mesto. Na izvoljenih mestih je pa razmerje tako, da je
                  največ izvoljenih žensk dosegla Združena lista, 17%, na drugem mestu je Slovenska
                  nacionalna stranka 14% in najmanj, torej nič Zeleni in Demokratska stranka, kar
                  pomeni, da so bile kandidatke predlagane tam, kjer niso mogle biti izvoljene.
                  Hvala lepa.</p>
            </sp>
            <sp xml:id="SDZ1-Redna-38-1996-03-12.sp155">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšič, replika. Gospa Simšič ima repliko. Gospod Geržina, ali
                  imate razpravo?</p>
            </sp>
            <sp xml:id="SDZ1-Redna-38-1996-03-12.sp156">
               <speaker>DANICA SIMŠIČ:</speaker>
               <p>Hvala lepa. Odzvala bi se samo v tem zadnjem delu, koliko kandidatk je imela
                  posamezna stranka. Ti podatki, ki so zbrani in ki jih je pripravila Komisija za
                  žensko politiko in moram reči, da je zadeva hvalevredna, so vendarle samo delni in
                  vsi, ki smo bili na sestanku Komisije za žensko politiko, to natančno vemo. Moram
                  reči, da je na listah Demokratov Slovenije nastopalo veliko žensk, ki niso bile
                  članice stranke, so bile pa izvoljene in zaradi tega je ta podatek tak kot je.
                  Niso bile izvoljene nekatere, ki so članice stranke, bile so pa izvoljene in v
                  mestnih svetih imamo kar nekaj žensk, ki so nastopale na listi in ki so, če
                  hočete, tudi danes že članice te stranke. To je pomemben podatek. Mislim, da bo v
                  prihodnje pri tovrstnih analizah, kar sem tudi že predlagala, treba upoštevati
                  tudi to dejstvo in ta podatek, tako da s temi stvarmi ne gre ravnati kar tako na
                  počez, ne z ene ne z druge strani. Hvala lepa.</p>
            </sp>
            <sp xml:id="SDZ1-Redna-38-1996-03-12.sp157">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-38-1996-03-12.sp158">
               <speaker>MIROSLAV GERŽINA:</speaker>
               <p>Hvala lepa za besedo. Mislim, da ne bom nič takega povedal, da bi lahko potem se
                  razvila še ena runda razprav. Sem za to, da je več žensk v parlamentu, ampak ne
                  samo v parlamentu. Zdaj, sem pozabil natančno, v zadnjih dneh je bilo lepo
                  sporočeno, da je v eni evropskih držav, ne me prijeti za jezik, ali je to bilo v
                  Veliki Britaniji ali v Belgiji, bila posebna akcija, ko so v državni upravi
                  zaposlili določeno število žensk zaradi tega, ker ni bilo dovolj žensk zaposlenih,
                  strokovnjakinj in mislim, to je tisto. Če gledamo današnji sestav parlamenta,
                  mislim, da lahko damo priznanje ženskam, ki so tu, kolegicam. Namreč so aktivne,
                  delovne, zagnane.</p>
               <p>Vendarle, zakaj sem gor prišel zdaj? Bi vehementno podprl to zadevo. Namreč
                  pokazala se je razklanost. Namesto, da bi bile vse kot ena na tej listi predloga
                  za to kvoto, se pravi za zagotovitev, so morale dobiti neke moške pomagače, da
                  rečem in so se razklale one same in tu se kaže negotovost tega predloga v
                  parlamentu. Še to, kar sem mislil reči, namreč s tem, ko tako delamo, ko se na tak
                  način predlaga, to ne bo vabilo za ostale ženske, ki so sposobne, ki so
                  pripravljene, da bi sem prišle in da bi zasedle prostor v tem parlamentu. Ampak
                  ravno obratno. Potem pa še to. Mi smo za, mi smo proti, mislim kot otroci stari
                  tam 10, 12 let, kdo je koga, kdo je bolj za, kdo pa je bolj proti. Pa pravi ne,
                  ne, mi se ne hvalimo, mi nismo pred volitvami, vi ste pred volitvami in tako
                  naprej. Mislim, to ni način, kako se to dela. Pristop ni pravi. Mislim, da je,
                  mogoče bi rekel, nekdo pa pravilno pristopi, to je v skandinavskih deželah.
                  Zadnjič smo poslušali, mislim, da je predsednica Vlade, ne vem, če je še, na
                  Norveškem, kakšne probleme je imela kot političarka skozi ves svoj ciklus. Do
                  predsednice Vlade je bila v parlamentu in tako naprej. Zame tiste ženske, ki so
                  gledale, je bil to minus za to, da bi šle ženske v politiko. Jih imamo pa precej.
                  Nenazadnje imamo v zadnjem času celo v islamskem svetu, kar je bilo pred nekaj
                  leti ali pa desetletji nezaslišano. Imamo predsednice Vlade recimo dol, pa imamo
                  tudi v konzervativnih deželah. Dolga leta ali celo desetletje, gospa Thacherjeva
                  predsednica Vlade in tako naprej. Se pravi, to mora iti po naravni poti.</p>
               <p>Je delitev dela, o kateri se je danes tudi govorilo, da pač žensk ni videti v
                  železarnah in moških tudi ni videti v porodnišnicah, razen, ko pridemo na obisk.
                  To so določene delitve dela in to se bodo ženske same odločale, kako bodo uredile.
                  Normalno bodo predlagale ureditev sistema in olajšav pri tej delitvi dela v
                  družbi, tam bo olajšano iti v parlament, v politiko, vendarle trenutno vem, in se
                  tukaj ne čutim prav nič krivega, razen tistega, kar so mi nekatere ženske rekle o
                  tem, sedaj, zadnji čas so kar grdo rekle, ne bom ponovil, ampak niso bile
                  navdušene za to. Mislim, da zaradi tega pristopa, pristopa da nekoga siliš pač, da
                  mora iti noter, ker je prikrajšan. To ni pravi pristop. Pristop mora biti drugačen
                  in vem, da se bomo morali sčasoma, to so ženske v Ameriki pred časom že zagrozile,
                  boriti, in to precej hudo boriti, moški, da bomo mi enakopravni. Ampak to je
                  odvisno od vsakega posameznika. Kdo je bolj za politiko, ali je ženska ali je
                  moški. Vidim, kar vas je tukaj žensk, ste za politiko. Moški nekateri so, drugi
                  smo manj in tako naprej in to bo samo po sebi prišlo. Na žalost, nekateri se sedaj
                  čutijo bolj odgovorne za to, da nekaj naredijo za ženske, da bodo sodelovale v
                  politiki. Ampak imeli so ekskluzivo toliko desetletij in niso izrabili. Ne vem,
                  zakaj. Ali se sedaj čutijo krive, pa popravljajo svoje napake ali kaj je. To je
                  njihova stvar. Vendarle, tukaj se ne bom opredelil, ker nisem dobil toliko
                  impulzov za, da podprem, sem jih dobil več proti, vendar, če bo večina tukaj za
                  to, da je to pravi način, da pridejo ženske, da se povabi ženske v politiko, potem
                  boste pač na tak način šli. Tukaj zraven ne bom. Hvala lepa.</p>
            </sp>
            <sp xml:id="SDZ1-Redna-38-1996-03-12.sp159">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Partljič.</p>
            </sp>
            <sp xml:id="SDZ1-Redna-38-1996-03-12.sp160">
               <speaker>TONE PARTLJIČ:</speaker>
               <p>Gospod Geržina mi je dal malo poguma. Bom še sam malo tako govoril. Na nek način
                  bi si drznil izreči priznanje tem, ki so vložili predlog tega zakona, ker danes
                  popoldan že nekaj časa govorimo o tej temi, o kateri bi si mislil, da v štirih
                  letih je prav, da spregovorimo tudi tu in da slišimo različna mnenja. Sam imam o
                  zakonu precej zadreg zaradi tega, ker so tudi dopisnice, ki sem jih dobival in vsa
                  razprava naravnana, tako da pač zdaj pokaži, ali si zares za enakopravnost ali pa
                  nisi. Tako da je težko govoriti o dvomih, ki jih imaš v zvezi z zakonom ali pa,
                  recimo, o strokovnih zadevah. Ob zakonu tudi ni prezreti tega, kar je povsem
                   resno napisal sekretariat, pa si zdaj tu pravzaprav ne drznem to  naprej mleti,
                  da ne bi dobil tega vzdevka. V tej fazi bom podprl zakon, naj kar zdaj povem.
                  Razložil bom pa vseeno nekaj zadreg, ki jih imam.</p>
               <p>Prvo se mi zdi izrazito značilen že način propagande, ki sem rekel, da je malo
                  nelagoden, da je malo kampanjski, tako spominja. Če bomo naredili veliko medijsko
                  kampanjo, potem pa ni hudič, da nekaj bo. To me na nek način ne čudi, da to delajo
                  moji nekdanji kolegi, ker sem bil tudi sam precej 10 let v Zvezi komunistov. Tam
                  smo se ravno dogovorili, da je treba narediti kampanjo, ljudi prepričati, v vse
                  medije iti, potem pa ni hudič, da ne bomo zmagali. Malo me to spominja, in
                  <q>"prmejduš"</q>, da moram reči, tudi uvodni nastop zelo spoštovanega Leva Krefta sem
                  nekako na ta način doživel. Res je tudi, to vedo tudi nekateri bolje, mogoče mi bo
                  kdo celo ugovarjal, kar se mi bo zdelo dobro, ker računam, da bolj poznajo stvar
                  kot jaz. Kolikor sem malo prebiral, tako klasike marksizma, so bili zelo
                  problematični v odnosu do žensk, prav najbolj prevzvišeni klasiki marksizma, ker
                  so pač takrat računali, da ko bo človek osvobojen in bo človek z veliko začetnico,
                  se ne bomo ločevali ne na spole, ne na narodnosti, ne na vere, ampak bo tu pač
                  preprosto posameznik, pravzaprav delavec oziroma proletarec. Tako, da njim naprej
                  metati to se mi zdi na neki način nesmisel. To je vedno problem. Strinjam pa se z
                  marksisti, mislim, da so oni to postavili, da je pravzaprav odnos do ženske v neki
                  družbi v bistvu merilo demokracije v tisti družbi.</p>
               <p>Z mnogimi razpravljavci pred menoj bi se strinjal. Zlasti bi se strinjal z gospo
                  Lukačevo, ki je govorila, da so ženske potrebne tu v parlamentu. Jaz tudi mislim
                  in mislim, da bo veliko boljše, ko jih bo več in da se na ta način tudi
                  marsikatera napetost morda res na drugi način deblokira, kadar se stvari tako
                  zoperstavijo. Čeprav me izkušnja uči, da tudi delitve med ženskami med seboj niso
                  nič manj ostre kot med moškimi in nič manj zoprne. Včasih se mi zdi še bolj. Dolgo
                  časa sem preživel v učiteljski zbornici in vem, kako je hudo, ker nas je bilo tako
                  malo moških in kakšne zoprnosti in blokade so zaradi tega lahko nastajale.</p>
               <p>Meni se zdi zdaj očitati stranki, da je to prinesla pred volitvami, je nesmisel,
                  saj gre za volitve. Gre za to, da bi čimveč žensk prišlo semkaj, kjer smo zelo
                  dobro plačani. Na nek način je svinjarija, da bi naj bile ženske po učiteljskih
                  zbornicah, kjer so plače slabe, tam, kjer pa so plače dobre, pa naj bi bile zunaj,
                  naj jih ne bi bilo zraven. Morda gre sploh samo za to vprašanje, kar bi se meni
                  zdelo povsem upravičeno in edino na neki način moralno povedati. Tu sem, kakor
                  gospod Peršak, malo dvomljiv na to izjemno zalogo ženske pameti, ki leži pod
                  Triglavom in je neizkoriščena in zato smo na tej stopnji, kjer smo. Absolutno ne
                  dvomim, da na številnih področjih so, saj lahko z imeni, saj tudi v Sloveniji se
                  lahko z marsikatero pohvalimo, celo moram reči, da smo v kulturi to poizkusili, ko
                  smo malo vzeli politikom besedo na kulturnih proslavah, pa so govorile Milena
                  Zupančič ali katera druga in so znale povedati nekatere stvari, ki jih mi ne
                  vidimo, ampak mislim, da citirati ustavo, da ni smisel v zvezi s tem. Tu gre na
                  neki način vendarle za to, če se bomo dogovorili, za neke vrste pozitivno, da ne
                  rečem diskriminacijo, da pač to preprosto zapišemo. Rekel sem že tu, da, nekje sem
                  zapisal, pa je bilo narobe vzeto, vsaj v tistem nisem opredeljeval, kaj šele, da
                  bi z eno od podpisnic tega predloga želel nekorektno polemizirati. Nekje sem že
                  napisal malo šaljivo, da je ta problem star toliko, kolikor so stare ženske, moški
                  in skupščine. Kot veste, pred 2400 leti je nekdo napisal Ženske v skupščini, in
                  zanimivo, tudi tam ni šlo prav preko tega procesa, o katerem mi mislimo, je moralo
                  iti za revolucionarno dejanje. Ženske so se preprosto organizirale in na
                  neparlamentaren način zasedle skupščino in sprejele kup zakonov, ki je bil potem
                  vsem tako všeč. Ampak to govorim zato, ker problem ni nov. Meni je samo to, da
                  mora nek drug hudič biti zraven, ne samo kampanja, pa dobra volja teh moških, ki
                  zdaj tu sodijo in teh Krščanskih demokratov, ki kaže, mislijo pač drugače in vseh,
                  ki mislijo drugače. Tudi, ko žugaš, Slavko, ti moram reči, ne bi zdaj tu ženskam
                  očital, za boga svetega, da ne mislijo enako. Mi, saj smo si izbrali pravico, da
                  smo v različnih strankah in se obmetavamo, zdaj od žensk bi pa pričakovali, da
                  morajo o kakšnih problemih misliti enako. To se mi zdi podobno kot od manjšin
                  zunaj zahtevamo, da morajo misliti na skupni imenovalec. Naj bodo ločene, naj se
                  med seboj <q>"cufajo"</q>, tem boljše bo za nas. Ampak trudim se, da bi stvar bila na nek
                  način na nivoju res razprave, ne kampanj, to hočem povedati. Skozi sem že dal
                  kampanjo ženske v vojsko, tako zelo, danes bi bilo našteti ljudi, ki so se za to
                  zavzemali iz naših strank, pa iz najbolj opozicijskih strank, zelo zanimivo,
                  ženske v vojsko. Potem ženske, ne vem še kam. Preprosto mislim, da morda bo nekaj
                  na tem, da bi se nekatere teme in to, kar je bilo morda tudi rečeno, da bi se
                  morali mi bolj ukvarjati s položajem žensk, zaposlenih zaradi te diskriminacije o
                  nekem podpisovanju, da naj nimajo otrok. Mi tu kar naprej govorimo, da nas bo
                  hudič vzel, ker ženske ne rodijo več otrok, oni gospodje, da bi jih oplodili, tudi
                  več ne maramo, vendar na tem področju se mi zdi, se mi malo pozabavamo s
                  resničnimi problemi žensk. S tem se popolnoma strinjam, da je tu veliko odprtih
                  vprašanj. Predlagateljem zakona bi samo na tej točki predlagal, da ponovno
                  premislijo, ali so njihove poteze za propagando tega zakona srečne. Name so do
                  zdaj vplivale tako, da bi se odločil drugače, če se ne bi že na komisiji odločil.
                  Nič me ne moti, če so politične, saj smo vendar tu politično, da pa ne bi z neke
                  druge strani preprosto imele negativnega učinka. Mislim pa, da bo proces približno
                  tekel naprej, podobno kot teče zdaj, in upam, da se bo čez nekaj časa to počasi
                  stopnjevalo. Tako radikalno, da bi mi s kakšnim zakonom sem pripeljali najprej 30%
                  žensk, nato pa 50, mislim, da ne bi šlo. Mislim pa, da je prav, da si prizadevamo
                  v tej smeri.</p>
            </sp>
            <sp xml:id="SDZ1-Redna-38-1996-03-12.sp161">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imate repliko? Gospa Mateja Kožuh ima repliko.</p>
            </sp>
            <sp xml:id="SDZ1-Redna-38-1996-03-12.sp162">
               <speaker>DR. MATEJA KOŽUH-NOVAK:</speaker>
               <p>Dragi kolega, gospod Partljič, moram reči, da se ti zahvaljujem, da me spet enkrat
                  potrjuješ v moji odločitvi pred nekaj leti, da se pridružim nekdanjim komunistom.
                  Namreč do zdaj ste me ves čas prepričevali, kako komunisti niso nikogar
                  spraševali, ampak so samo ukazovali, zdaj pa iz zelo kompetentnih ust slišim, da
                  ste se pogovarjali o tem, da je treba ljudi prepričati. Najlepša hvala.</p>
               <p>Tiste skupine prebivalstva, ki nimajo dovolj zastopnikov v parlamentu, morajo
                  najti druge poti. Take kampanje, ki jo zdaj zganjajo ženske po Sloveniji, v
                  demokracijah s tradicijmi neprestano uporabljajo. Tako da se bo moral tudi naš
                  parlament navaditi, da tisti, ki nimajo dovolj zastopnikov v parlamentu, iščejo
                  načine kako teh devetdeset pametnih glav pripraviti do tega, kar ljudstvo
                  želi.</p>
               <p>Stokrat sem že povedala, da problemov žensk ni, ker problemi, ki so problemi
                  žensk, so dejansko problemi tudi njihovih moških in njihovih družin. To, kar
                  poudarjam je, da bi več žensk v parlamentu naredilo to družbo mehkejšo, tako da bi
                  tudi moški lažje živeli in kasneje umirali. Kolega iz krščanske demokracije je
                  rekel, kako smo morale, kaj že, najemati ali kako, prositi svoje kolege, moram
                  reči ponovno, da sem zelo ponosna, da pripadam stranki, kjer je že nekaj
                  osveščenih moških, da jih ni bilo treba nič prositi, da so v bistvu bili to tisti
                  moški na našem kongresu, ki so izborili 40%, ker je bilo žensk, mislim, 26%, tako
                  da ženske same tega ne bi mogle izvoliti. Priznam pa, da sem nekaterim kolegom v
                  parlamentu naredila krivico, ker ko sem naletela na nekaj ljudi, moških, h katerim
                  lažje pridem, je bil med njimi tudi moj prijatelj Tone Partljič in ko sem naletela
                  na odpor, da bi bili sopodpisniki tega zakona, se k drugim sploh nisem upala in
                  sem gotovo kateremu moškemu ali pa mogoče tudi večjemu številu moških v tem
                  parlamentu naredila krivico, ker jih nisem poprosila, da bi bili tudi oni
                  sopodpisniki.</p>
               <p>Ženske sem pa prosila vse. Rezultat je pa tak, kakor ga vidite na podpisu tega
                  zakona, razen dveh krščanskih demokratk, ki sem ju naprosila, pa nisem mogla
                  pridobiti njunega odgovora, ker ju takrat, ko smo oddajali zakon, ni bilo v
                  parlamentu. Skratka, mislim, da je to pravi problem, ki ga je treba, tako kot ti
                  praviš, kolega Partljič, zdaj obravnavati, ko se približujejo volitve. Mi
                  resnično, če hočemo boljšo in bolj produktivno družbo, moramo dobiti v parlament
                  vse ljudi, ki so sposobni odločati o tako osnovnih rečeh kot je upravljanje neke
                  mlade nove države v Evropi.</p>
            </sp>
            <sp xml:id="SDZ1-Redna-38-1996-03-12.sp163">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturm.</p>
            </sp>
            <sp xml:id="SDZ1-Redna-38-1996-03-12.sp164">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane kolegice poslanci, kolegi
                  poslanci! Bom mnogo krajša. Ne dvomim v dober namen predloga tega zakona in se
                  tudi sama zavzemam za to, da se enake možnosti za oba spola pojavijo in uveljavijo
                  ne samo v politiki, ampak v življenju nasploh. Prav zato se mi pojavlja tukaj
                  temeljno vprašanje. Ali lahko s predlogom takega zakona uredimo oziroma reguliramo
                  tiste dejavnike družbe, ki dejansko vplivajo na uveljavitev enakih možnosti glede
                  na spol. Vprašanje je to. Ali lahko zakonsko reguliramo in uredimo nekaj, kar je
                  pravzaprav stvar drugih dejavnikov v družbi, drugih mehanizmov. Ali ni zakonska
                  regulativa v bistvu že posledica nekega razvoja družbe, v tem primeru recimo,
                  sociopsihološkega razvoja in stopnje njene demokratičnosti, ki jo potem v tem
                  zakonu tako ali drugače potrdimo? Ali je obratno? Ali želimo s tem predlogom
                  zakona vplivati na to, da se bodo stvari šele začele potem posledično spreminjati?
                  Meni, kot ženski, bi bilo mnogo ljubše, če bi v slovenski družbi že obstajale
                  možnosti za to, da smo ženske res enakopravne, ker sem prepričana, da bi potem v
                  tem primeru tudi avtomatično bile številneje zastopane v vseh vejah oblasti, pa
                  tudi na vseh področjih družbene aktivnosti. Tako pa se mi zdi, da se lahko takšen
                  predlog zakona tudi izrodi. Saj pravzaprav težko to rečemo, ali bo imel dobre ali
                  slabe učinke. Želimo si najboljše. Ampak bojim se, da ima lahko glede na to, da
                  tej družbi še veliko manjka do enakosti moških in žensk, tudi negativen učinek
                  oziroma da lahko s takim predlogom zakona zameglimo dejanske možnosti neenakosti
                  oziroma dejansko neenakost, ki je v slovenski družbi še vedno prisotna.</p>
               <p>Ne vem, kako bi se počutila, če bi v parlament prišla na osnovi take zakonske
                  določbe. Ne vem, bila sem predlagana, kandidirana in izvoljena, mislim, da zaradi
                  drugih faktorjev, ne pa zato, ker pač neko zakonsko določilo pričakuje od družbe
                  tudi ženske v politiki v tem primeru. Čeprav pravim, da politika ni edino
                  področje, kjer mene vznemirja pomanjkljivost, bom rekla oziroma manjša prisotnost
                  žensk, kot me tudi obratno vznemirjajo področja, kjer primanjkuje moških in so
                  ravno tako pomembna za tisto zdravo ravnotežje v družbi. Ta razprava je tudi zelo
                  zanimiva glede na to, kakšno učinkovitost oziroma kakšen predznak sam pojem ženska
                  ima. Pa bodisi, če ga poslušamo iz ust kolegov moških ali pa, kako govorimo o
                  svojem spolu tudi ženske. Ne vem, ali imamo v Sloveniji oziroma mislim, da imamo
                  vsaj eno skromno raziskavo narejeno o tem, kaj ženske motivira oziroma jih ne
                  motivira za to, da se odločajo oziroma odločamo o vstopu v politiko. Vsekakor je
                  pa ta motivacija, po mojem prepričanju, tesno povezana s počutjem, ki ga ženska v
                  neki družbi ima. Če pogledam okoli sebe, pa pri svojih znankah, prijateljicah in
                  sorodnicah, je občutek neenakosti še vedno prisoten. Zato bi se kot parlamentarka
                  veliko bolj zavzemala za to, da bi zakonodaja, ki jo sprejemamo v tem Državnem
                  zboru, bila morda manj moška v nekaterih točkah in da bi zakonodaja omogočala, in
                  to celovita, tista, ki pokriva celotno družbeno sfero, tiste resnične enake
                  možnosti.</p>
               <p>Pridružujem se tistim, ki odklanjajo tudi denarno nagrado za - torej večjo denarno
                  nagrado za stranko, ki je uspela uveljaviti žensko kvoto, čeprav se mi tudi zdi,
                  da je ta denar eden od načinov manipulacije z žensko v tem predlogu, in da tudi ta
                  denarna nagrada zamegljuje dejanske neenake možnosti, ki jih ženske imamo in na
                  nek način tudi žensko razvrednoti. Imam tudi občutek, pa upam, da je varljiv, da
                  je ženska v tem predlogu zakona bolj objekt kot subjekt. Sama si želim, da ženske
                  nastopamo v življenju in v politiki kot avtonomni subjekt, z lastno voljo, z
                  lastnim znanjem, z lastno pametjo, ne pa da smo predmet nekega številčnega
                  sorazmerja z moškimi kolegi in na nek način tudi predmet politične manipulacije
                  lahko ob tem. Tako, da moram pošteno povedati, da sem naklonjena temu, da izrabimo
                  vse možnosti, ki bi ženske pripeljale tudi v politiko, vendar nisem prav
                  prepričana v tem trenutku, ali so me predlagateljice in predlagatelji tega
                  predloga prepričali o tem, da je to res tisti najboljši način, ki bo ženski še
                  ohranil dostojanstvo, uveljavil njeno enakopravnost, njene možnosti, njeno voljo
                  in željo po tem, da sooblikuje in soodloča v družbi, katere subjekt je. Hvala
                  lepa.</p>
            </sp>
            <sp xml:id="SDZ1-Redna-38-1996-03-12.sp165">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bučar.</p>
            </sp>
            <sp xml:id="SDZ1-Redna-38-1996-03-12.sp166">
               <speaker>DR. FRANCE BUČAR:</speaker>
               <p>Hvala za besedo. Spoštovani zbor! Torej, absolutno se ne mislim spuščati v to
                  razpravo o ženskem vprašanju, ampak tema, o kateri mislim govoriti, se slučajno
                  ujema s predmetom te razprave, je pa čisto različna od tega. Berem namreč v tem
                  poročilu Sekretariata za zakonodajo in pravne zadeve na koncu. Se pravi, glede 2.
                  člena predloga zakona pa se s pravnega vidika zastavlja predvsem vprašanje
                  enakosti pred zakonom, drugi odstavek 14. člena ustave, še posebej v navezavi na
                  volilno pravico. Slednjo uvršča ustava v 43. členu med temeljne oziroma človekove
                  pravice, za katere v skladu s prvim odstavkom 14. člena ustave velja, da so
                  zagotovljene enako vsem ljudem, ne glede na njihove osebne okoliščine oziroma
                  lastnosti, med katerimi je izrecno omenjen tudi spol. Predložena rešitev pa
                  postavlja poslanke in poslance v neenakopraven položaj glede na njihov spol. To se
                  pravi, sedaj se ne spuščam <q>"in merito"</q> v ta problem. Zanima me izključno izraz. To
                  je samo pravna stran tega vprašanja. Se pravi, in moje vprašanje je pravzaprav
                  bolj adresirano na vodstvo Državnega zbora. Če naš pravni sekretariat za nek zakon
                  ugotovi, je to njegovo mnenje, da ni v skladu z ustavo, kako naj se do tega potem
                  obnaša ta Državni zbor? Mora najprej ali zavrniti naš sekretariat in reči, nima
                  prav, ali pa iti molče mimo tega in sprejeti zakon, za katerega naša strokovna
                  institucija pravi, da ni v skladu z ustavo. Se pravi in se ne morem strinjati,
                  spoštovani prijatelj Partljič, da v tem primeru lahko naredimo pozitivno
                  diskriminacijo. Diskriminacija je pozitivna ali negativna, ampak vsaka odstopa od
                  pravne norme. To se pravi, še enkrat pravim, se ne spuščam <q>"in merito"</q> v to
                  vprašanje. Mene zanima izključno samo pravni vidik tega, ker to vprašanje, ki ga
                  sedaj postavljam, bi lahko bilo v zvezi s katerimkoli drugim  zakonom, ampak
                  vendarle mislim, da mora ta Državni zbor najprej to vprašanje razčistiti. Ker ne
                  morem glasovati za nek zakon, za katerega mi naša strokovna služba pravi, da ni v
                  skladu z ustavo. Mislim, da je to stvar predsedstva, sploh vodstva parlamenta za
                  te stvari, naj kako uredi. Sedaj, če nimamo te stvari jasno urejene v poslovniku,
                  je pač tukaj neka praznina, ki jo je potrebno izpolniti. V vsakem primeru, gotovo
                  da naša strokovna služba nima pravice, da bi  diktirala poslancem, ker bi bila
                  potem nadrejena poslancem. Ampak vendarle, je pa strokovno mnenje, ki ga mora ta
                  Državni zbor upoštevati. Hvala lepa.</p>
            </sp>
            <sp xml:id="SDZ1-Redna-38-1996-03-12.sp167">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Saj, gospod Bučar, ste sami odgovorili. Strokovno mnenje sekretariata
                  je strokovno mnenje. Sedaj, kako ga bo vsak posamezni poslanec upošteval, bo pač
                  upošteval, ko bo pritiskal na tipko. Ne bi pa želel, da bi se postavilo vodstvo
                  Državnega zbora oziroma predsednik, ki niti nima te pristojnosti in ta trenutek
                  tudi teče velika polemika o neki drugi zadevi, ki je podobne narave. Želi še kdo
                  besedo? Gospa Kožuhova.</p>
            </sp>
            <sp xml:id="SDZ1-Redna-38-1996-03-12.sp168">
               <speaker>DR. MATEJA KOŽUH-NOVAK:</speaker>
               <p>Gospodu Bučarju, ki ga zelo cenim, bi rada dala samo en primer pozitivne
                  diskriminacije v ustavi. Če preberete 64. in 65. člen. To sta tipična primera
                  pozitivne diskriminacije, ker če bi tri manjšine, ki jih imamo, ne imele te
                  pozitivne diskriminacije, bi sploh ne mogle imeti zastopnika v parlamentu oziroma
                  bi bila ta možnost zgolj slučajna, da bi njihov zastopnik prišel. Ker pa se
                  zavedamo, da nimajo dovolj zastopnikov, da bi lahko kvalitetno živeli med nami,
                  zaradi tega jim je ustava dala, pozitivno diskriminirala in je dala posebne
                  pravice in to tudi piše, posebne pravice avtohtone italijanske in madžarske
                  narodne skupnosti v Sloveniji, ki nista posebne pravice romske skupnosti. Da pa
                  govorite napačno, je pa še nekaj, da ta zakon sploh ne govori samo o enem spolu,
                  ampak daje možnost obema spoloma. Da bo sorazmerno v nekem določenem času to še
                  kako zadevalo moške, je pa primer Norveške, kjer že velja ta pozitivna
                  diskriminacija tudi za moške.</p>
            </sp>
            <sp xml:id="SDZ1-Redna-38-1996-03-12.sp169">
               <speaker>PODPREDSEDNIK MIROSLAV MOZETIČ:</speaker>
               <p>Gospod Bučar ima repliko.</p>
            </sp>
            <sp xml:id="SDZ1-Redna-38-1996-03-12.sp170">
               <speaker>DR. FRANCE BUČAR:</speaker>
               <p>Hvala lepa. Samo toliko, da ne bo nesporazuma. Ustava lahko določa karkoli hoče,
                  ampak je v ustavi določeno. Dobro, mi ob tem lahko ustavo presojamo z vidika
                  pametnosti in logičnosti ali karkoli, ampak to, kar to v ustavi stoji, stoji. Ne
                  moremo pa mi sami delati druge diskriminacije, ker ustava izrecno pravi: vsi so
                  enaki, v teh primerih je pa izjema. Ampak to ustava pravi, ne mi. Hvala lepa.</p>
            </sp>
            <sp xml:id="SDZ1-Redna-38-1996-03-12.sp171">
               <speaker>PODPREDSEDNIK MIROSLAV MOZETIČ:</speaker>
               <p>Gospod Verzolak ima repliko.</p>
            </sp>
            <sp xml:id="SDZ1-Redna-38-1996-03-12.sp172">
               <speaker>IVAN VERZOLAK:</speaker>
               <p>Hvala za besedo. Že prej sem povedal mnenje naše poslanske skupine. Sedaj bi samo
                  v svojem imenu oziroma verjetno je tudi mnenje naše skupine enako, še vedno. Hočem
                  povedati tole, zakaj ta predlog uzakoniti, saj vendar ne obstaja zakon, ki bi
                  preprečeval ženskam kandidiranje. Za božjo voljo, ali vsaka stranka lahko ima 100%
                  žensko listo, sploh ni problema, ampak zakaj ti predlagatelji, ki ste dali to,
                  zakaj vsiljujete svoje mnenje vsem našim ostalim strankam. Očitno,  menim,
                  resnično je to dobesedna diskreditacija ostalih strank in hočete preprečiti, da
                  ostale stranke ne bodo mogle kandidirati, tiste, ki ne bodo zbrale 30% oziroma eno
                  tretjino žensk na kandidatnih listah. Ne morem drugače razumeti tega. Kot sem
                  povedal, zakon vsem nam omogoča, da damo 100% kandidatno listo enega spola in to
                  je vsiljevanje vaše volje vsem ostalim strankam, da ne bi mogle sodelovati na
                  volitvah. Mi jih bomo zbrali pač toliko, kolikor jih bomo. Podpiramo ženske,
                  absolutno, ampak naj pridejo res tiste, ki prostovoljno želijo, ki so sposobne, ne
                  pa z neko prisilo. To se mi zdi isto, kot v tistih 50-ih letih, ko je bila
                  kolektivizacija, ko so prisilno kmete silili v kmetijsko zadrugo. Oprostite, točno
                  tako je. Hvala.</p>
            </sp>
            <sp xml:id="SDZ1-Redna-38-1996-03-12.sp173">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft ima repliko.</p>
            </sp>
            <sp xml:id="SDZ1-Redna-38-1996-03-12.sp174">
               <speaker>DR. LEV KREFT:</speaker>
               <p>Hvala lepa. Zahvaljujem se gospodu doktorju Francetu Bučarju, ker je preselil
                  razpravo zdaj, ko je že kazalo sicer, da je zaključena, na pravi teren, in to je
                  teren prava. Ko smo se odločali, ob tem, kaj predlagati in kako predlagati, ob
                  tem, da sem že povedal v uvodu, da gre za radikalne predloge, to je popolnoma
                  jasno, smo natančno naleteli na to vprašanje - kaj v bistvu ohranja enakost pred
                  zakonom in v kakšnem smislu je možno z zakoni predlagati uvajanje enakih možnosti.
                  Torej, ne pozitivno diskriminacijo, ampak uvajanje enakih možnosti. Vsa
                  priporočila, tudi mednarodnih in evropskih organizacij, gredo ravno v tem smislu,
                  da je treba s pozitivno diskriminacijo, kjer se le da, zlasti v političnih
                  zadevah, kjer gre za enakost in enakopravnost, zaključiti, da gre za države, ki so
                  uveljavile to enakopravnost tudi v praksi, ne samo v zakonu, tudi v politiki, in
                  da je treba uvajati in govoriti o enakih možnostih. Kar se tiče pa konkretnega
                  vprašanja v zvezi s Sekretariatom za zakonodajo in pravne zadeve, o tem ni
                  razprave. O tem, kar reče sekretariat kot stroka, mi tu razpravljati ne moremo. To
                  je pač dejstvo, ki ga je treba vzeti kot takega na znanje. Vzel sem ga na znanje
                  in sem samo v uvodu povedal, da obstajajo tudi drugače formulirana dejstva.</p>
               <p>Bi pa zdaj, ko je to vprašanje odprto, vendarle rekel, o tem, kakšna je doktrina
                  demokracije, je možno razpravljati; kakšna je ustava, pa ne.  Imamo danes zagotovo
                  o tem vsaj dve doktrini demokracije, ena, ki klasično vztraja, da ni možno
                  nikakršnih enakih možnosti uvajati, to je tista, ki tudi nam očita, zakaj imamo
                  narodnostne poslance, ker to pomeni podvajanje pravice <q>"en človek en glas"</q>, ima
                  dvakrat volilno pravico in to ni v skladu z evropskim sistemom <stage>(to so nam
                     povedali tudi, ko so bili tukaj, ko smo se vključevali v Svet Evrope)</stage>,
                  in na drugi strani imate novejšo doktrino, na katero se konec koncev sklicujejo
                  tudi tisti, ki se bojujejo, recimo, za narodnostno zastopstvo na Koroškem, ki
                  govorijo, da tega pravila ni mogoče jemati 100% v tistih primerih, ko ohranjanje
                  samo tega načela dejansko pomeni zadrževanje dejanske neenakopravnosti, kot bi
                  včasih rekli, ali nereprezentativnosti izvoljenih teles. To je pač ta druga
                  doktrina, ki uvaja reprezentativnost. O tem je možna razprava, ni pa možna
                  razprava, da mi v ustavi dejansko reprezentativnost postavljamo v funkcijo
                  Državnega sveta, ne pa Državnega zbora, reprezentativnost v tem smislu.</p>
               <p>Potem se postavi vprašanje, ali je enakopravna možnost dostopa do kandidacijskih
                  list, ne izvolitve, za oba spola nekaj, kar ravno izhaja iz 14. člena, ali je to
                  nekaj, kar je v nasprotju s prvim odstavkom 14. člena, kar se postavlja tudi
                  sekretariatu, ko je pisal to stališče. Zagotovo ne more biti res, da glede
                  financiranja strank ni možno uvajati takih ali drugačnih principov, ki so principi
                  kalkulacije, ne pa principi neenakopravnega položaja glede na spol. Gre za načine
                  stimuliranja, finančnega stimuliranja. V ničemer ni noben poslanec in nobena
                  poslanka postavljena v neenakopraven položaj, če stranka zato, ker ima več
                  poslank, dobi nekaj več sredstev. Še vedno so zaradi tega vse poslanke in vsi
                  poslanci v Državnem zboru izvoljeni enako in so v vseh stvareh enaki. Tako da tu
                  nikakršnega, po mojem mnenju, neenakopravnega položaja ni in ne more biti, še
                  zlasti zaradi tega, ker se to naslanja na drugi odstavek 14. člena - vsi so pred
                  zakonom enaki! To je stavek, ki ga imajo vse ustave tega sveta. Dvomim, da je
                  sploh še kakšna ustava na svetu, ki tega stavka nima. Vendar obstajajo ureditve, v
                  katerih tovrstne, pa tudi drugovrstne stimulacije, glede na druge posebne
                  zastopanosti pri financiranju strank, zagotovo obstajajo. To se pravi, ta podmena,
                  da bi bilo to v nasprotju s 14. členom, bi ne direktno pravno v zvezi z našo
                  ustavo, ampak glede na to, da imajo ta stavek vse ustave, kar se jih lahko ta
                  trenutek spomnim, pa obstajajo dežele, ki imajo, recimo temu, neke vrste pozitivno
                  diskriminacijo pri financiranju strank, mislim, da to lahko ostaja kot dvom,
                  mislim pa, da dejstvo ne more biti. Hvala lepa.</p>
            </sp>
            <sp xml:id="SDZ1-Redna-38-1996-03-12.sp175">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Redna-38-1996-03-12.sp176">
               <speaker>ŽARKO PREGELJ:</speaker>
               <p>Spoštovani! Predlagani zakon je sprožil vrsto dilem. Zelo zanimiva so branja, ki
                  jih lahko dobimo med zbirko gradiv, predvsem Vlade, kakor tudi sekretariata.
                  Menim, da je bilo opozorilo dr. Bučarja umestno in da je postavljal razpravo na
                  tisto mesto, kjer bi se morala začeti. Ni dilema, ali je predlagana dikcija
                  oziroma ali so predlagana določila členov v skladu z ustavo ali ne. Začeti bi
                  morali razpravo na čisto drugem koncu. In sicer, najprej bi si morali postaviti
                  vprašanje, koga sploh lahko zastopajo poslanci v Državnem zboru. Že ustava je
                  tukaj nekoliko selektivna in govori samo o poslancih. Tukaj bi lahko imel marsikdo
                  pripombo. Če pogledamo 14. člen, ugotovimo, da bi imeli izredno nenavaden
                  parlament, v katerem bi za vsako tako svoboščino oziroma za vsako zadevo, ki je
                  določena v 14. členu, imeli določenega poslanca ali pa poslanko. Na videz
                  postavljam nemogočo tezo, toda v resnici, če bi želeli imeti princip, da mora v
                  parlamentu biti toliko žensk in toliko moških v razmerju, kakršno je v naši državi
                  sicer običajno, potem veste, odpade proporcionalni sistem. Volilni sistem se mora
                  spremeniti. Potem moramo imeti večinski sistem in za posamezna poslanska mesta, ki
                  se delijo po spolu, lahko kandidirajo samo kandidati določenega spola. Na tak
                  način popolnoma spremenimo smisel parlamenta, kjer v bistvu zagotavljamo
                  posameznim interesnimi skupinam, ki so v pretežni meri organizirane v stranke, da
                  imajo svoje predstavnike in zagovornike v parlamentu, če uspejo pač z določenim
                  programom, z določenimi propagandnimi prijemi prepričati zadostno število
                  volivcev. Tukaj je bistvo te dileme. Ne moremo trditi, da je en spol neenakopraven
                  proti drugemu, če ni prisoten v parlamentu. Tu ni nobene osnove direktno, ker
                  preprosto nismo določili kriterija, po katerem mora biti sestavljen Državni zbor.
                  Verjetno bi bila ustava sama s seboj v nasprotju, če bi 80. člen, ki govori o
                  Državnem zboru, imel določila, kjer bi pisalo, da mora biti v Državnem zboru
                  določen odstotek poslancev glede na spol, potem določen odstotek glede na jezik,
                  določen odstotek glede na vero, določen odstotek na politično in drugo
                  prepričanje, določen odstotek glede na gmotno stanje, rojstvo, izobrazbo in tako
                  naprej. Potem bi morali imeti vse v skladu s sicer veljavnimi statističnimi
                  podatki v naši državi, kar verjetno bi bilo izredno zapleteno in v resnici tudi
                  nesmiselno in nemogoče. Na tem temelju, če tako razmišljamo, potem je to
                  vprašanje, ki je odprto s tem zakonom, v bistvu nerešljivo na tak način, kot je
                  predlagano in tudi v bistvu brezpredmetno. Lahko ugotavljamo iz političnih ali pa
                  tudi čisto iz človeških ali pa tudi iz družbenih razlogov, da bi bilo prav, da je
                  v parlamentu več žensk. Strinjam se s tem. Ne strinjam se sicer z instrumenti, ki
                  so predlagani. Menim, da je tudi možnost, da bi zagotovili večjo udeležbo
                  kandidatk na listah, in to na vseh listah, ne samo na strankarskih, z določenimi
                  podporami oziroma z določenimi ugodnostmi za tiste liste. To je možno najti.
                  Nikakor se pa ne da zavezati neke interesne skupine, da mora kandidirati določeno
                  število kandidatov določenega spola. To dejansko ne zdrži ustavne presoje niti
                  splošno človeških pravic in zato tak zakon, kot je predlagan, ne more biti
                  sprejemljiv. Menim, da ima tukaj svoj prav tudi Vlada, ki sicer nekoliko grobo
                  oziroma tudi radikalno zastavlja ta problem, da dejansko ta zakon lahko pripelje
                  do takih čudnih nesmislov, da neka interesna skupina istospolnih državljanov ne
                  more kandidirati samo kandidate svojega spola. Dejansko spet vidimo neke ustavne
                  spornosti in tako naprej. Zato menim, da takega zakona, kot je predlagan, ni možno
                  korektno pripeljati do konca postopka. Osebno vidim rešitev predvsem v spodbudi za
                  vse tiste liste, ki bodo kandidirale več kandidatk, kajti dejansko vidimo, da je
                  koristno, če so tudi znotraj najvišjega državnega telesa podobna razmerja kot
                  sicer veljajo v družbi. To velja vzeti kot določeno dejstvo in ga tudi
                  stimulirati, ne da se ga pa prisiliti oziroma ni korektno do vseh drugih
                  kriterijev, po katerih bi ravno tako lahko oblikovali kriterije za določanje
                  kandidatov.</p>
               <p>Bistvo naše ustavne ureditve in tudi, kot razumem, večine zahodnoevropskih
                  demokracij je v tem, da so pod enakimi pogoji pristopni sedeži v parlamentu za vse
                  interesne skupine, ki zmorejo zbrati dovolj veliko podporo volivcev in volivk.
                  Mislim, da je to bistvo. Vse ostalo je pa že neke vrste kreiranje in omejevanje
                  pravic, določenih lahko sicer robnih ali pa tudi manj robnih skupin, ki želijo
                  priti v parlament. Popolnoma nesprejemljiv pa je 2. člen. 2. člen dejansko, tak
                  kot je,  ne more biti nobeno nagrajevanje. Gospod Kreft, se oproščam, vaša razlaga
                  ne vzdrži nobene trezne presoje, res ne. Kajti stranka, ki kandidira kandidate in
                  zato dobi določena sredstva, lahko ta sredstva ponovno angažira za podporo tem
                  kandidatom, za strokovno podporo, za ponovno volilno kampanjo in je še kako
                  pomembno, kakšna so ta sredstva. Ne moremo reči, da ne bi bili potem poslanci med
                  seboj diskriminirani. Zato, pa tudi zaradi tega, ker je nemogoče različno
                  plačevati glasove volivcev glede na spol, mislim, da je 2. člen kot instrument
                  popolnoma neuporaben.</p>
               <p>Za konec še enkrat menim, da bi bilo prav, da bi zakon nudil predvsem nekaj
                  ugodnosti za tiste liste, ki na volitvah predložijo čimbolj uravnoteženo razmerje
                  med kandidati in kandidatkami. To naj bi bil osnovni motiv. Hvala lepa.</p>
            </sp>
            <sp xml:id="SDZ1-Redna-38-1996-03-12.sp177">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč ima repliko.</p>
            </sp>
            <sp xml:id="SDZ1-Redna-38-1996-03-12.sp178">
               <speaker>MIRAN POTRČ:</speaker>
               <p>Hvala lepa. Pogledi so lahko različni, ampak korektno je polemizirati z argumenti,
                  ki so vsebina predloga. Govoriti o tem, da je vsebina tega predloga, da mora biti
                  po jeziku, po narodnosti, po veroizpovedi in podobno sestavljen Državni zbor, je
                  nekorektno, ker o tem predlog ne govori. Polemizirati in argumentirati svoj
                  predlog s tem, da sploh ta predlog govori o tem, kako naj bo sestavljen Državni
                  zbor, ne drži, ker o tem predlog ne govori. Govoriti o tem, da je kakorkoli
                  omejena aktivna volilna pravica, ni res, ker aktivna volilna pravica je pravica
                  voliti, je popolnoma nedotaknjena v okviru kandidatk in kandidatov, ki bodo na
                  posameznih listah. Edina korektna razprava je v tem, ali je možno, v redu,
                  sprejmem, in ali želimo, da vsi kot političnim strankam, ki smo glavni nosilci
                  postopka kandidiranja, najbrž vemo, po zakonu, damo neko obveznost ali je ne damo
                  in to je vsa vsebina tega zakona, predpisati neko obveznost političnim strankam za
                  določeno sestavo svoje kandidatne liste. Trdimo, da je to z vidika ustave sporno
                  in to z vidika enakosti volilne pravice. Hkrati smo pred tremi tedni brali odločbo
                  Ustavnega sodišča, ki je reklo, da z vidika enakosti volilne pravice in enakosti
                  pred zakonom niso sporne nacionalne liste, pa vemo, kaj pomeni izvolitev po
                  nacionalni listi. Ne rečem, da ni v zakonu določena, ampak vemo, da pomeni resno
                  izjemo, resno izjemo od običajnih kriterijev in načina izvolitve poslank in
                  poslancev, ne samo glede deleža glasov, tudi glede tega, ker razlike so bile
                  relativno velike, ampak tudi glede tega, da izrecno reče, da je zakon dovolil in
                  da s tem ne presega tiste meje še dopustnega, kot je reklo Ustavno sodišče, da
                  lahko stranka določenemu številu poslank, kandidatov zagotovi prednost v izvolitvi
                  pred tistimi, ki bi normalno sicer po postopku, ki ga določa zakon, prišli v
                  Državni izbor. To je ustavno sprejemljivo, ni pa ustavno sprejemljivo, po vašem,
                  da se stranka sama z zakonom, ki ga bo večina sprejela, obveže, da bo v postopku
                  kandidiranja, ki mora biti demokratičen, kjer mora biti neka selekcija, kjer
                  sodeluje         članstvo, v skrajni konsekvenci imela obveznost določiti določen
                  del tudi sporne sestave, ki ne bo šel več kot petino v škodo nobenega spola, tudi
                  moških ne.</p>
               <p>Moram reči, da se mi v primerjavi teh stvari zdi malo smešno to tako zelo
                  potencirati. Zato je moj prvi del razprave bil res tudi v smeri, da sem poskušal
                  povedati svoje mnenje o tem, kaj je o tem rekla Vlada. Kar zadeva pa položaj in
                  mnenje sekretariata, pa mene zelo veseli, kadar imamo do tega vprašanja tako zelo
                  različne pristope in tokrat je bil tudi zelo različen, posebej me pa veseli, ko se
                  redno dogaja, da tisto, na kar je poslovniška komisija že opozorila in celo
                  predlagala, pa takrat, ker se to nobenemu ni zdelo pomembno, ni bilo sprejeto,
                  danes je postavljeno kot velik problem. Gospod Pregelj se bo spomnil, da smo v
                  spremembah poslovnika dali tudi idejo, da je treba na nek način opredeliti poseben
                  postopek v primeru, če sekretariat izrecno opozori na neustavnost. Državni zbor,
                  vključno z gospodom Bučarjem, takrat do tega ni bil pozoren, čeprav je bilo na to
                  opozorjeno, pa je rekel, to pa ne gre, ker mi smo poslanci, ki politično odločamo.
                  Tako da mislim, da je to zelo prijetno slišati, kako se vračamo na stvari, ki smo
                  jih že opozorili, ampak tudi takrat smo mi rekli, končna politična odločitev, na
                  žalost, in politična odgovornost pa na nek način tudi pravna, ne v smislu, da
                  lahko odgovarja za glas ali mnenje, ampak v posledicah, je na koncu na poslancih,
                  ki bodo cenili in ocenjevali, ali nek argument, ki je strokoven in ustaven,
                  sprejmejo ali ne in mi smo samo nek poseben postopek preverjanja v tem smislu
                  predlagali, pa takrat ni bil sprejet.</p>
            </sp>
            <sp xml:id="SDZ1-Redna-38-1996-03-12.sp179">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kreft ima repliko.</p>
            </sp>
            <sp xml:id="SDZ1-Redna-38-1996-03-12.sp180">
               <speaker>DR. LEV KREFT:</speaker>
               <p>Hvala lepa, gospod predsedujoči. Torej je zadovoljivo, da zakon, ki ima samo dva
                  člena, ki pomenita tudi samo dve rešitvi, sproži toliko razprave. Želel bi gospod
                  Žaru Preglju, kar se tiče 1. člena, kjer mislim, da je škoda ponavljati vse, kar
                  je bilo že povedano in kar sem tudi sam hotel povedati, citirati samo magnetogram
                  Državnega zbora z njegove 19. seje. Pod 20. točko smo obravnavali zakon o
                  političnih strankah. Šlo je za prvo obravnavo in tako je vodil glasovanje
                  predsedujoči, podpredsednik Vladimir Topler: <q>"Prehajamo na 5. točko, namreč
                  stališč in sklepov: "</q>Predlagatelj zakona naj pri pripravi predloga zakona za drugo
                  obravnavo prouči možnost vključitve določila, ki bi zavezovalo politične stranke,
                  da na svojih kandidatnih listah zagotovijo, da nobeden od obeh spolov ne bo
                  zastopan z manj kot 40% deležem." Predlagatelj gospa Vika Potočnik. Želi kdo
                  besedo? <stage>(Ne.)</stage> Ugotovimo sklepčnost! <stage>(54
                  prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(19
                     poslancev.)</stage>"</p>
               <p>Takrat torej teh globokih pravnih problemov pri sprejemanju tega sklepa ni bilo,
                  imel pa je večino v Državnem zboru. Ni kakšnega ustreznega odgovora na to pobudo,
                  razen tega, da Vlada tega ni naredila takrat in takrat smo mi bili še v koaliciji.
                  Ponovno ponavljam tisto, kar sem povedal gospodu Peršaku, lahko je svojo stranko
                  hvaliti, lepše je kritizirati. Mislim, da ni temu kaj dodati.</p>
               <p>Kar se tiče pa financiranja strank, glede na rezultate volitev, in da je to
                  diskriminacija enakosti pred zakonom, naj pa ponovno povem, da to zagotovo ni
                  tako. Navedel bom 4. člen konvencije za ukinitev vseh oblik diskriminacije žensk.
                  Ta v 4. členu pravi to, da bi države, ki so podpisale to konvencijo, sprejemale
                  začasne posebne ukrepe, usmerjene k temu, da pospešijo de facto enakost med
                  moškimi in ženskami, se ne bo štelo za diskriminacijo, kot je definirana v tej
                  konvenciji. Se pravi, pozitivna diskriminacija za doseganje enakosti de facto, ne
                  pa samo v 14. členu ustave v našem primeru, se ne more šteti za diskriminacijo.
                  Pogoj pa je, da se taki ukrepi ukinejo tisti trenutek, ko je de facto enakost
                  dosežena. Se pravi, pozitivna diskriminacija, ki jo predlagamo v 2. členu, ne more
                  biti diskriminacija v smislu 14. člena ustave, če se držimo podpisane konvencije o
                  ukinitvi vseh oblik diskriminacije proti ženskam, kajti de facto neenakost je
                  jasna in je bila pokazana in dokazana v volilnih rezultatih, omogoča pozitivno
                  diskriminacijo take vrste pri dejanskem financiranju strank, torej stimuliranje
                  pospeševanja doseganja de facto enakosti. Dobesedno gre za take vrste predlog, ki
                  sodi pod 4. člen te mednarodne konvencije. Strinjam se pa, da glede tistega, kar
                  predlagamo v 1. členu, so možne različne ureditve in je zelo verjetno, da mnogo
                  pravnikov v Republiki Sloveniji meni, vključno z našim Sekretariatom za
                  zakonodajo, da so te vrste predlogi lahko vprašljivi tudi z ustavnega vidika. Kot
                  sem pa sam skušal pokazati, pravne doktrine v svetu se glede tega razlikujejo, in
                  tudi tiste države, recimo Belgija je že taka, ki imajo povsem enakovredne ustavne
                  dikcije naši, na katero se sklicuje sekretariat, so uvedle kvote z zakonom. Hvala
                  lepa.</p>
            </sp>
            <sp xml:id="SDZ1-Redna-38-1996-03-12.sp181">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj ima repliko.</p>
            </sp>
            <sp xml:id="SDZ1-Redna-38-1996-03-12.sp182">
               <speaker>ŽARKO PREGELJ:</speaker>
               <p>Spoštovani! Odgovarjam gospodu Potrču, ki ugotavlja, da sem bil nekorekten, ker
                  sem primerjal osnovni motiv tega zakona z ostalimi določili oziroma primeri iz 14.
                  člena ustave. Toda dejansko je tako. Dejansko piše v 14. členu ustave, da imajo v
                  Sloveniji vsi zagotovljene enake človekove pravice, temeljne svoboščine, ne glede
                  na narodnost, raso, spol, jezik, vero, politično ali drugo prepričanje, gmotno
                  stanje, rojstvo, izobrazbo, družbeni položaj ali katerokoli drugo osebno
                  okoliščino. Spol je osebna okoliščina, posebej določena v tem členu ustave, in
                  spola si praktično nihče ne izbira sam, saj v povprečju ne, nekateri tudi to
                  lahko, ampak večina državljanov si tega res ne izberemo sami. Zato je ta zakon v
                  tem segmentu v bistvu izredno vprašljiv, kajti nanaša se na nekaj, kar je težko
                  opredeljevati kot neko politično opredelitev - nekje sem  poskušal, ker čutim ta
                  problem - v kolikor se ne odločimo in rečemo, poizkušali bomo doseči v Državnem
                  zboru čimbolj izenačeno stanje med obema spoloma. To je lahko motiv, lahko je to
                  potem tudi vsebina nekega zakona, toda kakšnega zakona. V resnici je to lahko
                  zgolj resolucija, kajti če je to vsebina zakona, zakon je pa zato, da določa
                  pravice, da določa kazni, da določa sankcije in tako naprej. Ta zakon pa niti tega
                  vsega ne more določiti, ker dejansko posega v materijo 14. člena ustave in ima
                  zato toliko težav, in to je treba ugotoviti in nisem ničesar drugega delal, kot
                  ugotovil to dejstvo. Zato še enkrat poudarjam, ta zakon, ideja bom rekel raje, o
                  tem, da bi bila v najvišjem državnem organu oba spola čimbolj enakopravno
                  zastopana, ne more iti preko obveznih določil za posamezne stranke, za posamezne
                  liste, ki kandidirajo kandidate. To se ne da na tak način narediti. Lahko se preko
                  nekega sistema stimulacij, tudi to, kar ste, gospod Kreft, omenili, možno je nekaj
                  takega narediti, toda ne kot obvezo, kot neko svobodno izbiro, ki je lahko na
                  podlagi neke politične dobre volje tudi stimulirana iz nekih, bom rekel državnih
                  sredstev. Če bi že stimulirali kandidiranje žensk, potem prosim, dajmo jim
                  pomagati pri predvolilni kampanji, dajmo volilno kampanjo tako urediti, da se bo
                  lažje prišlo, tudi drugim kandidatom, tistim, ki niso ravno v okviru velikih
                  strank oziroma, ki nimajo za sabo močnih finančnih grupacij. Medtem ko nagrajevati
                  post festum pa dejansko pomeni poseganje v volilno izbiro. Zato 2. člen niti
                  približno ne more biti sprejemljiv. Hvala lepa.</p>
            </sp>
            <sp xml:id="SDZ1-Redna-38-1996-03-12.sp183">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšič.</p>
            </sp>
            <sp xml:id="SDZ1-Redna-38-1996-03-12.sp184">
               <speaker>DANICA SIMŠIČ:</speaker>
               <p>Hvala za besedo. Če bi bila med podpisnicami tega zakona ali pa med zagovornicami
                  tega zakona, bi zanesljivo začela tako nekako kot je pri obravnavi zakona o
                  spremembah zakona o političnih strankah začela kolegica. Spoštovani moški, prihaja
                  tisočletje žensk, torej glasujte za ta zakon o kvotah, da vam bo v naslednjem
                  tisočletju zagotovil vsaj tretjinsko zastopanost. Zakaj pa nisem med tistimi, ki
                  se opredeljujejo za to, da je treba kvote sprejeti v zakonodaji? Prvič zato ne,
                  ker se zavzemam za dejansko politiko enakosti oziroma, morda drugače rečeno,
                  enakih možnosti in iz tega razloga sem tudi podprla idejo drugopodpisanega pri tem
                  zakonu, pri razpravi tistega, zdaj že davnega leta 1994, ko je na Komisiji za
                  žensko politiko predlagal, da odpremo to vprašanje, da se bo o njem govorilo in da
                  bo morda tudi od tega kakšen izkupiček, tudi v dobro žensk. Toda glede na to, kaj
                  se je kasneje dogajalo in o čemer bom rekla nekaj besed malo kasneje, takega
                  načina opredeljevanja kvot v zakonu ne morem podpirati. Prvič zato, ker je res
                  predvolilni čas, ampak vsak lahko ugovarja, čas ni nikoli pravi, ne nazadnje je
                  vselej predvolilni čas. Morda res, ampak neposredno po lokalnih volitvah ni bil
                  tudi neposredno predvolilni čas za državnozborske volitve, pa ima ta zakon
                  bistveno kasnejši datum.</p>
               <p>Zakon se mi ne zdi sprejemljiv še iz dodatnega razloga. Poizkuša reševati
                  posledice nekega stanja, ne rešuje pa vzrokov za to stanje. Morda še to. V tej
                  državi smo se bolj ali manj ves čas odločali in gojili politiko enakih možnosti.
                  Tukaj je pravzaprav prvi predlog za sistem pozitivne diskriminacije. Mislim, da bi
                  se morali potem tudi v načelu dogovoriti, kateri sistem, kateri način in katere
                  mehanizme bomo sprejemali. Prej je gospod Geržina govoril o pozitivni
                  diskriminaciji v Avstriji in Nemčiji. Imajo jo, imajo jo tudi zakonsko
                  opredeljeno, ne glede na spol, in zlasti za državno upravo, če kandidirata za isto
                  delovno mesto kandidat in kandidatka, ima prednost tisti, katerega spola je manj v
                  določeni ustanovi zaposlenega. To je možni način. Kvote imajo tudi številne države
                  Evrope, ampak ne v zakonodaji. Težko je odkriti državo, podobno kot Belgija, ki
                  ima to urejeno v zakonu. Te stvari imajo urejene ali v statutih političnih strank
                  ali v drugih mehanizmih, ne nazadnje tudi v poslovnikih kakšnih institucij, morda
                  celo je to možnost ali ideja za razmišljanje naprej, da se to opredeliti tudi v
                  poslovniku, denimo tega spoštovanega Državnega zbora. Poleg tega imam glede na
                  pedantnost nekaterih podpisnikov, sem začudena, da je v 1. členu zajeto nekaj, kar
                  ne govori o tej pedantnosti. Začne se s tem, da je treba zagotoviti najmanj
                  tretjinsko zastopanost enega spola in potem dodajati po 5% ob vsakih volitvah, do
                  trenutka, ko se doseže enaka zastopanost obeh spolov. Ampak meni se matematika
                  tukaj ne izide. Tretjina je 33,333...v neskončno! Če temu dodajate v vsakem
                  mandatu 5%, nikoli ne pridemo na 50:50, pri taki matematiki ne. Ampak to je morda
                  rečeno malo bolj pod črto.</p>
               <p>Zdaj pa še tisto, kar sem prej rekla, da bom o zgodovini sprejemanja zakona o
                  političnih strankah, ki smo ga sprejemali pred lokalnimi volitvami najprej aprila,
                  potem pa dvakrat septembra, citirala še sprejemanje pri drugi in tretji obravnavi.
                  Prvič je bilo v prvi obravnavi rečeno, naj predlagatelj prouči; mislim, da
                  proučiti je vselej mogoče. Zato je bil tudi izid glasovanja tak, kakršnega je
                  navedel gospod Kreft. V drugi obravnavi smo sprejeli z veliko, ali pa morda niti
                  ne tako zelo veliko večino določilo, da mora stranka na svojih kandidatnih listah
                  zagotoviti enakopravno zastopanost obeh spolov. Izid glasovanja je bil 37 za in 26
                  proti. To se je zgodilo 13. septembra 1994. Nič ne namigujem na trinajstico, ampak
                  13. septembra 1994 je bilo to z večino glasov sprejeto. Zato, da je 14 dni
                  kasneje, 27. septembra, prav tega leta, s štirimi glasovi to določilo, za katerega
                  je predlagala črtanje Vlada, padlo.</p>
               <p>Zdaj bom pa govorila o tistem, kar me zadržuje, da bi tudi z željo vsaj govoriti o
                  tem, ta zakon v taki obliki podprla. Če, in mislim, da je marsikdo v tem Državnem
                  zboru, analiziral opredeljevanje, tudi ob analizi zagovornikov tega radikalnega
                  predloga, kot pravi dr. Kreft, in če bi tisti, ki so danes radikalni zagovorniki
                  tega radikalnega predloga, tistega 27. septembra 1994 zmogli vsaj odločitev, ne pa
                  da so se vzdržali, vzdržalo se pa jih je iz poslanske skupine, ki je bila danes
                  največkrat tukaj, to je Združena lista, 6 in ena poslanka je glasovala proti,
                  potem bi to bilo že v zakonu sprejeto. Če govorim o tem, kaj se je dogajalo v
                  postopku sprejemanja zakona o političnih strankah, mislim, da je treba opozoriti
                  tudi na te stvari. Glede tiste, morda diskriminacijske določbe za nekatere, ali pa
                  določbe, da je pod čast, da bi bili morda glasovi, ki so namenjeni ženskam,
                  ovrednoteni s kakšnim tolarjem več, so pa lahko tudi različni pogledi. To je spet
                  politika pozitivne diskriminacije, vendar se je treba v načelu dejansko opredeliti
                  za njo, potem pa jo je mogoče tudi izvajati.</p>
               <p>In še nekaj. Logično je, da po svetu pa tudi v Sloveniji, kjer je nekako razmerje
                  med moškimi in ženskami v družbi v nekem ravnovesju, so najbolj sprejemljivi tisti
                  predlogi, ki se oblikujejo tako z ženskim pogledom, ali s pogledom žensk, kot s
                  pogledom moških in se na ta način preoblikujejo in dobijo neko dokončno podobo in
                  dokončno vrednost.</p>
               <p>Prej je bila citirana konferenca v Pekingu. Tam je bilo res rečeno, da je treba
                  zagotoviti čimveč možnosti za ženske, ampak vzhodnjaška filozofija pozna tudi
                  tisti sistem, da je življenje res doseglo svoj višek takrat, ko sta jing in jang
                     <stage>(ženski in moški princip)</stage> v ravnovesju. To pa se verjetno s
                  takimi revolucionarnimi spremembami stališč iz enega v drugo leto ali iz obdobja
                  14 dni v naslednje 14-dnevno obdobje ne da reševati. Hvala lepa.</p>
            </sp>
            <sp xml:id="SDZ1-Redna-38-1996-03-12.sp185">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ni še konec. Zaključujem sejo. Gospod Geržina,
                  prosim, da počakate. Na glasovanje dajem predlog matičnega delovnega telesa.
                  Matično delovno telo predlaga Državnemu zboru naslednji sklep:</p>
               <p><q>"Predlog zakona o spremembah in dopolnitvah zakona o političnih strankah se ne
                  sprejme."</q> Predlog sklepa dajem na glasovanje. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem je zakonodajni postopek o tem zakonu zaključen in točka dnevnega reda
                  zaključena in tudi zasedanje je danes zaključeno. Nadaljujemo jutri ob 10.
                  uri.</p>
            </sp>
            <stage type="time">(SEJA JE BILA PREKINJENA 12. MARCA 1996 OB 17.03 URI IN</stage>
         </div>
      </body>
   </text>
</TEI>