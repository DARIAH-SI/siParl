<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-36-1995-11-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-11-16.DZ" n="36">
               <name>Redna</name>
               <date when="1995-11-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-11-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 16. NOVEMBRA 1995 OB 10.16 URI.)</stage>
            <sp xml:id="SDZ1-Redna-36-1995-11-16.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 36. seje Državnega zbora Republike Slovenije in se hkrati opravičujem za zamudo, ki presega akademsko četrt, za katero sem popolnoma sam kriv. Moral bi priti prej v dvorano.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Mihaela Logar, dr. Bojan Korošec, dr. Dušan Bavdek, Ivo Hvalica, Irena Oman, Ivan Sisinger, Franc Černelič, Lojze Peterle, Jože Lenič do 11. ure, dr. Janko Predan od 10. do 12. ure, Danica Simšič od 10. do 12. ure, Jadranka Šturm-Kocjan od 11. do 12.30 ure, dr. Franc Zagožen za eno uro. Prosim, da ugotovimo prisotnost v dvorani! Ugotavljamo prisotnost v dvorani! Še vedno ugotavljamo prisotnost v dvorani! <stage>(69 prisotnih.)</stage> Torej zbor je sklepčen in lahko odloča.</p>
               <p>Na to sejo so bili seveda prav tako vabljeni predstavniki Vlade Republike Slovenije, ki jih lepo pozdravljam.</p>
               <p>Današnje nadaljevanje 36. seje Državnega zbora bomo pričeli z obravnavo 9. točke dnevnega reda - to je predloga zakona o nalezljivih boleznih - tretja obravnava, ter nato po dnevnem redu dalje.</p>
               <p>Prehajam na <title>9. TOČKO DNEVNEGA REDA - NA TRETJO OBRAVNAVO PREDLOGA ZAKONA O NALEZLJIVIH BOLEZNIH</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi predstavnik Vlade besedo? <stage>(Ne.)</stage> Predlog zakona je obravnaval Odbor za zdravstvo, delo, družino in socialno politiko, kot matično delovno telo. Besedo ima predsednik odbora, gospod Štefan Kociper. Izvolite.</p>
            </sp>
            <sp xml:id="SDZ1-Redna-36-1995-11-16.sp2">
               <speaker>ŠTEFAN KOCIPER:</speaker>
               <p>Spoštovani podpredsednik, gospe in gospodje! Odbor za zdravstvo, delo, družino in socialno politiko je na svoji 72. seji 10.10. obravnaval predlog zakona o nalezljivih boleznih, ki ga je v tretjo obravnavo predložila Vlada in ugotovil, da po mnenju sekretariata zakon ustreza vsem normam in da je predlagatelj upošteval vse pripombe. Bili so vloženi amandmaji k 18., 31. in 32. členu, ki jih je vložila Vlada. Odbor je te amandmaje podprl in zato predlagam temu zboru, da tudi te amandmaje podpremo in tak zakon v tretji obravnavi tudi sprejmemo. Hvala lepa.</p>
            </sp>
            <sp xml:id="SDZ1-Redna-36-1995-11-16.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Želi kdo besedo? Ugotavljam, da ne. Zaključujem razpravo in prehajamo na razpravo in glasovanje o posameznih amandmajih. Slišali ste in verjetno tudi videli v gradivu, da imamo v obravnavi 3 amandmaje. Prejeli ste pregled z datumom 15.10.1995. Najprej dajem v obravnavo amandma k 18. členu. V tretjem odstavku se za besedami "pljučnim vraničnim prisadom" doda besedi "diseminiranim pasovcem." Predlagatelj je Vlada Republike Slovenije, matično delovno telo podpira. Ali želi kdo besedo o tem amandmaju? Ugotavljam, da ne in dajem amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je ta amandma sprejet.</p>
               <p>V obravnavo in na glasovanje dajem amandma k 31. členu, ki se glasi: besedilo člena se spremeni, tako da se glasi: "Zdravstveno-higienski pregledi, svetovanje zaradi preprečevanja nalezljivih bolezni obsegajo usmerjene preglede objektov in prostorov, predmetov in oseb, svetovanje, vključno z odvzemom materiala v usmerjeno laboratorijsko preiskavo. Pregledi iz prejšnjega odstavka so obvezni za:</p>
               <p>1. Osebe, ki opravljajo vzgojno izobraževalno, vzgojno varstveno in zdravstveno dejavnost ter za objekte in prostore, kjer se ta dejavnost opravlja.</p>
               <p>2. Osebe, ki opravljajo dejavnost higienske nege in rekreacije prebivalstva ter za objekte in prostore, kjer se ta dejavnost opravlja.</p>
               <p>3. Osebe, ki pridejo v stik z živili, pitno vodo ali zdravili pri izdelavi in prometu živil in zdravil, pri oskrbi prebivalstva s pitno vodo ter za objekte in prostore, kjer se te dejavnosti opravljajo.</p>
               <p>Delodajalci morajo omogočiti preglede iz prejšnjega odstavka o delovnih prostorih in v času, ko poteka delovni proces, razen prehodnih zdravstvenih pregledov oseb, ki se opravijo pred sklenitvijo delovnega razmerja in v sodelovanju z medicino dela." Predlagatelj je Vlada Republike Slovenije, matično delovno telo amandma podpira. Ali želi kdo besedo o tem amandmaju? Gospa Mateja Kožuh-Novak.</p>
            </sp>
            <sp xml:id="SDZ1-Redna-36-1995-11-16.sp4">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Nihče nam ne more očitati, da se v Državnem zboru ne trudimo, da bi naredili državo kolikor se da racionalno. Že pri drugi obravnavi sem opozorila na ta 31. člen, ki zahteva obvezne preglede nekaterih struktur delavcev zaradi možnosti širjenja nalezljivih bolezni. Opozorila sem takrat, da je že kar nekaj let staro opozorilo Svetovne zdravstvene organizacije, da so obvezni pregledi živilcev nesmiselni zaradi tega, ker ne morejo biti narejeni vsak dan. Narejeni so lahko nekajkrat na leto ali enkrat na leto, vse ostale dni v letu se pa lahko ta živila okuži in prenaša okužbo okoli do naslednjega pregleda. Zaradi tega opozarja Svetovna zdravstvena organizacija, ki je naredila analizo smiselnosti teh pregledov, da je mnogo bolj pametno denar vlagati v neprestano izobraževanje teh delavcev, da se držijo higienskih minimumov, ker samo s tem, da dvignemo njihovo zavest o tem, kakšno delo opravljajo in kako se zaščitijo, da se ne okužimo, lahko resnično preprečujemo epidemije nalezljivih bolezni tam, kjer ti ljudje delajo. Še enkrat opozarjam - sem tudi na odboru - v zdravstvu je še zelo zelo veliko neracionalnega. Verjamem, da je zelo preprosto zaslužiti denar, če imaš tam skupino prebivalstva, ki mora hoditi na preglede in mora te preglede plačevati. Mislim, da je mnogo mnogo bolj pametno, da usmerimo ta sredstva v vzgojo, pa tudi tja, kjer jih ne moremo zagotoviti zaradi tega, ker porabljamo sredstva za take preglede, za katere svetovni strokovnjaki trdijo, da so zapravljanje denarja. Zato predlagam, da tega amandmaja k 31. členu ne podpremo.</p>
            </sp>
            <sp xml:id="SDZ1-Redna-36-1995-11-16.sp5">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Jelinčič ima besedo.</p>
            </sp>
            <sp xml:id="SDZ1-Redna-36-1995-11-16.sp6">
               <speaker>ZMAGO JELINČIČ:</speaker>
               <p>Hvala za besedo in lep pozdrav. Ne morem se strinjati s tem, kar je povedala gospa Kožuhova in podpiram amandma Vlade iz preprostega razloga, ker mislim, da so pregledi nujno potrebni. Zavest ljudi, da bodo sami od sebe tako zelo razviti in tako zelo upoštevali vse higienske in druge norme, mislim, da je do tega še zelo daleč, predvsem pa mi tega v svojem življenju nikakor ne bomo dočakali. Mislim pa, da se da z določenimi pregledi izogniti marsikateri epidemiji, jo omejiti, tako da ne gre v širše razmere, predvsem pa je ta kontrola tudi psihični pritisk na tiste delavce, ki so zaposleni v teh sferah, kjer so potrebni ti pregledi. Svetovna zdravstvena organizacija ni rekla, da so pregledi nepotrebni, ampak je rekla, da je potrebno na področju osveščanja močno delovati, tako da pregledi ne bodo potrebni oziroma ne bi bili potrebni, vendar je to nekaj drugega. Do takrat so pa pregledi potrebni. Hvala.</p>
            </sp>
            <sp xml:id="SDZ1-Redna-36-1995-11-16.sp7">
               <speaker>PODPREDSEDNIK DR. LEV KREFT:</speaker>
               <p>Hvala. Gospa Pečan ima besedo in gospod Topler takoj za njo.</p>
            </sp>
            <sp xml:id="SDZ1-Redna-36-1995-11-16.sp8">
               <speaker>BREDA PEČAN:</speaker>
               <p>Hvala. Mislim, da bi bilo dobro, če bi predstavniki Vlade še enkrat obrazložili tisto, kar so mislili s tem amandmajem, vendar pa bi najprej povedala to, da Svetovna zdravstvena organizacija ni vezala nepotrebnosti pregledov z odvzemom materiala od oseb na osveščanje zaposlenih v 31. členu naštetih dejavnosti, temveč na to, da je pregled na kliconoštvo, kot temu rečemo, nepotreben, ker v tistem trenutku lahko človek, ki mu odvzamemo vzorec take ali drugačne vrste, ni kliconosec, že čez 3 dni pa je lahko. Take preglede pa se opravlja dvakrat na leto in bistvo problema je rešeno v 32. členu, kjer je v prvem odstavku zelo jasno napisano: "Če obstaja neposredna nevarnost za širjenje nalezljive bolezni, se obvezni pregledi lahko odredijo itd." Vedeti moramo, da tisti, ki ste kdaj koli delali v takih dejavnostih in videli, kaj se pravzaprav dogaja s temi obveznimi pregledi oseb, da je to dejansko izguba ne samo denarja, ampak tudi časa in da bi bilo bistveno bolj pomembno uvesti obvezno ponavljanje opravljanja higienskega minimuma, to je tečaja in izpita iz poznavanja in uporabe minimalnih higienskih ukrepov zato, da preprečujemo nesnažno ravnanje v takih objektih oziroma takih dejavnostih. Zato mislim, če bi šli še naprej v globlje sfere, bi prišli do tega, bom zelo radikalno rekla, da so ti pregledi pravzaprav namenjeni zgolj in samo temu, da nekatere dejavnosti v Sloveniji služijo denar, medtem ko so pa učinki tega nikakršni. Hvala.</p>
            </sp>
            <sp xml:id="SDZ1-Redna-36-1995-11-16.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vladimir Topler, izvolite.</p>
            </sp>
            <sp xml:id="SDZ1-Redna-36-1995-11-16.sp10">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! Le čevlje sodi naj kopitar. Vidim pa, da se tudi kopitarji tudi kar razlikujemo, ko se govori o stroki. Rad bi povedal, da je takšen 31. člen, ki ga je predlagala Vlada, podprl tako Strokovni svet pri ministrstvu, kot tudi vse sekcije Zdravniškega društva in da je torej stroka na strani tega, kar predlagala Vlada in da so tudi smernice WHO, v tej smeri, kar predlaga Vlada. Rad bi pa povedal, kar je tudi razvidno iz Poročevalca iz obrazložitve, da je v zadnjih 15. letih v Sloveniji zbolelo več kot 50.000 oseb. Povzročitelji oziroma klice, ki povzročajo nalezljive bolezni, pa so v večini epidemij laboratorijsko potrdili z brisov rok, žrela, nosa ter blata zaposlenih. Mislim, da je to argument, ki ga je upoštevala stroka in prav, da ga upoštevamo tudi mi. Zato amandma Vlade podpiram.</p>
            </sp>
            <sp xml:id="SDZ1-Redna-36-1995-11-16.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Dajem na glasovanje amandma o katerem je tekla razprava. Obrazložitev glasu gospa Mateja Kožuh-Novak. Izvolite.</p>
            </sp>
            <sp xml:id="SDZ1-Redna-36-1995-11-16.sp12">
               <speaker>DR. MATEJA KOŽUH-NOVAK:</speaker>
               <p>Moram reči, da se nimam za kopitarja oziroma, da se nimam za nestrokovnjaka na tem področju. Moram pa tudi to povedati, da jaz vseh teh mnenj profesionalnih združenj nisem videla.</p>
            </sp>
            <sp xml:id="SDZ1-Redna-36-1995-11-16.sp13">
               <speaker>PODPREDSEDNIK DR. LEV KREFT:</speaker>
               <p>Gospa Kožuhova, sedaj je čas za obrazložitev glasu, ne za replike.</p>
            </sp>
            <sp xml:id="SDZ1-Redna-36-1995-11-16.sp14">
               <speaker>DR. MATEJA KOŽUH-NOVAK:</speaker>
               <p>Zato bom glasovala proti temu amandmaju, ker sem bazirala na mnenju strokovnega kolegija Infekcijske klinike.</p>
            </sp>
            <sp xml:id="SDZ1-Redna-36-1995-11-16.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je ta amandma sprejet.</p>
               <p>Dajem v obravnavo in na glasovanje amandma k 32. členu. V drugem odstavku se črta besedilo "Ministrstva za zdravstvo" in nadomesti z naslednjim besedilom "minister, pristojen za zdravstvo". Predlagatelj je Vlada Republike Slovenije. Matično delovno telo amandma podpira. Želi kdo besedo? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta amandma sprejeli.</p>
               <p>S tem smo zaključili z amandmaji v tretji obravnavi. Preden dam na glasovanje zakon v celoti, sprašujem, če je potrebno pred tem glasovanjem še kaj povedati? <stage>(Ne.)</stage></p>
               <p>Dajem torej na glasovanje zakon v celoti. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA - PREDLOG ZAKONA O CARINSKI TARIFI, KI GA  IMAMO V DRUGI OBRAVNAVI</title>.</p>
               <p>Predložila ga je Vlada Republike Slovenije. Želi predstavnik Vlade besedo? Izvolite predstavnica Vlade seveda.</p>
            </sp>
            <sp xml:id="SDZ1-Redna-36-1995-11-16.sp16">
               <speaker>MAG. VOJKA RAVBAR:</speaker>
               <p>Spoštovani predsedujoči, spoštovane poslanke in poslanci! Državni zbor Republike Slovenije je predlog zakona o carinski tarifi v prvi obravnavi sprejel kot primerno podlago za pripravo zakona za drugo obravnavo. To je bilo konec januarja letošnjega leta. Pri pripravi zakona za drugo obravnavo je predlagatelj upošteval stališča in sklepe, ki jih je sprejel Državni zbor. V zvezi s tarifnim delom zakona je bilo opravljenih tudi več usklajevanj z Gospodarsko zbornico Slovenije, pri čemer so upoštevani skoraj vsi njeni predlogi. Ker so posamezna pristojna panožna združenja zastopala različne interese, je bil dosežen v večini primerov kompromisni predlog konkretne carinske stopnje. V primerih, ko pa to ni bilo mogoče doseči, pa je predlagatelj v skladu s stališčem upravnega odbora Gospodarske zbornice Slovenije upošteval predloge pristojnega združenja po proizvodnem principu. Na ta način se upošteva stališča zaščitne funkcije carin.</p>
               <p>Posebno pozornost je predlagatelj namenil tudi besedilnemu delu carinske tarife ter uskladil izrazoslovje z veljavnimi predpisi. Predlagatelj je v skladu s sklepi Državnega zbora poskušal doseči soglasje z Gospodarsko zbornico Slovenije o vsebini 5. člena predloga zakona. Kljub načelnemu soglasju glede celotnega sistema carinske zaščite nismo dosegli soglasja glede tehnične izvedbe tega sistema. Vlada namreč vztraja, da mora novi sistem carinske zaščite ostati pregleden, tako da bodo pogoji poslovanja za gospodarske subjekte za nekaj let znani in stabilni. To pomeni, da moramo iz sistema izločiti oziroma opustiti vse elemente arbitrarnega odločanja in administriranja ter nenehnega spreminjanja teh odločitev. S tem mislimo različne carinske obravnave istega blaga glede na to, kdo ga uvaža, trgovec ali proizvajalec oziroma zakaj in kako bo uporabljeno, repromaterial, končna potrošnja prebivalstva, orodje in drobni inventar in tako dalje. Gre predvsem za sedaj veljaven in večkrat arbitraren sistem potrdil Gospodarske zbornice Slovenije, da se določeno blago ne proizvaja v Sloveniji. Ni namreč jasno določenih kriterijev, ki se jih večina nepristransko tudi ne da določiti, kar seveda pušča odprt prostor za arbitrarno določanje in odločanje carinskih in drugih upravnih organov, kdaj se neko blago šteje za repromaterial, drobni inventar, opremo in tako dalje. Usmeritev Vlade je tudi, da se mora carinski sistem Slovenije prilagoditi pravilom, postopkom in na splošno ureditvi v Evropski uniji. S predlaganimi rešitvami v okviru 5. člena, ki so povzete po rešitvah iz regulative Evropske unije, bomo povsem uresničili zgoraj navedena načelna izhodišča. Po predlogih Gospodarske zbornice Slovenije pa konkretne realizacije teh načel ne bi bilo mogoče izvesti iz naslednjih razlogov. Gospodarskim subjektom ne bi bilo vnaprej znano za več kot eno leto pri katerih proizvodih bo načeloma predpisana uporaba znižane carinske stopnje, ali stopnje "prosto", ker se ne proizvajajo doma. Torej, ne bi vzpostavili trajnejših pogojev poslovanja oziroma pogojev uvoza, kot je to primer v Evropski uniji, kjer so znižanja določena za nedoločen čas do njihove ukinitve.</p>
               <p>Ponovno bi morali uvajati razlikovanje med proizvodi, ki se uporabljajo kot surovine in repromaterial, kot blago široke potrošnje ali kot pomožni material in drobno orodje, ter se ponovno zapletati v administriranje in arbitriranje pri mejnih primerih. Teh razlikovanj v razvitih tržnih gospodarstvih ne poznajo. Še posebej ne v Evropski uniji.  </p>
               <p>To razlikovanje bi morali uvesti zato, ker niso predvidena znižanja za blago široke potrošnje, ki se ne proizvaja doma. Po drugi strani pa je osnovna intenca predloga Gospodarske zbornice Slovenije, to je vgraditev razvojne komponente, ki se bo prilagajala potrebam in gibanju gospodarstva, v predlogu zakona v 5. členu že upoštevana.</p>
               <p>V kolikor bo prišlo do vzpostavitve domače proizvodnje za proizvode, ki jih trenutne ne proizvajamo, bo uporaba znižane stopnje ukinjena. Kjer bo pa prišlo do opuščanja domače proizvodnje, je v predlogu zakona predviden mehanizem carinskih kontingentov, ki se bo predvidoma uporabljal predvsem pri uvozu opreme. Posebno administriranje pri carinskih kontingentih v teh primerih ne bo potrebno, saj ne bo domače proizvodnje.</p>
               <p>Pripombo Gospodarske zbornice Slovenije k prvemu odstavku 5. člena zakona, da se predvidi možnost uvedbe carinskih kontingentov za uvoz opreme, je predlagatelj upošteval s tem, da je črtal definiranje namembnosti blaga, se pravi za predelavo, obdelavo ali dodelavo, za katerega se lahko določi carinski kontingent.  </p>
               <p>Predlagatelj pa je v pripravi predloga zakona za drugo obravnavo skoraj v celoti upošteval pripombe Sekretariata Državnega zbora za zakonodajo in pravne zadeve, kar je razvidno tudi iz njegovega mnenja k predlogu zakona za drugo obravnavo.</p>
               <p>Spoštovane poslanke in poslanci! Predlagam, da Državni zbor opravi danes drugo obravnavo predloga zakona o carinski tarifi ter ga zaradi nujnosti njegove uveljavitve s 1. januarjem 1996 uvrsti za tretjo obravnavo že za naslednjo, to je novembrsko sejo Državnega zbora, kar je tudi v skladu s sklepom Odbora za gospodarstvo tega zbora. Hvala lepa.</p>
            </sp>
            <sp xml:id="SDZ1-Redna-36-1995-11-16.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospa državna sekretarka; hkrati se vam pa opravičujem za zvoke in promet, ki je medtem potekal v dvorani Državnega zbora. Za želeti bi bilo, da bi današnja seja potekala vendarle, tako da bi se osredotočili na tisto točko dnevnega reda, ki jo trenutno obravnavamo in ne na bodoče, mogoče celo iz bodočih sej.</p>
               <p>Predlog zakona je obravnaval Odbor za gospodarstvo kot matično delovno telo. Prosim poročevalca odbora predsednika gospoda Ferija Horvata, da spregovori.</p>
            </sp>
            <sp xml:id="SDZ1-Redna-36-1995-11-16.sp18">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi, Odbor za gospodarstvo je obravnaval predlog zakona na dveh sejah dokaj podrobno. Pri tem želim še posebej poudariti, da je odbor od vsega začetka, že od prve obravnave vztrajal, da Vlada Republike Slovenije, konkretneje Ministrstvo za ekonomske odnose in razvoj in Gospodarska zbornica zelo temeljito obravnavata pripombe podjetij in njihovih združenj in da poskušata čimveč zadev, konkretnih pripomb na posamezne stopnje, na posamezne tarifne postavke uskladiti glede na to, da gre za strokovno zahtevno materijo, da gre za objektivno različne in dostikrat tudi nasprotujoče interese posameznih proizvajalcev oziroma posameznih branž in da je nujno potrebno tudi tarifne postavke usklajevati tako s pravili svetovne trgovinske organizacije kot tudi s pravili v okviru unije, ki jih sprejemamo, in z drugimi partnerji, s katerimi sklepamo dvostranske ali večstranske sporazume. Rezultat tega usklajevanja, ki moram reči, da je bilo dokaj dobro, kolikor smo ga lahko mi ocenili na odboru, je predlog amandmajev, ki jih imate v drugem poročilu. Predlagam, da te amandmaje tudi sprejmete. Moram pa takoj povedati še nekaj, glede katere je tudi važno, da jo imamo danes pred seboj. Po seji odbora še kar naprej prihajajo predlogi posameznih podjetij, pa tudi posameznih združenj in najbrž bodo še tudi naprej prihajali. Nekatera podjetja in nekatera združenja so hitro odreagirala, nekatera pač počasneje, imajo slabši refleks, ali pa niso prej pogledali zadev. Vendar nič ni zamujeno in predvsem bi zdaj v začetku želel predlagati, da ne bi tega uporabili kot argument, da bi odlagali ali pa prelagali obravnavo in sprejemanje zakona v drugi obravnavani, kajti utemeljene pripombe, ki so in se bodo še verjetno pojavljale, je možno še upoštevati do tretje obravnave. Časa je sicer malo, vendar nekaj časa je še vedno. In ker je ta člen, glede na amandmaje, ki jih bomo sprejeli, odprt, ga je možno še potem amandmirati tudi v času do tretje obravnave.</p>
               <p>Tako da bi predlagal, da to kar je danes na mizi, kar imamo predloge, da sprejmemo amandmaje in da se potem lahko pripravi zakon za tretjo obravnavo.</p>
               <p>V zvezi s 5. členom odbor ostaja, kot vidite, pri predlogu Vlade in podpira ta predlog, čeprav smo o tem vodili dosti razprav in čeprav je zaradi objektivnosti potrebno povedati, da je zbornica, ki je predvsem predlagala, da se ta člen spremeni, da se enke črta, da je imela precej argumentov, vendar nas ni dovolj prepričala, da bi res bila taka rešitev, kot jo predlaga zbornica, boljša, tako da predlagamo, da ostane vladna rešitev.</p>
               <p>In končno, prav v zvezi z dejstvom, da smo prišli v določeno časovno stisko, enkrat smo že predlagali odložitev in sprejeli odložitev carinskega zakona, prav zaradi tega, ker ta zakon ni bil tako daleč, da bi ga lahko sprejeli, predlagam, da sprejmemo po obravnavi sklep, ki ga imate na mizi, v skladu z drugim odstavkom 194. člena, ki izrecno pravi, da je tak sklep potrebno sprejeti, če hočemo v sorazmerno kratkem roku, po preteku najmanj sedmih dni, to je praktično na naslednji seji, obravnavati zakon v tretji obravnavi. Dejstvo je, da je samo še nekaj dni do konca leta in moramo sprejeti zakon, če ga hočemo s 1.1.1996 uveljaviti. Bilo bi zelo nerodno, če se to ne bi zgodilo, ne samo zato, ker bi to povzročilo določene dodatne administrativne zaplete in tudi stroške in težave tudi v gospodarstvu, ampak bi s tem prihajali tudi v težave v odnosu do Evropske unije in drugih, kjer moramo pravzaprav usklajevati tudi ta zakon in uveljaviti tudi nov carinski zakon z mednarodno sprejetimi pravili, pravili, ki smo jih tudi mi sprejeli. Hvala lepa.</p>
            </sp>
            <sp xml:id="SDZ1-Redna-36-1995-11-16.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Preden dam postopek naprej, želi proceduralno verjetno besedo gospod Tone Anderlič. Izvolite.</p>
            </sp>
            <sp xml:id="SDZ1-Redna-36-1995-11-16.sp20">
               <speaker>TONE ANDERLIČ:</speaker>
               <p>Predlagam Državnemu zboru, da to točko obravnava prihodnji torek preprosto zaradi tega, ker je nemogoče vsa opozorila, ki prihajajo in pa vse amandmaje, ki prihajajo sedaj na klop, obravnavati na način, da jih sprejemaš ali zavračaš, kajti s tem ta zakon direktno posega na trg, posega v gospodarske odnose, posega v privilegiranje ali deprivilegiranje posameznih dejavnosti in Državni zbor ne bi smel tega brez argumentov početi.</p>
               <p>Sam želim vse argumente poslušati in tudi vse amandmaje obravnavati na tak ali drugačen način. Predlagam sicer, če je mogoče, da je skrajni rok za vlaganje amandmajev do petka, da bi se potem lahko v ponedeljek opredelili do vseh amandmajev, ne da še zdaj prihajajo na mizo in bodo prihajali tudi naslednjič. V kolikor ta sklep ne bo sprejet, da se v torek nadaljuje, bom pač predlagal daljši odmor, da to pregledamo, kar je prišlo na mizo in da se do vseh teh stvari opredelimo. Hvala.</p>
            </sp>
            <sp xml:id="SDZ1-Redna-36-1995-11-16.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej na glasovanje dajem najprej proceduralni predlog, da to točko prekinemo in njeno obravnavo nadaljujemo v torek 21.11.1995. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da smo to točko odložili do torka, 21.11.1995.</p>
               <p>Mislim, da je s tem realiziran vaš proceduralni predlog, gospod Anderlič. Glede amandmajev pa ne moremo spreminjati poslovniških določb.</p>
               <p>S tem prehajam k <title>11. TOČKI DNEVNEGA REDA - DRUGA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VOJAŠKI DOLŽNOSTI</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Bomo počakali, ker smo nepričakovano spremenili temo, da lahko predstavnik Vlade zasede svoje mesto v dvorani.</p>
               <p>Izvolite, gospod Polajnar.</p>
            </sp>
            <sp xml:id="SDZ1-Redna-36-1995-11-16.sp22">
               <speaker>IGNAC POLAJNAR:</speaker>
               <p>Hvala, gospod predsednik. Spoštovane poslanke in poslanci! Kot vidite, je zadrega pri delovanju Državnega zbora vedno večja. Od včeraj naprej preskakujemo točke in na nek način sami sebi podstavljamo nogo. Če smo se dogovorili oziroma izglasovali dnevni red po vrsti, človek pričakuje, da bomo tudi delali tako. Če pa to ne velja, potem pa recimo: "Mi smo sicer sprejeli dnevni red po vrsti, kakor bo sledil, ampak to za nas ne velja in bomo skakali, kot se bo zdelo in kakršno bo vreme." Na tak način ni mogoče delati in mi sami sebi jemljemo ugled pred slovensko javnostjo. Zato razmišljam o nekem predlogu, pa ga ne bom tule dal, ker se bo spet reklo, da smo za to, da ne bi delali. Bilo bi pa racionalno, ko bi imeli nekaj časa med eno in drugo sejo. Če ne en dan, pa vsaj pol dneva, da bi si vsaj papirje zložili, če že drugega ne. Prosim pa predsedujočega, da poslanski skupini da pol ure odmora, da pregledamo vsa dopolnila k temu zakonu, ki je zdaj na dnevnem redu in bomo tudi za druge točke prosili za odmor, ker se preprosto drugače ne moremo v poslanski skupini dogovoriti, kaj in kako bomo glasovali. Opozarjam tudi na to, da pred začetkom Državnega zbora zasedajo odbori. Po koncu Državnega zbora zasedajo odbori in tudi odbori v bistvu ne morejo delati normalno. Tako preprosto ne moremo delati. Hvala.</p>
            </sp>
            <sp xml:id="SDZ1-Redna-36-1995-11-16.sp23">
               <speaker>PODPREDSEDNIK DR. LEV KREFT:</speaker>
               <p>Hvala, gospod Polajnar. Povsem podpiram te vaše besede. Vi veste, da smo izglasovali na dnevni red vrsto nepripravljenih točk, ki jih je treba pripraviti med sejo. To je tudi razlog za zasedanje odborov. Potem sproti spreminjamo vrstni red realizacije dnevnega reda. Sam delam po vrsti, razen, če Državni zbor odloči drugače. Pravkar je odločil drugače. Če vse to dodamo načinu dela, ki pomeni, da smo v resnici v neprestanem zasedanju od septembra do danes, kajti tistih dnevov, ko nimamo zasedanja, ne moremo šteti za odmor, ampak je to čas, ko intenzivno delajo vsak dan skorajda vsi odbori naenkrat, je to situacija, ki, če drugega ne, terja, da odobrim pol ure odmora in bomo delo nadaljevali ob 11.30 uri, kar bo omogočilo tudi predstavniku Vlade za 11. točko dnevnega reda, da pride v Državni zbor. Delo torej nadaljujemo ob 11.30 uri.</p>
            </sp>
            <stage type="time">(Seja je bila prekinjena ob 10.52 uri in se je nadaljevala ob 11.36 uri.)</stage>
            <sp xml:id="SDZ1-Redna-36-1995-11-16.sp24">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo z zasedanjem Državnega zbora in seveda preden preidemo k temu nadaljevanju, prosim, da najprej ugotovimo prisotnost v dvorani. Ugotavljamo prisotnost v dvorani! Ugotavljamo prisotnost! Še vedno ugotavljamo prisotnost, še ni prepozno. <stage>(54 prisotnih.)</stage> Ugotavljam, da je Državni zbor sklepčen in lahko odloča. Sprašujem najprej gospoda Polajnarja, če želi v imenu svoje poslanske skupine besedo? Jaz vem, da je predlog, ki ga je dal, bil v resnici predlog v korist vseh poslanskih skupin. Vračam se k <title>PREDLOGU ZAKONA O SPREMEMBAH IN DOPOLNITVAH ZAKONA O VOJAŠKI DOLŽNOSTI - 11. TOČKA DNEVNEGA REDA</title>, druga obravnava. Predlog zakona, kot ste zdaj slišali, je v obravnavo predložila Vlada Republike Slovenije in zdaj, ko imamo zastopnika Vlade, ga sprašujem, če želi besedo? Besedo ima gospod Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp25">
               <speaker>MIRAN BOGATAJ:</speaker>
               <p>Spoštovani zbor! Jaz bi se najprej opravičil, ker nisem bil prisoten v trenutku, ko ste sejo prekinili, ker sem bil na seji Vlade. Vlada je po sprejemu sprememb zakona o vojaški dolžnosti v prvi obravnavi temeljito proučila vse pripombe, stališča, ki jih je Državni zbor tedaj sprejel in vam predložila zakon v drugo obravnavo z dodatnimi štirimi amandmaji.</p>
               <p>Kje so osnovne spremembe in kaj smo vse vgradili v besedilo, pripravljeno in predloženo za drugo obravnavo. Najprej smo upoštevali vse predloge in pripombe sekretariata Državnega zbora za pravna vprašanja. Razen določbe oziroma pripombe k 13. členu, ki je šla v tej smeri, da se vojaška dolžnost izvršuje tudi v policiji. Skladno z zakonom o obrambi se vojaška dolžnost izvršuje izključno v slovenski vojski in enotah za zveze, ki so organizirane kot vojaška formacija. V zakonu o policiji pa bo urejeno usposabljanje za delo v rezervni sestavi policije in tja se bodo državljani razporejali na podlagi delovne dolžnosti.</p>
               <p>Prav tako nismo mogli upoštevati predloga, naj bi se 71. člen obstoječega zakona črtal, ki ureja uporabo zakona o vojaški dolžnosti za vse osebe, vpisane v vojaško evidenco. Dejstvo je, da je bil ta zakon sprejet 1991. leta in tedaj smo imeli v vojaški evidenci tudi tiste, ki kasneje niso dobili slovenskega državljanstva. In vse te takratne prebivalce Slovenije smo seveda iz vojaške evidence črtali. Zakon velja samo za slovenske državljane in zato je bilo potrebno ta 71. člen črtati.</p>
               <p>V skladu s stališčem Državnega zbora, da je potrebno proučiti možnost, da se vojaškemu obvezniku zagotovi oziroma omogoči možnost udeležbe pri verskih obredih v času opravljanja vojaške službe, smo dopolnili 2. člen predloga zakona, in sicer, tako da smo povzeli skladno z 41. členom ustave obstoječe izvedbeno navodilo oziroma izvedbeni predpis v zakonu o vojaški dolžnosti. Proučili smo tudi možnost, da bi skrajšali rok za nabornike za vlaganje prošnje za priznanje ugovora vesti. Ta je sedaj 15 dni in glede na to, da zakon razširja možnost ugovora vesti na celoten čas trajanja vojaške dolžnosti, smo ocenili, da bi s tem bistveno posegali v načrtno izvajanje nabora in tega predloga Vlada ni mogla upoštevati.</p>
               <p>Proučili smo tudi predlog, da se skrajša rok za odločanje o prošnji za ugovor vesti v času trajanja vojaškega roka. Ta rok smo sedaj skrajšali na polovico.</p>
               <p>Dopolnili smo tudi 18. člen, in sicer s tem, da vojaški obveznik izrazi željo, kje bi rad opravljal nadomestno civilno službo. Pristojna komisija to upošteva, če je le mogoče.</p>
               <p>Proučili smo tudi mnenje, naj bi se razširila določba, ki ureja, kje se vse opravlja nadomestna civilna služba. Dejstvo je, da je izhodišče za to ureditev v 123. členu ustave in dejstvo je, da je v drugem odstavku 6. člena zakona o obrambi to eksplicitno določeno, zato je taka določba povzeta tudi v predlog zakona. Nesporno pa je, da se bo ta nadomestna civilna služba lahko opravljala v nevladnih organizacijah kot je Karitas, Rdeči križ in podobne organizacije, ki se vključujejo v zaščito in reševanje v najširšem smislu.</p>
               <p>Proučili smo tudi pobudo, naj bi se v tem zakonu ne urejalo usposabljanje tistih za zaščito in reševanje, ki jim je priznan ugovor vesti v času, ko so zavezani vojaški službi v rezervni sestavi. Dejstvo je, da 123. člen ustave določa, da tistemu, ki mu je priznan ugovor vesti, je treba omogočiti, da sodeluje pri obrambi države na drug način in v zakonu o varstvu pred naravnimi in drugimi nesrečami je zelo natančno določeno katere vse te sile so in kakšen obseg je tega področja, ter obenem, da je to humanitarna dejavnost. Podobne določbe so tudi v področnih zakonih in bo to tudi odločitev in predlog, ki ga je Državni zbor že sprejeli, to je že omenjeni drugi odstavke 6. člena zakona o obrambi.</p>
               <p>Dano je bilo tudi stališče, naj se prouči možnost, da komisije ne bi preverjale, ali obstajajo razlogi za priznanje ugovora vesti, ampak bi se vojaški obvezniki svobodno odločali, ali bodo opravljali vojaško dolžnost, ali pa nadomestno civilno službo.</p>
               <p>Ponovno smo proučili prakso in ureditev v večini držav, ki prizna ugovor vesti vojaški dolžnosti. Tudi tam, kjer je nadomestna civilna služba bistveno daljša, ali pa precej daljša kot je vojaški rok, imajo urejen postopek za preverjanje. Razlike so samo v tem, pri katerem državnem organu takšne komisije delujejo, ki preverjajo prošnje.</p>
               <p>V okviru tega smo proučili tudi razmišljanje v Državnem zboru, češ naj bi podaljšali nadomestno civilno službo. Enega od takih amandmajev je podprl tudi matični odbor za obrambo. Dejstvo je, da v zadnjih letih, odkar je uvedena nadomestna civilna služba, je bila le ta izenačena z dolžino vojaškega roka in Vlada ocenjuje, da njeno podaljševanje ne bi bilo smotrno.</p>
               <p>S predlaganimi amandmaji samo glede na zakonske spremembe v tem času, ali pa že sprejete zakone v tem času, odkar je bil ta predlog zakona vložen, dopolnjujemo oziroma izpopolnjujemo besedilo zakona.</p>
               <p>In predlagam, spoštovani Državni zbor, če bo predlog tega zakona sprejet v drugi obravnavi, da se ga obravnava v tretji obravnavi na 37. seji, glede na to, da je Ustavno sodišče s svojim sklepom naložilo njegovo uskladitev v tem letu. Hvala lepa.</p>
            </sp>
            <sp xml:id="SDZ1-Redna-36-1995-11-16.sp26">
               <speaker>PODPREDSEDNIK DR. LEV KREFT:</speaker>
               <p>Hvala. Predlog zakona je obravnaval Odbor za obrambo kot matično delovno telo. Ali želi predsednik odbora besedo? Besedo ima gospod Jožef Kopše.</p>
            </sp>
            <sp xml:id="SDZ1-Redna-36-1995-11-16.sp27">
               <speaker>JOŽEF KOPŠE:</speaker>
               <p>Odbor za obrambo je na 43. seji kot matično delovno telo obravnaval predlog zakona o spremembah in dopolnitvah zakona o vojaški dolžnosti, ki ga je v drugo obravnavo predložila Vlada Republike Slovenije. Odboru so bili poleg predloga zakonskega besedila za drugo obravnavo predloženi še amandmaji Vlade Republike Slovenije in poslanskih skupin Slovenske nacionalne desnice, Združene liste, skupine poslancev s prvopodpisano Viko Potočnik in Levom Kreftom, poslanke Slovenskih krščanskih demokratov gospe Nade Skuk ter poslanke Slovenske ljudske stranke Irene Oman. Odbor se je tudi seznanil z mnenjem Sekretariata za zakonodajo in pravne zadeve. Odbor se je seznanil tudi s stališči in pripombami svetovalne agencije <stage>(HELP)</stage> in s stališči in pripombami strokovnega sveta in izvršnega odbora Zveze društev za cerebralno paralizo Slovenije. Odbor je ugotovil, da je predlagatelj upošteval odločitve Državnega zbora, sprejete v prvi obravnavi. Odbor je upoštevajoč mnenje sekretariata ugotovil, da so v predlogu zakona zajete vse pripombe, ki jih je sekretariat podal v predhodni obravnavi oziroma jih je predlagatelj v obrazložitvi navedel. Zakaj jih ni mogel upoštevati, je druga stvar. Sekretariat za zakonodajo in pravne zadeve v svojem mnenju nima načelnih pripomb ustavne ali pravno sistemske narave. Odbor je ocenil predloženo zakonsko besedilo kot primerno za drugo obravnavo ter predlaga Državnemu zboru, da ga obravnava na svoji 36. seji. V zvezi z odločbo Ustavnega sodišča Republike Slovenije z dne 25.5.1995, s katero le ta nalaga, da se 42. člen zakona o vojaški dolžnosti do 1.10.1995 uskladi z veljavno ustavo, po kateri je ugovor vesti mogoče uveljavljati ves čas trajanja vojaške dolžnosti, ne pa zgolj ob naboru, kot to določa veljavni zakon o vojaški dolžnosti, je odbor ob obravnavi predloga zakona o spremembah in dopolnitvah zakona o vojaški dolžnosti - druga obravnava, sprejel naslednji ugotovitveni sklep: Odbor ugotavlja, da neposredna razveljavitev in izpodbijanje zakonske določbe ne bi rešila ničesar, saj bi bilo celo tistim, ki sedaj imajo to pravico po veljavnem zakonu, preprečeno njeno izvajanje. Očitno gre za potrebo, da se obstoječa pravna ureditev čimprej nadomesti z novo, skladno z ustavo. Odbor ugotavlja, da je predlagatelj z vidika navedene odločbe Ustavnega sodišča k predlogu zakona o spremembah in dopolnitvah zakona o vojaški dolžnosti upošteval in nadomestil prejšnjo pravno ureditev in jo tako uskladil z veljavno ustavno ureditvijo. Odbor prav tako ugotavlja, da glede na čas vložitve predloga zakona za drugo obravnavo te odločbe ni bilo mogoče realizirati do 1.10.1995, marveč bo to mogoče z manjšim časovnim zamikom. Odbor je ugotovil, da je predlog zakona o spremembah in dopolnitvah zakona o vojaški dolžnosti - druga obravnava, primerna podlaga za obravnavo v Državnem zboru in pozval predlagatelja, da po obravnavi in sprejetju predloga zakona v Državnem zboru čimprej predloži zakon za tretjo obravnavo. Obrazložitev smo prej slišali od sekretarja obrambnega ministrstva.</p>
               <p>Ob obravnavi posameznih členov predloga zakona so člani odbora ugotovili, da je Vlada predložila amandmaje, s katerimi se je odzvala na pripombe sekretariata. Ob obravnavi posameznih amandmajev se je odbor, upoštevajoč razpravo ter dodatna pojasnila članov Vlade ter ostalih vlagateljev amandmajev, do njih opredelil. Odbor je podprl amandmaje, dane k 4., 8., 13. in 37. členu, amandma poslanske skupine Slovenske nacionalne desnice k 9. in 14. členu, amandma gospe Nade Skuk, poslanke Slovenskih krščanskih demokratov k 9. členu, amandma skupine poslancev Vika Potočni, Lev Kreft k 16. členu pod a) v prilogi. Odbor ni podprl amandmajev skupine poslancev gospe Vike Potočnik, gospoda Leva Krefta k 1., 5. in 17. členu, 18., 19. in 20. členu, amandmaja Nade Skuk, poslanke Slovenskih krščanskih demokratov k 2. členu. Odbor ni podprl amandmaja Irene Oman, poslanke Slovenske ljudske stranke k 17. členu. Navedeni amandma po mnenju sekretariata po svoji vsebini sodi med prehodne določbe, potrebno pa ga je tudi ustrezno preoblikovati. Odbor je predhodno podprl vsebinsko najbolj oddaljen amandma k 16. členu, zato kot brezpredmetnega ni obravnaval amandmaja Irene Oman, poslanke Slovenske ljudske stranke in poslanske skupine Združene liste k tistemu členu. Odbor je oblikoval naslednje amandmaje k 4. členu: v četrtem odstavku se pika nadomesti s podpičjem, za besede "razen podatkov o služenju vojaškega roka in opravljanju vojaške službe, ki se hranijo trajno." Obrazložitev: v zvezi z uveljavljanjem pravic iz naslova pokojninskega in socialnega zavarovanja je potrebno hraniti nekatere podatke v zvezi z izvrševanjem vojaške dolžnosti trajno. Gre predvsem za uresničevanje pravic v zvezi z odkupom pokojninske dobe in podobno. V teh primerih se pravice državljanov dokazujejo ali preverjajo z vojaško knjižnico oziroma s podatki iz vojaške evidence.</p>
               <p>K 10. členu: besedilo 23. člena se spremeni, tako da se glasi: "Vojaški rok se služi v vojaških enotah ali zavodih. Temeljno usposabljanje za določene vojaške evidenčne dolžnosti se lahko izvaja tudi izven vojaških centrov. Programe usposabljanja iz prejšnjega odstavka predpisuje minister za obrambo." Obrazložitev: z navedenim amandmajem se osnuje dikcija predloga zakona o spremembah in dopolnitvah zakona o vojaški dolžnosti, pa tudi z zakonom o obrambi, ki konstantno uporablja stavčno zvezo "vojaška enota ali zavod".</p>
               <p>K 31. členu. V 31. členu se v drugem odstavku za četrto točko doda besedilo: "50. člen, prvi odstavek 64. člena". Obrazložitev: amandma je potreben zaradi navedbe določb materialnega dela zakona.</p>
               <p>V odboru smatramo, da je zakon v drugi obravnavi v neki meri seveda s predloženimi amandmaji, ki so bili izglasovani, in s tistimi, ki niso bili in so še stvar razprave, in bi eventualno v Državnem zboru, če predlagatelj ne bo odstopil od njih, bili primerni za to obravnavo in upam, da bomo obravnavali to korektno in trezno. Hvala lepa.</p>
            </sp>
            <sp xml:id="SDZ1-Redna-36-1995-11-16.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage></p>
               <p>Prehajamo torej na obravnavo in odločanje o posameznih členih predloga zakona in dajem najprej na glasovanje proceduralni sklep, da bomo ob koncu obravnave členov, h katerim so vloženi amandmaji, skupno obravnavali in glasovali o vseh tistih členi, h katerim ni bil vložen noben amandma. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo proceduralni sklep sprejeli.</p>
               <p>Dajem v obravnavo 1. člen z amandmajem, ki se glasi: 1. člen predloga zakona se v celoti črta, tako da ostane besedilo 4. člena zakona o vojaški dolžnosti <stage>(Uradni list RS, št. 18/91)</stage> nespremenjeno. Predlagatelj je skupina poslancev s prvopodpisanima Viko Potočnik in Levom Kreftom. Vlada ne podpira. Odbor za obrambo ne podpira. Želi kdo besedo? <stage>(Ne.)</stage></p>
               <p>Ugotavljam, da ne in dajem ta amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da je ta amandma sprejet.</p>
               <p>S tem smo 1. člen zakona v celoti črtali in o njem ni potrebno glasovanje.</p>
               <p>K 2. členu zakona je vložen amandma, ki se glasi: doda se nov drugi odstavek, ki se glasi: "V vojnem in izrednem stanju se mora vojaškemu obvezniku zagotoviti versko oziroma duhovno oskrbo v okviru poveljstva, enote ali zavoda." Drugi odstavek postane tretji odstavek. Predlagateljica je gospa Nada Skuk. Vlada in Odbor za obrambo amandmaja ne podpirata. Želi kdo besedo? Gospa Nada Skuk, izvolite.</p>
            </sp>
            <sp xml:id="SDZ1-Redna-36-1995-11-16.sp29">
               <speaker>NADA SKUK:</speaker>
               <p>Hvala za besedo. Ta amandma v bistvu sledi stališčem, ki so bila sprejeta na prvi obravnavi, in sicer, da je treba zagotavljati versko oziroma duhovno oskrbo tudi vojaškim osebam in tukaj poudarjam, da ne gre za versko vzgojo, kot je bilo tudi že pri stališčih napačno nekje razumljeno, in sicer konkretno v tem amandmaju gre za to, da bi preprečili, kot je bilo do sedaj napisano, da v neposredni vojaški nevarnosti oziroma ko je na služenju tik pred neko nevarnostjo, ne bi imel možnosti opraviti svojih običajev v skladu s prepričanjem. Mislim, da je to nečloveško in bi bilo treba omogočiti, da damo možnost tem mladim, da to opravijo, kot sem že v prejšnjih obrazložitvah in tudi v obrazložitvi amandmaja povedala, je to tudi v obrambni vojni za Slovenijo bilo ugotovljeno, da je zelo dobro vplivalo na psihično pripravljenost vojakov in bi bilo prav, da se to ohrani, ne pa da se s takim členom kot je, oži, zato smo dodatno dali ta odstavek, da bi ta zagotovitev bila popolno uveljavljena. Zato predlagam, da podpremo ta amandma. Na odboru je bilo prepričanje drugačno. Izrazilo se je veliko nestrpnosti do drugih verstev, do drugih narodnosti, na kar pa ne moremo pristati, saj po naši ustavi imajo vsi pravico do lastne vesti, do lastnih verskih prepričanj in takim moramo, če smo jih sprejeli za svoje državljane, vsem enako omogočiti, da v skladu s svojim prepričanjem, tudi v vojski lahko opravijo duhovno oskrbo. Hvala lepa.</p>
            </sp>
            <sp xml:id="SDZ1-Redna-36-1995-11-16.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Štefan Matuš, potem še gospod Bogataj.</p>
            </sp>
            <sp xml:id="SDZ1-Redna-36-1995-11-16.sp31">
               <speaker>ŠTEFAN MATUŠ:</speaker>
               <p>Gospod predsedujoči, spoštovani, hvala za besedo. Vendarle, kolegica Nada, moram zavrniti vaše mnenje o neki nestrpnosti in tako dalje. Moram reči, da je vaš amandma načeloma pravzaprav sprejemljiv, saj bi rekel, da nekako dograjuje 2. člen predloga zakona. Vendarle pa je, po mojem mnenju, nedorečen, saj posplošuje neko duhovno oskrbo v času vojne nevarnosti oziroma vojne za primer, ko taka duhovna oskrba s strani neavtohtonih religij v slovenskem prostoru lahko pomeni politično delovanje. Ali je to možno ali ni, pravzaprav ocenite sami, vendarle politično delovanje, ki je lahko tudi proti interesom slovenske države. Recimo, če dam za primer: v tem trenutku bi verjetno bila vprašljiva taka oskrba, recimo, za pravoslavno versko opredelitev. Zakaj? Pravoslavna verska opredelitev oziroma pravoslavna cerkev v tem trenutku še vedno podpira velikosrbski ekspanzionizem. To sem dal samo kot primerjavo, vendarle bi se ta zadeva v določenem trenutku lahko tudi politično izkoristila. Sicer se bom glasovanja o tem amandmaju vzdržal, vendar je to en resnih razmislekov. Predlagal sem vam, da amandma natančneje opredelite, vendar tega pač niste hoteli storiti, ker zagovarjate neko drugo načelo. Ne bom se spuščal v to, ali je to pravica ali ni, vendarle z zakonom urejujemo v tem trenutku neke določene zadeve. Hvala lepa.</p>
            </sp>
            <sp xml:id="SDZ1-Redna-36-1995-11-16.sp32">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Bogataj se je javil. Ali želite, da najprej teče razprava? Izvolite, gospod Zmago Jelinčič ima besedo.</p>
            </sp>
            <sp xml:id="SDZ1-Redna-36-1995-11-16.sp33">
               <speaker>ZMAGO JELINČIČ:</speaker>
               <p>Hvala lepa. Gre v bistvu zgolj za pojasnitev terminov, ki jih zelo često slišim tukaj notri. Govori se o avtohtonih religijah v Sloveniji. V Sloveniji ni avtohtone religije. Slovenci, avtohtoni prebivalci Slovenije smo bili oziroma so bili monoteisti oziroma mnogobožci. V 8. stoletju smo Slovenci prevzeli krščanstvo, kar je zgodovinsko dejstvo. Lahko bi bila pa religija kvečjemu neavtohtona ampak avtokefalna. Avtokefalne religije pa mi nimamo zato, ker je komanda slovenske rimskokatoliške cerkve v Vatikanu. To se pravi, ne more biti avtohtona religija in zato bi prosil vse razpravljavce, naj ne govore o avtohtonih religijah, ampak naj govore o religijah. O avtokefalnosti slovenske cerkve, mislim, pa bi bilo smiselno razpravljati, ker za to absolutno imate vso mojo podporo, da bi bila komanda v Sloveniji za slovensko cerkev. Hvala.</p>
            </sp>
            <sp xml:id="SDZ1-Redna-36-1995-11-16.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Dajem besedo gospodu Miranu Bogataju.</p>
            </sp>
            <sp xml:id="SDZ1-Redna-36-1995-11-16.sp35">
               <speaker>MIRAN BOGATAJ:</speaker>
               <p>Spoštovani zbor! Določba 2. člena v prvem odstavku, ki ga predlaga Vlada, je tako široka, da zajema tako vojno kot tudi izredno stanje. Zakaj? Zato, ker govori, da imajo vojaški obvezniki med opravljanjem vojaške službe, se pravi v miru med služenjem vojaškega roka v rezervni sestavi, kadar so na vojaških vajah, kot tudi, kadar so vpoklicani v vojaško službo, pravico do nemotenega izpovedovanja svoje vere in tako kot večina držav, predlagamo ureditev, da se lahko po svoji volji udeležujejo verskih obredov, kadar jim to vojaška služba le omogoča. Zato tudi odklonilno mnenje Vlade. Hvala.</p>
            </sp>
            <sp xml:id="SDZ1-Redna-36-1995-11-16.sp36">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Polajnar, potem gospod Jelinčič, potem pa še gospa Nada Skuk.</p>
            </sp>
            <sp xml:id="SDZ1-Redna-36-1995-11-16.sp37">
               <speaker>IGNAC POLAJNAR:</speaker>
               <p>Hvala, gospod predsedujoči. Najprej kratka replika gospodu Jelinčiču, ki pravi, naj bi imeli "avtokefalno" cerkev. Moram ga opozoriti, da katoliška cerkev v neki državi ne more biti "avtokefalna", ker je to v nasprotju z načelom katoliške cerkve. Katolištvo pomeni prav to - vesoljnost. Toliko v pojasnilo, če tega še ne ve. Kar se pa tiče tega, kar je zdaj gospod državni sekretar govoril, moram pa reči - pravi, da se lahko udeležujejo. Seveda lahko, samo v vojnem času ali izrednih razmerah, je vprašanje, koliko je to res lahko. Koliko bo možnosti za to, da bi se recimo vojak udeleževal verskih obredov, ki ne bodo v enoti, ampak so izven enote in naš predlog gre v to smer, da se takrat v enotah zagotovi verska oskrba, ne politična oskrba na verski osnovi, ampak duhovna oziroma verska oskrba. Za to gre in naše prepričanje je, da bi taka duhovna oskrba v takem času pripomogla tudi k utrjevanju in navsezadnje tudi k boljši vojni pripravljenosti enot. Hvala.</p>
            </sp>
            <sp xml:id="SDZ1-Redna-36-1995-11-16.sp38">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Jelinčič.</p>
            </sp>
            <sp xml:id="SDZ1-Redna-36-1995-11-16.sp39">
               <speaker>ZMAGO JELINČIČ:</speaker>
               <p>Najprej se opravičujem. Uporabil sem napačen izraz. Rekel sem monoteisti. Moral bi reči politeisti, tako da ne bi bilo tukaj napak. Kar se pa tiče avtokefalnosti rimskokatoliške cerkve. Gospod Polajnar, saj se rimskokatoliška cerkev tudi posodablja, vsaj poskusi so, da bi se posodobila. Pa naj sprejme te principe, kot jih ima evangeličanska oziroma protestantska cerkev, ki ima v vsaki državi svojega verskega poglavarja. Hvala.</p>
            </sp>
            <sp xml:id="SDZ1-Redna-36-1995-11-16.sp40">
               <speaker>PODPREDSEDNIK DR. LEV KREFT:</speaker>
               <p>Hvala. Gospa Skuk ima besedo.</p>
            </sp>
            <sp xml:id="SDZ1-Redna-36-1995-11-16.sp41">
               <speaker>NADA SKUK:</speaker>
               <p>Hvala za besedo. Glede na razpravo gospoda Matuša mu moram kot v odgovor povedati, ker je namigoval oziroma govoril o nekaterih stvareh ali načelih, ki jih nisem tu zagovarjala in bi še enkrat rada poudarila, da zagovarjam ustavno načelo. To naj si ga prebere vsak sam v ustavi. Glede izrekanja in glede svobode izrekanja, vesti, vere itd. bi pa samo toliko rekla predstavniku Vlade, da je treba to tudi operacionalizirati, da je to možno, ker samo, da si ti misliš, pa da ti nobeden ne prepreči, da si tako misliš, to ne pomeni, da imaš svobodo izrekanja, ker določena verstva imajo tudi določene obrede, ali pa bi rekla, določene postopke, s katerimi izraža to svoje izrekanje. In k temu sledi ta amandma, da je treba to dopustiti, ker v primeru, kot je že gospod Polajnar razložil, da ne more, in jasno je, da ne moreš oditi od svoje dolžnosti, pa je treba dovoliti, da lahko pride poklicani za opravljanje te duhovne oskrbe za tisti čas do tega človeka. In tudi, še enkrat poudarjam, tako kot je gospod Polajnar gospodu Matušu, da jaz ne pristajam na razprave, da bodo duhovniki spodbujali k uporu proti državi, da bodo spodbujali k ideološki ali kakršnikoli nestrpnosti, si ne bi upala v razpravah tako razpravljati. Zato bi rada poudarila, da to ni namen tega amandmaja in ne razpravljati v drugo smer in pozabiti, kaj sploh pomeni duhovna oskrba. Hvala lepa.</p>
            </sp>
            <sp xml:id="SDZ1-Redna-36-1995-11-16.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Prehajamo h glasovanju. Pred tem bom pa sam obrazložil svoj glas. Hvala za besedo.</p>
               <p>Sam bom iz osebnega stališča ta amandma podprl. Člen, na katerega se nanaša, govori o obveznikovi pravici, ne pa o obveznosti države do obveznika. Poleg tega govori o vsakršnem stanju, ne pa posebej o vojnem in izrednem stanju. Verjetno se strinjamo, da je vojno in izredno stanje vsaj izredno stanje. Zakon, ki pomeni skrajno terjatev države od posameznika, namreč pripravljenost na žrtvovanje samega sebe, terja od posameznika tisto, kar se pravzaprav v imenu nepravnega, neustavnega reda ne bi smelo terjati. Posameznik je vrednota pred državo in nad njo, ker jo vedno presega s svojimi potrebami, natančno v tem duhovnem, ali če hočete, učeno rečeno, transcendenčnem smislu, ki ga seveda bodisi ima, ali ga nima. Ga priznava, ali ga ne priznava, ampak to je njegova osebna zadeva. Verska oziroma duhovna oskrba je nekaj, kar je po mojem mnenju država dolžna zagotoviti v vojnem ali izrednem stanju, če le more. Verjetno vemo, kaj pomeni začetek nekega stanja, in zato se mi zdi potrebno, da v zakonu tako obveznost zagotovimo. In če bi v svojo obrazložitev vključil vprašanje avtokefalnosti, moram reči, da zagotovo je avtokefalen vsak posameznik, če to ve, ali če tega ne ve. Ker je seveda to slednje, da tega ne ve, v vojni, ko kot vemo, ljudje izgubijo glavo in korakajo tako kot zveni trobenta, zelo pogosto. Zato bom torej ta amandma podprl. Hvala lepa.</p>
               <p>Želi še kdo obrazložiti svoj glas? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje 2. člen v celoti. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo ta člen sprejeli. V obravnavo dajem 4. člen ter amandmaje, ki jih imate v pregledu, dva sta, in tretjega, ki ga je dodatno vložila poslanska skupina Socialdemokratske stranke Slovenije. O tem, ki je bil dodatno vložen in ga nimate v pregledu, bomo tudi najprej glasovali, kajti ta amandma predlaga: tretji odstavek na novo predlaganega 4. člena se v celoti črta. V pregledu pa imamo najprej amandma: v četrtem odstavku se pika nadomesti z vejico in doda besede "razen podatkov o času trajanja vojaškega roka in upravljanja vojaške službe, ki se hranijo trajno." Predlagatelj je Odbor za obrambo, Vlada ta amandma podpira in pod b): v četrtem odstavku se pika nadomesti s podpičjem in doda besede "razen podatkov o služenju vojaškega roka in opravljanja vojaške službe, ki se hranijo trajno." Predlagatelj je Vlada, Odbor za obrambo pa ne podpira, ker povzema v prejšnjem amandmaju. Ali želi kdo besedo o teh treh amandmajih? Izvolite, gospod Pukl.</p>
            </sp>
            <sp xml:id="SDZ1-Redna-36-1995-11-16.sp43">
               <speaker>VITODRAG PUKL:</speaker>
               <p>Hvala za besedo, gospod predsedujoči. Spoštovani zbor! Naša poslanska skupina je vložila amandma k 4. členu in predlaga črtanje tega člena v celoti. Ne vem, ali naj obrazlagam svoj glas, ali lahko povem, da bom ta amandma podprl. Opozoril bi spoštovani zbor, da naši amandmaji - da ne bom za vsak amandma hodil obrazlagati - urejajo pravzaprav 3 sklope vprašanj. Eno je odnos Ministrstva za notranje zadeve, to je oborožene policije in vojske in tu menimo, da je v skladu z resolucijo, katero so sprejeli o državni varnosti in pa v skladu z mednarodno deklaracijo o policiji, da se lahko vojska služi samo v vojski in da je treba to ločiti. Policija ne more imeti vojaških funkcij in v tem smislu so pač predlagali te amandmaje. Druga skupina je, da bi se lahko tistim, ki se odločajo za služenje civilnega roka, omogočalo, da si sami izberejo civilno ustanovo, ki je pogodbeno vezana z državo, kjer bi to opravili. Gre namreč za to, da je veliko bolj učinkovito in tudi v skladu s humano prakso tega načina služenja, da se omogoči oporečniku, da koristi tam, kjer ga pač ne samo veseli, ampak kjer čuti, da je lahko koristen. Tretja skupina amandmajev samo nekoliko precizira pristojnosti z ozirom na samo organizacijo. Mi ocenjujemo kot izredno premisleka vredno to, da se res odločimo, da razčistimo odnos med oboroženo policijo in vojsko. Če smo sprejeli resolucijo o državni varnosti in če obstojajo mednarodni predpisi, potem lahko vojsko služi in ima rezervni sestav samo Slovenska vojska, medtem ko ima policija svoje specifične naloge, ki jih ima gotovo že zadosti in ne more opravljati vojaških zadev. Hvala.</p>
            </sp>
            <sp xml:id="SDZ1-Redna-36-1995-11-16.sp44">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod dr. Jože Pučnik, izvolite.</p>
            </sp>
            <sp xml:id="SDZ1-Redna-36-1995-11-16.sp45">
               <speaker>DR. JOŽE PUČNIK:</speaker>
               <p>Spoštovani! Kar zadeva amandma k 4. in 8. členu se pridružujem utemeljitvi gospoda Pukla, bi pa mogoče poudaril samo eno stvar. Za demokratične države je značilno, da poskušajo svoj represivni material - to se pravi, svoje represivne instrumente - tudi sistemsko kontrolirati. Oblika sistemske kontrole represivnih aparatov države je v tem, da jih poskuša razdvajati. Namen tega je, da se ne bi na kateremkoli področju legitimnih institucij države pojavila prevelika koncentracija ali pa oblike sodelovanja, ki bi pod neugodnimi političnimi pogoji lahko privedle do tega ali onega oškodovanja načel pravne države. Smisel naših amandmajev obstoja v tem, da se ta dva represivna resorja tudi na tem področju ločujeta in predvsem, da se poudari razlika med policijskimi dolžnostmi v pravni državi, med policijskimi kompetencami v pravni državi, ki jih določa posebna zakonodaja, in na drugi strani med vojaškimi kompetencami in vojaškimi nalogami, ki so podvržene neki drugi zakonodaji, in se v svojem bistvu razlikujejo. V prejšnjem sistemu in deloma tudi do danes v našem pravnem sistemu je tukaj dovoljena in celo utemeljena spodbujena neka ožja povezava teh dveh sektorjev. Naša poslanska skupina vidi v tem neko določeno potencialno nevarnost, poudarjam, potencialno nevarnost, ne pa trenutne nevarnosti in zato se nam zdi potrebno, da bi mi poskušali tudi v obliki služenja in pripravljanja ločiti ta dva sektorja oziroma ti dve obliki državnih represivnih instrumentov. Zato upam, da bomo za to dobili ustrezno podporo v Državnem zboru. Hvala lepa.</p>
            </sp>
            <sp xml:id="SDZ1-Redna-36-1995-11-16.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Jožef Kopše, izvolite.</p>
            </sp>
            <sp xml:id="SDZ1-Redna-36-1995-11-16.sp47">
               <speaker>JOŽEF KOPŠE:</speaker>
               <p>Predsedujoči, gospe in gospodje! Moram reči, da sem se v uvodnem delu, ko sem bral poročilo, dotaknil tega 4. člena. O tem je bilo na Odboru za obrambo izredno dosti govora. V tem mojem uvodnem delu sem tudi dal obrazložitev 4. člena, zakaj ostajajo določene stvari. Načela pravne države - ne mislim vam replicirati - vendar načela pravne države tudi določajo to, da se enostavno morajo upoštevati nekatere stvari kot recimo pravica do nekih zagotovljenih stvari, ki so po zakonu o pokojninskem, invalidskem, socialnem in ostalem zavarovanju, in za to je potrebna evidenca. Določen del evidence je nujno treba dalje voditi. Zato smo na odboru sprejeli tak sklep, ki ga jaz podpiram glede na tak sklep odbora in v tem smislu tudi podpiram tisto, kar smo zapisali v poročilu odbora. Hvala lepa.</p>
            </sp>
            <sp xml:id="SDZ1-Redna-36-1995-11-16.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Vika Potočnik. Če se strinjate, vam bom dajal vedno na koncu besedo, da boste lahko referirali celo razpravo.</p>
            </sp>
            <sp xml:id="SDZ1-Redna-36-1995-11-16.sp49">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Gre za izredno obširno in zanimivo tematiko, ki so jo odprli poslanci. In gospod Pučnik, predlagam, da ta material dobimo. Nihče, kakor vidim, razen iz poslanske skupine, tega materiala nima, in se mi zdi, da se je potrebno poglobiti. Tu gre za neko vprašanje. Mi imamo v zakonu določeno, da lahko vojaški rok služimo v policiji, tukaj kakor vidim, gre za cel paket amandmajev, ki brišejo to možnost. Zdi se mi, da je potrebno o tem voditi širšo razpravo in tudi dobiti amandmaje na mizo.</p>
               <p>Predlagam, da počakamo nekaj minut, da dobimo te amandmaje na mizo. Hvala.</p>
            </sp>
            <sp xml:id="SDZ1-Redna-36-1995-11-16.sp50">
               <speaker>PODPREDSEDNIK DR. LEV KREFT:</speaker>
               <p>Sedaj smo vprašali, kdaj bo razmnoženo to gradivo, da bomo imeli podatek. Medtem pa vendarle dajem besedo, če se strinjate, gospa Vika Potočnik, gospodu Jožefu Kopšetu, drugače bi moral dati vaš predlog na glasovanje.</p>
               <p>Se strinjate, da dam besedo še gospodu Jožetu Kopšetu?</p>
            </sp>
            <sp xml:id="SDZ1-Redna-36-1995-11-16.sp51">
               <speaker>JOŽEF KOPŠE:</speaker>
               <p>Strinjam se z gospo Potočnikovo, vendar amandma k 4. členu je kratek in jasen. Črtanje 4. člena. Po tem členu nadaljujemo, potem pa končamo, če dovolite, gospa Potočnik.</p>
            </sp>
            <sp xml:id="SDZ1-Redna-36-1995-11-16.sp52">
               <speaker>PODPREDSEDNIK DR. LEV KREFT:</speaker>
               <p>Ne. Tretji odstavek na novo predlaganega 4. člena se v celoti črta. Tretji odstavek tega člena. To je amandma.</p>
               <p>To gradivo je v razmnoževanju, vendar še ni razmnoženo. To pomeni, da bi lahko ta zakon odložili do druge ure. Slišim dosti vzklikov po odmoru. Odmor smo sicer že imeli. Če ni podobnih vprašanj pri naslednjem zakonu, mislim, da gremo lahko na naslednji zakon. Če ni drugačnega predloga, ker bi želel, da kadar je drugačen predlog, da se ga da tukaj za govornico, da ne bom sam tisti, ki bo rekel, da naj Državni zbor neha delati.</p>
               <p>Najprej dajem ta predlog gospe Vike Potočnik na glasovanje. Torej predlog, ki se glasi, da bomo obravnavo 11. točke dnevnega reda nadaljevali, ko dobimo razmnožene dodatno vložene amandmaje poslanske skupine Socialdemokratske stranke Slovenije. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je ta predlog sprejet.</p>
               <p>S tem prekinjam 11. točko dnevnega reda.</p>
               <p>Prehajam na <title>12. TOČKO DNEVNEGA REDA - DRUGA OBRAVNAVA PREDLOGA ZAKONA O SKLADU REPUBLIKE SLOVENIJE ZA LJUBITELJSKE KULTURNE DEJAVNOSTI</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi predstavnik Vlade besedo? Gospod državni sekretar Jože Osterman ima besedo.</p>
            </sp>
            <sp xml:id="SDZ1-Redna-36-1995-11-16.sp53">
               <speaker>JOŽE OSTERMAN:</speaker>
               <p>Spoštovani gospod predsednik, spoštovane poslanke in poslanci! Zelo kratek bom, ker mislim, da smo do konca postopka, ko je zakon pred vami, praktično uspeli uskladiti prav vse razlike, ki so do neke mere obstojale, čeravno jih že v samem začetku diskusije oziroma obravnave za današnjo sejo za drugo obravnavo ni bilo veliko. Matični odbor je po moji sodbi uspel uskladiti vse, kar je bilo sporno in poudarjam, da menim, da bo ta zakon pomembno reorganiziral področje ljubiteljskih kulturnih dejavnosti, da pa je samo področje glede na stopnjo svoje organiziranosti pripravljeno na to smotrno reorganizacijo in predvsem zagotovitev obstoječe mreže, ki bo strokovno zadovoljivo stimulirala nastanek in potekanje ljubiteljskih kulturnih dejavnosti in na ta način opravičila glavni namen, ki ga je imel ta zakon. Če zaključim - predlagam vam, da sprejmete gradivo oziroma zakon v drugi obravnavi, vključno z amandmaji, kajti predlagatelj se je v glavnem strinjal prav z vsemi amandmaji in je tukaj v popolnem soglasju z matičnim odborom. Hvala.</p>
            </sp>
            <sp xml:id="SDZ1-Redna-36-1995-11-16.sp54">
               <speaker>PODPREDSEDNIK DR. LEV KREFT:</speaker>
               <p>Hvala. Predlog zakona je  obravnaval Odbor za kulturo, šolstvo in šport kot matično delovno telo. Ali želi poročevalec odbora besedo? Besedo ima predsednik odbora Rudi Moge. Izvolite.</p>
            </sp>
            <sp xml:id="SDZ1-Redna-36-1995-11-16.sp55">
               <speaker>RUDI MOGE:</speaker>
               <p>Hvala za besedo. Odbor je obravnaval predlog zakona in ugotovil, da je primerna podlaga za drugo obravnavo. Pripombe sekretariata je odbor povzel v svojih dveh amandmajih, in sicer so to pripombe k 5. členu, ki govori o nalogah Sklada Republike Slovenije za ljubiteljske kulturne dejavnosti. Vlada je namreč predlagala dve alinei, ki sta verjetno tudi jezikovno nesprejemljivi. Naj navedem samo eno: "Spremlja in analizira stanje s svojega delovnega področja in predlaga temu ustrezno kulturno politične ukrepe Državnemu zboru, Vladi in ministrstvu, pristojnemu za kulturo. Mi smo nadomestili v amandmaju torej to in še naslednjo alineo z: "Izvaja nacionalni program v delu, ki pokriva ljubiteljske kulturne dejavnosti ter spremlja in analizira stanje s svojega delovnega področja." Potem smo nekoliko tudi popravili sedmo alineo. Tej sedmi alinei smo še dodali, da tudi ta sklad daje preko izpostave pomoč lokalnim skupnostim pri zagotavljanju pogojev za izvedbo kulturnih prireditev na območju izpostav. Če bo kakšna obravnava pri tej točki, bo obravnava amandmajev k 6. členu. Ta namreč določa 6 kriterijev za organiziranje območne izpostave v Republiki Sloveniji. Tukaj so 3 amandmaji. Odbor je podprl amandma Toneta Peršaka, da se kriterij, ki zahteva, da mora biti na območju izpostave eden izmed teh, da mora imeti stalno prebivališče najmanj 15 tisoč prebivalcev, ker je ustanovitev možna tudi brez tega kriterija, kar je zapisano v tretjem odstavku. Moram pa povedati, da je odbor z minimalno večino pač izglasoval ta amandma, ta kriterij, ki briše ta kriterij, torej število prebivalcev na teritoriju. Odbor ni podprl Tone Peršaka k istemu členu. Kriterij je pa ta, da povečuje organizacijo najmanj 15 celovečernih predstav letno na 30 prireditev letno. Odbor namreč meni, da število ni tako pomembno, kot kvaliteta teh predstav, zato predlaga Državnemu zboru, da sprejme amandma, pri katerem bi se pač dodalo, da mora teh 15 predstav biti prireditve, ki imajo pomen na območju, katerega zastopajo. Torej, da morajo biti prireditve območnega pomena. Ostali amandmaji so takšni, da redakcijsko oziroma vsebinsko dopolnjujejo zakon, teh amandmajev je 9. Glede na to, da smo v proračunu že predvideli sredstva okrog 300 milijonov, da bi se potem Zveza kulturnih organizacij preko teh skladov razširila na teren, predlagam, da ta zakon sprejmemo. Hvala lepa.</p>
            </sp>
            <sp xml:id="SDZ1-Redna-36-1995-11-16.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata. <stage>(Ne.)</stage> Prehajamo na obravnavo in odločanje o posameznih členih predloga zakona. Smo v drugi obravnavi, zato najprej predlagam na glasovanje proceduralni sklep, da bomo ob koncu glasovanja glasovali še o vseh tistih členih, na katere ni bil vložen noben amandma. Prosim, da za ta proceduralni sklep ugotovimo sklepčnost! Še vedno ugotavljamo sklepčnost, prosim, da vsi zasedete svoja mesta. <stage>(44 prisotnih.)</stage> Ponovno vas prosim, da zagotovimo sklepčnost! Tudi tisti, ki so bili proti duhovni oskrbi, lahko sodelujejo pri tem zakonu. Ugotavljamo sklepčnost! <stage>(47 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo proceduralni sklep sprejeli in dajem v obravnavo 5. člen z dvema amandmajema. Prva in druga alinea se združita v eno alineo, ki se glasi: "Izvaja nacionalni kulturni program v delu, ki pokriva ljubiteljske kulturne dejavnosti ter spremlja in analizira stanje svojega delovnega področja. Predlagatelj je matični odbor.</p>
               <p>2. Na koncu sedme alinee se za besedo "dejavnosti" doda naslednje besedilo: "in pomoč lokalnim skupnostim pri zagotavljanju pogojev za izvedbo kulturnih prireditev na območju izpostav". Predlagatelj je matični odbor. Želi kdo besedo? Ugotavljam, da ne in dajem najprej amandma pod točko 1. na glasovanje. Prosim, da ugotovimo sklepčnost! Ponovno vas prosim, da ugotovimo sklepčnost! Ugotavljamo sklepčnost! Še vedno ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! <stage>(43 prisotnih.)</stage></p>
               <p>Zdaj pa ne vem, kaj bi še rekel, razen to, da udeležba na tej seji ni ljubiteljska dejavnost. Ponovno vas prosim, da ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 5. člen v celoti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta člen sprejeli.</p>
               <p>K 6. členu so vloženi trije amandmaji.</p>
               <p>Prvi: V 6. členu se črta druga alinea drugega odstavka. Predlagatelj je skupina poslancev s prvopodpisanim gospod Tonetom Peršakom. Matični odbor podpira.</p>
               <p>Drugi: V 6. členu se v tretji alinei drugega ostavka številka 15 zamenja s številko 30. Predlagatelj je ista skupina poslancev. Matični odbor amandmaja ne podpira. Najavljen umik. Je umaknjen.  Po točko 3: V tretji alinei drugega odstavka se za besedo prireditev in pred besedo letno, dodata besedi območnega pomena. Predlagatelj je matični odbor. Želi kdo besedo o teh amandmajih oziroma teh dveh amandmajih sedaj? Gospod Ignac Polajnar, izvolite.</p>
            </sp>
            <sp xml:id="SDZ1-Redna-36-1995-11-16.sp57">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Ne toliko razprava o teh amandmajih, kot vprašanje predstavnikov ministrstev oziroma državnemu sekretarju, se pa nanaša na ta amandma. Sedaj je gospod Peršak umaknil amandma za drugo alineo, kar je morda dobro, sprašujem pa vendarle, da ne bo tukaj kakšnega nesporazuma, zakaj v bistvu gre pri tem zakonu. Kot veste imamo sedaj Zveze kulturnih organizacij po nekdanjih občinah. In ta zakon je tudi reševanje teh nekdanjih zvez kulturnih organizacij v mnogih pogledih. Ne seveda na ta način, da bomo kar neposredno rekli, da so te izpostave po občinah tudi naprej potem izpostave tega sklada, pa vendarle se bo to tudi dogajalo. Imam informacije o dveh takšnih izpostavah, da sta se že reorganizirali, se pravi, da sta prehiteli ta zakon in sprašujem državnega sekretarja, kaj to pomeni. Ali da bomo imeli na nekem območju sedaj eno izpostavo, ki jo bo vodila država preko tega sklada, in neko napol privatno izpostavo, ki se bo tudi ukvarjala z organiziranjem ljubiteljske kulture, ali pa to pomeni, da so oni prehiteli in da bo ministrstvo skladno, kolikor bo to sploh mogoče, s tem zakonom ukrepalo in ne bo priznalo tiste, bom rekel, na pol sprivatizirane izpostave, ki se je oklicala za neko novo varuhinjo amaterske kulture na nekem območju. To vprašanje je pomembno zaradi tega, ker če se to dogaja in se bo dogajalo še do sprejetja tega zakona, potem se nam lahko zgodi, da bo ta zakon nepotreben, ker v bistvu se bo takrat zgodilo že nekaj drugega, kar nismo želeli ne mi in tudi ne Vlada. Hvala lepa.</p>
            </sp>
            <sp xml:id="SDZ1-Redna-36-1995-11-16.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima besedo.</p>
            </sp>
            <sp xml:id="SDZ1-Redna-36-1995-11-16.sp59">
               <speaker>ANTON PERŠAK:</speaker>
               <p>Spoštovane poslanke in poslanci! Ko sem razmišljal o tem zakonu oziroma poslanski skupini, da smo potem vložili amandmaje, smo razmišljali v kontekstu tega vprašanje, ki ga je postavil gospod Polajnar. Cilj zakona gotovo ni in ne bi smel biti ta, da bi sedaj mi nekako preprosto preimenovali ljudi, da bi glede na to, da je primarna odgovornost za omogočanje ljubiteljske kulturne dejavnosti gotovo na lokalnih skupnostih. Zato sam razmišljam, da bi teh izpostav tega sklada bilo dovolj, če rečem tako na pamet, od 25 do 30. Ampak glede na to, kako je bil člen napisan, se mi je zdel vprašljiv v dveh točkah. V prvi točki, kar je odbor vendarle potrdil amandma, da je postavljal mejo 15.000. Namreč zakaj? Takšna dikcija, ki je bila formalna 15.000, je nekako "napotovala" k temu, da se bodo pravzaprav te izpostave ustanavljale povsod, kjer so upravne izpostave, razen tri bivše občine bi izpadle: Metlika, Dravograd pa Logatec. Te tri občine. In sem rekel, če vse ostale bivše občine ja, zakaj še te tri ne, če je ta kriterij formalen. Zato sem rekel, da naj se ta kriterij črta in naj se določijo vsebinski kriteriji. Vsebinski kriterij je bil pa 15 celovečernih prireditev. Brez tistega, kar sedaj predlaga območni odbor - glede na predlog področnega odbora, ki ga vodi gospod Moge, sem svoj amandma umaknil - in bi to lahko ugotovili, da ena amaterska družina pravzaprav ta kriterij že zadovolji, kajti ena gledališka amaterska skupina, ki uprizori eno komedijo, zelo hitro pride do 15 predstav. Zato je s tem popravkom dano to, da morajo biti prireditve območnega pomena, kar pomeni, da so to srečanja skupin, revije pevskih zborov in take stvari, je potem številka 15 sprejemljiva, sicer sem predlagal zvišanje številke. Gre pa ravno v to smer, da naj teh izpostav ne bi bilo toliko, da bodo pravzaprav ves denar, ki se bo iztekal v ta sklad, že izpostave same požrle, ampak da bi ti ljudje, ki bodo v teh izpostavah delali, bili res tisti, ki bodo predvsem s svetovanjem, s pomočjo pri organizaciji itd. pomagali pri udejanjanju te ljubiteljske kulture, hkrati pa naj bi vsaj nekaj denarja ostalo tudi zato, da bo lahko sklad podprl dejavnost v tistih občinah, kjer so prešibki, da bi v zadostni meri podprli oziroma v tistih občinah, kjer je ta dejavnost tako razvita, da preprosto terja dodatna sredstva.</p>
               <p>V Sloveniji na srečo imamo občine, kjer obstojajo celo orkestri simfoničnega značaja, kjer obstoja več kvalitetnih godb na pihala, kjer obstoja več kvalitetnih gledaliških družin, kjer obstoja več kvalitetnih družin oziroma skupin likovnih samorastnikov itd. Slabo bi bilo, če bi to bilo tam, kjer gre res za kvaliteto in za manjša sredstva v lokalni skupnosti, odvisno samo od tistih  sredstev. Zato mislim, da ne bo popolnoma nič narobe, če se ta dva amandmaja podpre, se pravi amandma odbora in prvi moj amandma in bo nekako prispevalo k temu, kar je vprašanje postavil gospod Polajnar, da se bo število tega mogoče nekoliko zmanjševalo. Hvala.</p>
            </sp>
            <sp xml:id="SDZ1-Redna-36-1995-11-16.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod državni sekretar, izvolite.</p>
            </sp>
            <sp xml:id="SDZ1-Redna-36-1995-11-16.sp61">
               <speaker>JOŽE OSTERMAN:</speaker>
               <p>Hvala lepa. Samo gospodu Polajnarju bi rad odgovoril. Jaz seveda vem za več poskusov reorganizacije, in sicer bi lahko rekel, da se porajajo iz dveh vzrokov. Prvič so objektivne težave, ki so nastale zaradi tega, ker enostavno v nekaterih občinah dejansko ni dovolj posluha za financiranje in seveda te težave porajajo hotenja, da bi se zadeve preorganizirale. In drugič, nekatere občine imajo pa obratne ambicije, da zadeve spravijo tako daleč, da v okviru nekakšnih kulturnih centrov dobijo dosti jasen organizacijski instrument, da te zadeve urejajo. Tako da vem za približno pet do sedem takih reorganizacij.</p>
               <p>Treba je pa reči tole. To je seveda v pristojnosti samih ljudi, ki to delajo oziroma občin, navadno. Mi bomo priznali lahko samo tisto, kar se bo seveda po strokovnih in kriterijalnih dispozicijah, ki jih zagotavlja ta zakon, skladalo z intenco zakona. Tako ne bom rekel, da obnavljamo zatečeno stanje, sploh ne, to bi bilo napačno, obnavljalo bo to zatečeno stanje, če je dobro, samo soglasje lokalnih oblasti in tistih, ki so v bistvu zainteresirani za to izvajanje ljubiteljske kulturne dejavnosti in mislim, da je v pretežnem delu Slovenije razpoloženje tako. Druge zadeve bomo pa seveda ob pomoči strokovnjakov, zlasti tudi na Zvezi kulturnih organizacij Slovenije, ki pa ne brani zatečene situacije, vsaj načelno ne, razvili v skladu z danimi kriteriji v tem zakonu. Če je mi ne priznavamo načelno, da bi to prejudiciralo zdaj intenco zakona, prav nobene od reorganizacij, ki so zdaj v toku. Rekel sem pa, da se dejansko porajajo iz dveh težav. Ena je premajhen interes, drugo je pa pravzaprav želja občine, da uredi to zadevo čimprej. Če jo bo uredila smotrno, da bo to lahko izpostava sklada, zakaj pa ne. Toliko. Hvala.</p>
            </sp>
            <sp xml:id="SDZ1-Redna-36-1995-11-16.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar, izvolite.</p>
            </sp>
            <sp xml:id="SDZ1-Redna-36-1995-11-16.sp63">
               <speaker>IGNAC POLAJNAR:</speaker>
               <p>Hvala lepa. Gospod državni sekretar, odgovor je bil, pa moram reči tudi, da morda vi nimate še zdaj pravega recepta, ker zgleda, da se še natančno ne ve, kaj se bo res zgodilo. Zato sem opozoril na ta problem, da bi morda kdo skušal privatizirati to, recimo, neko nekdanjo zvezo kulturne organizacije v kakšni občini. Sprivatizirati na ta način, da se bo pač polastil, ne vem, nekega premoženja, nekih zvez, nekega znanja in morda še česa. In tu bo prihajalo do težav prav na tistih območjih, kjer se recimo zdaj križajo nekdanja občina in nove občine, da je, recimo, neka nova občina padla iz območja nekdanje občine in nevarnost res obstaja, da bodo zdaj nekatere ljubiteljske skupine, ki so bile prej na območju neke občine, zgubile nekaj tistega, kar morda pričakujejo iz te reorganizacije. Saj morda tudi sami še ne vedo, kaj pričakujejo, ampak navsezadnje pričakujejo vsaj to, da bo podpora tem ljubiteljskim skupinam vsaj taka, ali pa večja kot doslej, zlasti tam, kjer se pokaže, da ljubiteljske skupine zares delujejo, da imajo dobre programe, ali kot pravi gospod Peršak, da so sposobne organizirati nek večji projekt. In bojim se, da se zdaj prav to ne bo zgodilo na način, kot nekateri skušajo zdaj vzpostaviti te neke nove kulturne centre, da bodo bolj to vzpostavljali na ta način, da bodo zbirali tam, recimo, neke ljubiteljske skupine, ki jim pač ustrezajo, ker v tem vidijo morda tudi neko možnost za poslovni uspeh, zanemarili pa bodo tiste, ki so prav tako v tem rangu ljubiteljskih skupin, pa ne bodo pod tem dežnikom. Seveda sem prepričan, da ta zakon omogoča prav to, da bo s strokovnimi kriteriji zagotovljeno življenje tistih ljubiteljskih skupin, ki morajo preživeti.</p>
               <p>Sprašujem se, ali ne bo prišlo tu res do nekega konflikta med državo in temi, zdaj že recimo pogojno rečeno, kulturnimi centri v posameznih območjih. Hvala lepa.</p>
            </sp>
            <sp xml:id="SDZ1-Redna-36-1995-11-16.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Partljič, izvolite.</p>
            </sp>
            <sp xml:id="SDZ1-Redna-36-1995-11-16.sp65">
               <speaker>TONE PARTLJIČ:</speaker>
               <p>Moje besede absolutno ni razumeti za kakšno polemiko z gospodom Polajnarjem, čeprav moram povedati, da bi me mogoče zanimalo tudi, da izrabimo odmor, ki je pred nami, bi me konkretni primeri zanimali, da bi si ustvaril pravzaprav mnenje, za kaj gre. Vendar se mi zdi, da je zakon nastal pravzaprav iz druge pobude. Ne da bi se morda začeli kopičiti organizacije za področje kulture, ali pa, da bi "forsiral", ali bi obnavljal mrežo ZKOJ in jo ohranjal morda umetno pri življenju tam, kjer ni treba. Ampak iz bojazni, da morda z lokalno samoupravo bi na nekaterih področjih, in tega se jaz veliko bolj bojim in tega sem tudi veliko več videl, pravzaprav zamrla ta dejavnost, da nove občine ne bi nastavljale ljudi, ki bi naj za kulturo skrbeli in bi pravzaprav to, kar je z ZKOJ-em, ne glede na vse, kar nam je bilo pri ZKOJ-u všeč ali ne, ena mreža, da je nekdo za kulturo po slovenski deželi skrbel, izginila in razpadla. Zdi se mi, da je te nevarnosti kar precej in bojim se, da bi kar lahko cele bele lise po Sloveniji že pokazali, ker je pravzaprav kultura v izginjanju. Celo denar, ki je prihajal za ohranjanje kulture, so občine potem "kanalizirale" v razne druge smeri. Od tod je izginilo gostovanje poklicih gledališč po posameznih področjih in kot rečeno, je prišlo do belih lis. Jaz sem za to iniciativo ministrstva, da tak zakon pripravi kar relativno hitro in nekako repliciran s tem na dejansko stanje in na nevarnost štel vseskozi za pozitivno. Sem pravzaprav obžaloval, da ni že prej ministrstvo za razna področja, tudi za poklicno kulturo bilo bolj agresivno in nas pravzaprav čakalo z zakoni, ampak smo bili toliko časa pravzaprav brez zakonodaje na tem področju, zaradi česar sem prepričan, se nam pozna tudi na proračunu za kulturo, ker nekaterih stvari nismo imeli pokritih. Zato nekaterih dilem, ki se sedaj postavljajo, ne bi odpiral tako daleč, da bi morda začeli zavirati sprejem tega zakona. To bi se mi zdelo na nek način najslabše. Če tudi z "rešpektom" premišljujem o vseh pobudah, ki jih moji kolegi, ne glede na strankarske zadeve, s področja kultura, ki ni močno zastopana v tem Državnem zboru, čeprav to "rešpektiram", sem nekako drugačnega mnenja okoli te meje 15.000, ker Peršak tudi ugotavlja, da je pravzaprav bolj formalna, zakaj ne bi torej govorili bolj o dejavnosti.</p>
               <p>Zato tega amandmaja ne bom podprl, ker se mi zdi, da prav ničesar ne omogoča. Omogoča pa kriterij, da tam, kjer bi se na nek način branili to pripraviti, se vendarle mora. Zdi se mi ustrezen tretji amandma o mandatih članov Upravnega odbora. Če sem pa prav razumel, pa bomo pred definiranjem ostali nekako pri številki 15, če sem, Tone, prav razumel. Bi torej tudi ta amandma bil pripravljen podpreti na ta način. Skratka predlagam, da sledimo intenci odbora, ki jo je zapisal, da misli, da je treba zakon sprejeti relativno hitro, da se pravzaprav mudi, da ne bomo izpadli v proračunih za prihodnje leto. In to, če bodo pa sedaj dva, mi privatne iniciative na področju kulture tudi ne bomo mogli preprečevati. Mislim, da bi bilo tudi slabo. Samo mislim, da to ni stvar, ki bi jo financirala država, zato tega problema ne bi odpiral.</p>
               <p>Predlagam, da podpiramo po svoji vesti razne amandmaje, sam svojim kolegom predlagam, da podprejo amandmaje odbora in da ne dlakocepimo, raje še kasneje kaj popravimo, kot da bi pustili, da nam bo kultura poginila.</p>
               <p>Dosti posluha za kulturo že v tem Državnem zboru ni. Mala srečevanja po občinah pa so mi potrdila, da bi prav hitro lahko pozabili na tisti kriterij. Štejem ta zakon za dober in predlagam, da kar gremo k amandmajem. Hvala.</p>
            </sp>
            <sp xml:id="SDZ1-Redna-36-1995-11-16.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, potem pa še gospod Ignac Polajnar.</p>
            </sp>
            <sp xml:id="SDZ1-Redna-36-1995-11-16.sp67">
               <speaker>ANTON PERŠAK:</speaker>
               <p>Za dve stvari, ki jih je omenil gospod Partljič, bi se rad oglasil. Tisti amandma, ki govori o upravnem odboru, govori samo o mandatu. To je res. Nič pa ne govori o številu članov. Število članov ostane tako kot je predlog zakona.</p>
               <p>Zakaj tisti amandma, za katerega se postavlja vprašanje? Rekel sem, da bi bilo pametno, če bi bilo teh izpostav manj. To sem rekel. Ampak, očitno iz zakona izhaja, da ob vsebinskih kriterijih, kaj mora ta izpostava delati, pravzaprav ta zakon dopušča, da je povsod tam, kjer je upravna izpostava oziroma bivša ali prejšnja občina, zakaj potem tri izvzeti, s tem da predlagatelj tudi pušča možnost, da se tudi tam ustanovi. Zakaj je to potrebno zapisati? Če gre samo za tri nekdanje občine, ki so pa tudi sedanje. Nobena od teh treh se ni razdelila. Za to gre. Hkrati pa v eni od naslednjih alinei pravi, da je to lahko tako ali tako mimo tega gre. Samo za to gre. Sam pa mislim, da bi bilo pametno, da je teh izpostav manj in da so mogoče strokovno močnejše, da tam ne sedi samo en človek, ampak da so močnejše. Kajti če naj delajo tisto, kar je intencija teh izpostav, da pomagajo strokovno pri organizaciji, potem res ni treba, da je v vsaki vasi izpostava. Naj pokriva en določen prostor, naj pokriva eno določeno število teh skupin, organizacij, društev itd. in jim pomaga strokovno, ne pa da bodo pojedli ves denar, ki bo za to namenjen.</p>
            </sp>
            <sp xml:id="SDZ1-Redna-36-1995-11-16.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar, izvolite. Potem pa še gospod državni sekretar.</p>
            </sp>
            <sp xml:id="SDZ1-Redna-36-1995-11-16.sp69">
               <speaker>IGNAC POLAJNAR:</speaker>
               <p>Hvala lepa. Najprej moram reči, da ima gospod Partljič prav, ko govori o tem, koliko zanimanja je za kulturo. Absolutno tega ne delam zato, ker bi zaviral ta zakon. Gre mi za to, da tudi v tem Državnem zboru razumemo delovanje kulture, njeno strukturo, zato da ji olajšamo življenje, ne zato, da ji ga otežimo. Če sem kdaj kje hotel na ta način zavlačevati, tokrat pri tem zakonu absolutno ne, ker je tudi meni veliko do tega, da ga čimprej imamo, ker sem prepričan, da bomo samo na ta način to področje sedanje Zveze kulturnih organizacij tudi bolj primerno uredili.</p>
               <p>Je pa to, kar pravi gospod Peršak, tudi res. Ne zabetonirajmo si preveč, bodimo tu dovolj življenjski, ker tako ali tako se bo potrebno prilagajati in zagotovo dati krepko dihati tistim območjem, kjer bodo imeli več volje, možnosti, znanja in še česa drugega, da bodo ljubiteljsko kulturo gojili. Hvala lepa.</p>
            </sp>
            <sp xml:id="SDZ1-Redna-36-1995-11-16.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod državni sekretar ima besedo.</p>
            </sp>
            <sp xml:id="SDZ1-Redna-36-1995-11-16.sp71">
               <speaker>JOŽE OSTERMAN:</speaker>
               <p>Samo gospoda Partljiča bi podprl v tem, da ko govori o belih lisah, gre za zelo pomemben pristop. In mogoče bi gospodu Peršaku vendarle povedal, da obstoja še en vid ljubiteljskih kulturnih dejavnosti, ki jih Slovenija ne promovira, v razvitem evropskem svetu so pa dovolj znane in afirmativne. Gre za tako imenovane prijatelje, simpatizerje kulture, ki jih bo Slovenija morala razviti. Ljudje, ki se združujejo v klube za kulturo, ki se organizirajo v to, da to kulturo podpirajo, čeprav jo sami po sebi ne razvijajo. In del nacionalnega programa, ki ga zdaj pripravljamo, govori tudi o tem. Tako da je sklad v svojem majhnem delu predviden tudi za te dejavnosti. Se pravi za razširjanje ali pa za krepitev kulturne zavesti, ki je pa precej bolj odvisna samo od števila prebivalcev kot zgolj od števila kulturnih skupin, čeprav generalne povezanosti oziroma tesne povezanosti med številom prebivalcev in številom tistih, ki pač v kulturi delajo, generalno ni za zanikati. Samo, saj pravim, ta sklad je usmerjen v prihodnost za zagotovitev normalne, enakomerne kulturne zavesti in seveda prisotnosti ljubiteljske kulturne dejavnosti. Zato tudi ta zadeva, ki je smotrna. Upam, da ne polemizirava, ker drugače podpiram to, da se občina, ki ima krepkejšo kulturno dejavnost, ne nasloni samo na sklad, ampak tudi mogoče s svojo lastno težo dobi človeka, ga nastavi zato, da pri neposredni organizaciji sodeluje. Sklad ima predvsem strokovne naloge, tudi organizacijske, ampak intencija, teža njegovega delovanja bo vendarle na stroki. Hvala.</p>
            </sp>
            <sp xml:id="SDZ1-Redna-36-1995-11-16.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? To se pravi, da bomo nadaljevali razpravo po odmoru. Dovolite, da vas še obvestim. Ko bomo končali to točko dnevnega reda z nadaljevanjem ob 14.00 uri, bomo prešli na 4.a točko dnevnega reda. Upam, da vas bo to v polnem številu pripeljalo v dvorano. Ko bomo pa končali s 4.a točko dnevnega reda, se bomo pa glede na to, da ostale točke niso še pripravljene, vrnili k 11. točki dnevnega reda, ker ste že prejeli zahtevano razmnoženo gradivo. Torej ob 14.00 uri.</p>
            </sp>
            <stage type="time">(Seja je bila prekinjena ob 12.51 uri in se je nadaljevala ob 14.12 uri.)</stage>
            <sp xml:id="SDZ1-Redna-36-1995-11-16.sp73">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Začenjamo s popoldanskim delom današnjega zasedanja Državnega zbora. Obveščam vas, da so se za popoldanski del opravičili dr. Vladimir Topler za dve uri, Ciril Pucko od 14.00 ure dalje in Benjamin Henigman od 15.00 ure dalje. Ugotovimo sklepčnost! <stage>(53 prisotnih.)</stage></p>
               <p>Ugotavljam, da je Državni zbor sklepčen in lahko odloča.</p>
               <p>Nadaljevali bomo najprej s prekinjeno 12. točko dnevnega reda. Potem bomo, ko to končamo, prešli k 4.a točki dnevnega reda in nato se bomo po vrstnem redu pripravljenih točk  vrnili k prekinjeni 11. točki dnevnega reda, ker smo kot sem že najavil pred odmorom, gradivo, ki smo ga zahtevali pisno, že prejeli.</p>
               <p>Tudi na popoldanski del so seveda vabljeni predstavniki Vlade Republike Slovenije, ki jih ponovno lepo pozdravljam.</p>
               <p>Prehajamo torej na <title>NADALJEVANJE 12. TOČKE DNEVNEGA REDA - DRUGA OBRAVNAVA PREDLOGA ZAKONA O SKLADU REPUBLIKE SLOVENIJE ZA LJUBITELJSKE KULTURNE DEJAVNOSTI</title>.</p>
               <p>V razpravi smo ostali pri 6. členu in k njemu vloženih amandmajih. Če se ne motim, je za besedo  prosil gospod Rudi Moge in pa, se mi zdi, da gospod Jožef Kocuvan. Je to točno, gospod Kocuvan? Gospod Rudi Moge ima besedo, potem še gospod Jožef Kocuvan.</p>
            </sp>
            <sp xml:id="SDZ1-Redna-36-1995-11-16.sp74">
               <speaker>RUDI MOGE:</speaker>
               <p>Hvala lepa za besedo. Ker je kriterijev za ustanovitev te območne izpostave za sklad samo šest, se mi zdi pametno, da bi bil ta kriterij, ki ga prvi amandma črta, to je, da na tem območju živi najmanj 15.000 prebivalcev le nekako obdržali in bi prvi amandma zavrnili.</p>
               <p>Zdaj ta kriterij ne prejudicira, da območja, ki imajo manj prebivalcev, ne morejo imeti območne izpostave zaradi tega, ker naslednji amandma potem pa pravi, da v izjemnih primerih pa ni nujno pri vzpostavitvi območne izpostave, da tem kriterijem ustreza.</p>
               <p>Na koncu bi rekel še Menartovo misel, ali je to notri ali ne. Če reče dobro ali ni, vsak presodi sam s seboj, vem, da to česar ni, ni niti dobro niti slabo. In mislim, da če ta kriterij ostane, da bo kvečjemu še dobro, da ne bi prišlo do tega, da bi te območne izpostave zelo zelo drobili in bomo potem dobili anatomizirano sliko teh območnih izpostav, ki pa ne bi imele te moči in bi ta sredstva potem opredelili na preveč teh izpostav in bi ta sredstva potem uporabljali kvečjemu za delovanje izpostav, ne pa za vsebino teh območnih izpostav.</p>
            </sp>
            <sp xml:id="SDZ1-Redna-36-1995-11-16.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kocuvan ima besedo.</p>
            </sp>
            <sp xml:id="SDZ1-Redna-36-1995-11-16.sp76">
               <speaker>JOŽEF KOCUVAN:</speaker>
               <p>Hvala lepa, predsedujoči. V bistvu je replika na gospoda Partljiča. Trdim, da je z nastankom novih občin več kulture v novih lokalnih skupnostih. Tako lahko rečem, da so sedaj v mnogih občinah zaživela društva z raznimi sekcijami, od igralskih, pevskih in pa folklornih, da pa zveze pogosto niso imele posluha za društva in so se bolj usmerjale na dejavnost v centrih.</p>
               <p>Sem pa nekoliko skeptičen do postavitve teh novih organizacijskih enot po občinah, kar se tiče lokalnih izpostav. V kolikor bodo to servisi za društva, potem je to pozitivno. V kolikor pa bodo to novi centri moči, ki bodo delili denar, pa se nekako ne strinjam.</p>
               <p>Pa še nekaj bi povedal. Strokovni kader, ki je sedaj na zvezah, pogosto nima ustrezne izobrazbe, ali so to ključavničarji, ali cariniki ali karkoli? V kolikor se bo na tem področju kaj več naredilo in potem servis in tudi pomoč društvom, potem je to pozitivno. Hvala lepa.</p>
            </sp>
            <sp xml:id="SDZ1-Redna-36-1995-11-16.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam k glasovanju o amandmajih k 6. členu.</p>
               <p>Najprej bomo glasovali o amandmaju, ki ga imate v pregledu pod 1. točko. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je ta amandma sprejet.</p>
               <p>Dajem, glede na to, da je amandma pod 2. točko umaknjen, na glasovanje še amandma pod 3. točko. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem 6. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 6. člen sprejet.</p>
               <p>K 7. členu imamo amandma, ki se glasi: v 7. členu se doda nov tretji odstavek, ki se glasi: "Mandat članov upravnega odbora traja štiri leta." Predlagatelj je skupina poslancev s prvopodpisanim gospodom Tonetom Peršakom. Matični odbor amandma podpira.</p>
               <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 7. člen v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je 7. člen sprejet.</p>
               <p>K 12. členu sta vložena dva amandmaja, in sicer: besedilo člena se spremeni, tako da se glasi: "Nadzorni odbor sklada ima tri člane, ki jih imenuje Vlada. Dva člana imenuje na predlog ministrstev, pristojnih za kulturo in za finance, enega pa na predlog ljubiteljskih kulturnih društev, organiziranih na območju države. Predlagatelj je skupina poslancev s prvopodpisanim gospodom Tonetom Peršakom, matični odbor amandma podpira. Drugi: v 12. členu se doda nov drugi odstavek, ki se glasi: "Mandat članov nadzornega odbora traja 6 let." Predlagatelj je skupina poslancev s prvopodpisanim gospodom Tonetom Peršakom, matični odbor amandma podpira. Ali želi kdo besedo o členu in teh 2 amandmajih? <stage>(Ne.)</stage> Na glasovanje dajem najprej amandma pod točko 1. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še amandma pod točko 2. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 12. člen v celoti. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen sprejeli.</p>
               <p>V obravnavo dajem 13. člen z amandmajem, ki se glasi: v 13. členu se v tretjem odstavku takoj v začetku za besedama "način imenovanja" dodajo besede "in dolžino mandata." Predlagatelj je skupina poslancev s prvopodpisanim gospodom Tonetom Peršakom, matični odbor amandma podpira. Ali želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 13. člen v celoti. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 13. člen v celoti sprejeli.</p>
               <p>V obravnavo in na glasovanje dajem vse ostale člene, h katerim ni bil vložen noben amandma. Ali želi kdo besedo? <stage>(Ne.)</stage> Zato dajem vse ostale člene na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>V obravnavo dajem naslov zakona. Ali želi kdo besedo o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! <stage>(45 prisotnih.)</stage> Ponovno vas prosim, da ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Na glasovanje dajem še proceduralni sklep, da zakon za tretjo obravnavo pripravi predlagatelj. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>S tem zaključujem to točko dnevnega reda.</p>
               <p>Prehajam k <title>4.A TOČKI DNEVNEGA REDA - PREDLOG ZAKONA O ZAČASNEM DELNEM ZADRŽANJU VRAČANJA PREMOŽENJA CERKVAM IN DRUGIM VERSKIM SKUPNOSTIM OZIROMA REDOVOM RAZEN VRAČANJA SAKRALNIH OBJEKTOV - ZAKON SE OBRAVNAVA PO HITREM POSTOPKU</title>.</p>
               <p>Preden odprem ostalo proceduro, vas moram obvestiti, da je bil pisno vložen s strani poslancev Maksa Lavrinca in Gabrijela Berliča predlog naslednjega proceduralnega sklepa, o katerem bomo najprej glasovali.</p>
               <p>Odbor za notranjo politiko in pravosodje naj se sestane še med sejo Državnega zbora in pripravi za Državni zbor dodatno poročilo k predlogu zakona o začasnem delnem zadržanju vračanja premoženja cerkvam in drugim verskim skupnostim oziroma redovom, razen vračanja sakralnih objektov, iz katerega bo razvidno, ali je glede na delo mešane krovne komisije pri Vladi Republike Slovenije, ki obravnava odprta vprašanja med državo in rimskokatoliško cerkvijo, že možno odločati o predlogu zakona.</p>
               <p>Kot rečeno bomo najprej glasovali o tem proceduralnem predlogu. Pri proceduralnih predlogih ni razprave. Pač pa sprašujem predlagatelja, če želita svoj predlog dopolniti? Do tega imata pravico pri proceduralnih predlogih, preden dam predlog na glasovanje. Ali je dovolj, da sem ga prebral? <stage>(Dovolj.)</stage></p>
               <p>Želite, da še enkrat preberem ta predlog, da bo vsem jasno o čem glasujemo? Torej na glasovanje dajem predlog naslednjega sklepa: "Državni zbor sprejema sklep, ki se glasi: Odbor za notranjo politiko in pravosodje naj se sestane še med sejo Državnega zbora in pripravi za Državni zbor dodatno poročilo k predlogu zakona o začasnem delnem zadržanju vračanja premoženja cerkvam in drugim verskim skupnostim oziroma redovom, razen vračanja sakralnih objektov, iz katerega bo razvidno, ali je glede na delo mešane krovne komisije pri Vladi Republike Slovenije, ki obravnava odprta vprašanja med državo in rimskokatoliško cerkvijo, že možno odločati o predlogu zakona."</p>
               <p>Dajem ta predlog sklepa na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je ta predlog proceduralnega sklepa sprejet. To se pravi, da se bo sestalo matično delovno telo na osnovi tega našega sklepa. Seveda ne v času trajanja seje, pač pa med sejo, kot piše v sklepu, o čemer bomo verjetno pravočasno obveščeni, kdaj bo ta seja.</p>
               <p>S tem prekinjam to točko dnevnega reda.</p>
               <p>Vračamo se k <title>11. TOČKI DNEVNEGA REDA - DRUGA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VOJAŠKI DOLŽNOSTI</title>.</p>
               <p>V obravnavi po načelih, ki veljajo za drugo obravnavo, smo ostali pri 4. členu in pri treh amandmajih, od katerih imate dva v pregledu. Tretjega, ki je del večje celote, ki jih je vložila poslanska skupina Socialdemokratske stranke Slovenije, pa imate sedaj razmnoženega pred seboj na mizi z datumom 15.11.1995. Glede na to, da smo na tej točki sejo prekinili, sprašujem, če želi o teh amandmajih še kdo besedo? Gospod Bogataj ima besedo, državni sekretar.</p>
            </sp>
            <sp xml:id="SDZ1-Redna-36-1995-11-16.sp78">
               <speaker>MIRAN BOGATAJ:</speaker>
               <p>Spoštovani zbor! Mislim, da amandmaji, ki jih je vložila poslanska skupina Socialdemokratske stranke Slovenije, temeljijo na nekem nerazumljivem. Ko smo sprejemali resolucijo o izhodiščih zasnove nacionalne varnosti, je bil prisoten tudi nek protest policijskega sindikata, češ da oni ne sodelujejo v izvajanju vojaških nalog.</p>
               <p>Z zakonom o obrambi smo zato v 6. členu zelo natančno določili, da se vojaška dolžnost izvaja samo v slovenski vojski in v enotah za zveze. Ravno tako smo v 6. členu določili, da se delovna dolžnost izvaja tudi v državnih organih. Te določbe, ki so v predlogu zakona o vojaški dolžnosti v spremembah, omogočajo to, da se vojaška dolžnost v policiji ne izvaja, temveč da se izvaja usposabljanje za delo v rezervni sestavi policije, ki šteje približno eno tretjino mirnodobne sestave in tja so državljani razporejeni na podlagi delovne dolžnosti in ne vojaške dolžnosti.</p>
               <p>Glede na to je tudi v predlogu zakona o policiji, ki ste ga že obravnavali in sprejeli v prvi obravnavi, celo poglavje posvečeno usposabljanju za delo v rezervni sestavi policije. Glede na to predlagamo, da teh amandmajev ne podprete in da podprete v zakonu oziroma v spremembah predlagano besedilo. Hvala.</p>
            </sp>
            <sp xml:id="SDZ1-Redna-36-1995-11-16.sp79">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in prehajam h glasovanju. Najprej dajem na glasovanje amandma Socialdemokratske stranke Slovenije, ki ga nimate v pregledu. Ta amandma se glasi: tretji odstavek na novo predlaganega 4. člena se v celoti črta. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma, ki ga imamo v pregledu k 4. členu pod a) Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma - pravijo mi, da je ta brezpredmeten, ker se nanaša na isti odstavek. Se pravi, o tem ni potrebno glasovati, ker smo podprli odbor. Na glasovanje dajem 4. člen v celoti. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta člen sprejeli.</p>
               <p>V obravnavo dajem 5. člen z amandmajem. 5. člen predloga zakona se v celoti črta. Predlagatelj je skupina poslancev s prvopodpisanima Viko Potočnik in Levom Kreftom. Vlada in matični odbor ne podpirata tega amandmaja. Ali želi kdo besedo? Ugotavljam, da ne in - se opravičujem. Gospod državni sekretar ima besedo.</p>
            </sp>
            <sp xml:id="SDZ1-Redna-36-1995-11-16.sp80">
               <speaker>MIRAN BOGATAJ:</speaker>
               <p>Spoštovani zbor! Rad bi ponovno opozoril na to, da predlagano besedilo 5. člena pomeni realizacijo drugega odstavka 123. člena Ustave Republike Slovenije. Govori o tem, da se opravi za državljana, ki mu je priznan ugovor vesti v času njegove dolžnosti služenja v rezervni sestavi, da se mora usposobiti za zaščito in reševanje v tem najširšem smislu in da se le takega zbriše iz vojaške evidence. Dejstvo je, da s prvim amandmajem, ki ste ga danes prejeli, obstaja sedaj neskladje v tem smislu, da bo takšen državljan ostal v vojaški evidenci in predlagam, da podprete vsa druga besedila sprememb tega zakona, ki to področje ustrezno urejajo. Hvala.</p>
            </sp>
            <sp xml:id="SDZ1-Redna-36-1995-11-16.sp81">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da ne in dajem amandma k 5. členu na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je bil ta amandma sprejet in s tem 5. člen črtan v celoti.</p>
               <p>K 8. členu imamo dva amandmaja. Prvega nimate v pregledu, in tudi ta, ki ga imate zapisanega v amandmajih poslanske skupine Socialdemokratske stranke Slovenije, se popravi, tako da se glasi: Drugi odstavek 16. člena se črta. To se pravi, ne glasi se, člen se v celoti črta, ampak drugi odstavek 16. člena se črta. Amandma, ki ga je vložila poslanska skupina Socialdemokratske stranke Slovenije, se je v prvi verziji glasil, da se 8. člen v celoti črta. Zdaj pa se ta popravljeni amandma k 8. členu glasi, tako da se drugi odstavek 16. člena črta. To je vsebina. In drugi, ki ga imate v pregledu, za 8. členom predloga zakona o spremembah in dopolnitvah zakona o vojaški dolžnosti se doda nov 8.a člen, ki se glasi: "Nabornik, pri katerem je prišlo po naboru do spremembe zdravstvenega stanja, ki vpliva na oceno sposobnosti za vojaško službo, je lahko na lastno prošnjo, ali na poziv upravnega organa, pristojnega za obrambne zadeve, poslan na ponovni zdravniški pregled, da se oceni njegova sposobnost za vojaško službo." Predlagatelj je Vlada, Odbor za obrambo amandma podpira. Želi kdo besedo o teh dveh amandmajih in 8. členu? <stage>(Ne.)</stage></p>
               <p>Dajem najprej amandma, ki se glasi: Drugi odstavek 16. člena se črta, na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma, ki ga imate v pregledu. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 8. člen v celoti. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>Prehajamo k 9. členu, kjer imamo štiri amandmaje. Prva dva imate v pregledu, drugih dveh pa ne. Prvi pod a), doda se novi 9.a člen v 22. členu <stage>(Uradni list RS, št. 18/91)</stage> se doda novi drugi odstavek, ki se glasi: "Nabornikom, ki uveljavljajo ugovor vesti, traja nadomestna civilna služba leto dni." Sedanji drugi odstavek postane tretji. Predlagatelj je poslanska skupina Slovenske nacionalne desnice. Vlada ne podpira. Matični odbor podpira; b) doda se nov 9.a člen. Drugi odstavek 22. člena se spremeni, tako da se glasi: "Vojaki se odpustijo služenja vojaškega roka po preteku 6 mesecev, Vlada pa lahko, če to zahteva bojna pripravljenost slovenske vojske, na predlog ministra, pristojnega za obrambo, odloči o tem, da se odpustijo kasneje, vendar največ 30 dni." Predlagatelj je Nada Skuk. Vlada ne podpira. Odbor za obrambo podpira.</p>
               <p>Potem imamo pa amandma poslanske skupine Socialdemokratske stranke Slovenije. Prvi - za novi 9.a člen - ob koncu prvega odstavka 20. člena se pika črta, in nadaljuje z "ali če se spremeni status posameznika v smislu civilnega služenja." In za novi 9.b člen - v drugem stavku 22. člena se dikcija "predsedstvo Republike Slovenije" nadomesti s "predsednik Republike  Slovenije." Želi kdo besedo o teh štirih amandmajih in o 9. členu? Ja, prosim, gospod Sašo Lap, izvolite.</p>
            </sp>
            <sp xml:id="SDZ1-Redna-36-1995-11-16.sp82">
               <speaker>SAŠO LAP:</speaker>
               <p>Hvala za besedo. Spoštovani! Gre samo za kratko obrazložitev, o kateri je bilo javno in tukaj na odboru že veliko govora. 9.a člen govori, da nabornikom, ki uveljavljajo ugovor vesti, traja alternativno služenje vojaškega roka leto dni. Naša ustava je v 14. členu popolnoma jasna, ko govori o enakosti pred zakonom. Zadnji odstavek: vsi so pred zakonom enaki. To piše v 14. členu. Kako sta enaki oseba a) in b), mi prosim naj nekdo razloži, če oseba a) služi sedem mesecev, po sedmih mesecih mora biti dosmrtno na razpolago državi kadarkoli, ob kakršnemkoli vremenu in zdravju. Oseba b) je oporečnik, ne bom se spuščal v to iz kakšnih razlogov, in je po opravljeni enaki dobi, sedmih mesecev, oproščen in nima nobene obveznosti več do smrti. Kje je tukaj enakopravnost med osebo a) in b)?</p>
               <p>Mi smo to predlagali preventivno in odbor je to podprl, da Vlada ne podpira, mi je jasno. Prosim, da ga tudi zbor, mislim, da bo toliko razumen, v celoti podpre. Hvala lepa.</p>
            </sp>
            <sp xml:id="SDZ1-Redna-36-1995-11-16.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod Gabrijel Berlič ima besedo.</p>
            </sp>
            <sp xml:id="SDZ1-Redna-36-1995-11-16.sp84">
               <speaker>GABRIJEL BERLIČ:</speaker>
               <p>Glede na to, da je gospod Lap omenjal ustavo, bom jaz tudi poskušal neko logično izpeljanko iz ustave izpeljati, ampak mislim, da ne bomo preveč zadovoljni v tem primeru.</p>
               <p>Če pogledamo, vsak slovenski državljan ima pravzaprav dve možnosti, ki se pa izključujeta. Lahko služi vojaški rok, ali pa namesto tega opravi civilno službo. Torej, izraza, ki ga je on uporabljal "alternativno služenje vojaškega roka" ni.</p>
               <p>V 123. členu Ustave jasno piše, da imamo državljani dolžnost sodelovati pri obrambi države kot vojaški obvezniki, ali pa na kakšen drug način. Obstaja pa še 124. člen Ustave, ki se mi zdi, da je še pomembnejši in ta v tem členu ustave pravi: "pri zagotavljanju varnosti izhaja država predvsem iz mirovne politike ter kulture miru in nenasilja." Torej, če bi sedaj poskušali logično sklepati, potem bi, če bi predlagatelj sledil tej logiki, moral obveljati, da so vojaški obvezniki lahko le tisti, ki nočejo sodelovati pri obrambi države, kot pripadniki civilne družbe. Saj le kot takšni lahko zagovarjajo kulturo miru in nenasilja. Šele če bi obveljali, se pravi, če bi uveljavljali pravico do ugovora vesti, proti takšnemu načinu sodelovanja pri obrambi, bi lahko služili vojaški rok kot vojaški obvezniki.</p>
               <p>Če povzamem. V 124. členu Ustave piše, da izhaja država pri zagotavljanju varnosti predvsem iz mirovne politike itd. Torej, bi morali reči, da je to pravilo, služenje vojaškega roka je pa izjema. In to je ravno nasprotno od tega, o čemer govorimo sedaj. Zavedam se, to je absurd in mogoče je to tema za ustavno sodišče. Menim torej, da je pošteno in prav, da se te alternativne oblike kot jih pač uporablja gospod Lap, uveljavi v tem smislu, da nadomestna civilna služba traja enako dolgo kot služenje vojaškega roka.</p>
            </sp>
            <sp xml:id="SDZ1-Redna-36-1995-11-16.sp85">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Sašo Lap, potem pa še gospod Jožef Kopše.</p>
            </sp>
            <sp xml:id="SDZ1-Redna-36-1995-11-16.sp86">
               <speaker>SAŠO LAP:</speaker>
               <p>Gospod Berlič, vam so namenjene te besede. Samo vprašam vas, kako bi se Slovenija osamosvojila oziroma, če ste takrat enako razmišljali, ali mogoče z nenasiljem, ko je bilo izvršeno nasilje. Mislim, da se ne bi.</p>
            </sp>
            <sp xml:id="SDZ1-Redna-36-1995-11-16.sp87">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Jožef Kopše, izvolite.</p>
            </sp>
            <sp xml:id="SDZ1-Redna-36-1995-11-16.sp88">
               <speaker>JOŽEF KOPŠE:</speaker>
               <p>O samem amandmaju sem se opredelil že na Odboru za obrambo. Ostajam pri svoji opredelitvi, vendar bi gospode nekaj prosil. Naj ne izrabljajo ustave in to velja za vse, ki jo tukaj citirajo. Če jaz tako citiram ustavo, kot jo citirajo posamezniki, bom rekel samoobramba - ena beseda. Ko se bere 124. člen ustave, naj se bere cel člen in ne samo zadnji odstavek - odvisno, kako mu odgovarja. Tu je omenjen zakon o obrambi, ki ga z dvotretjinsko večino sprejema ta zbor in ta zakon o obrambi je sprejet in je jasen in iz tega lahko tudi izhajamo. Zato bi prosil, da ustave nihče v svoji razpravi ne posiljuje. Hvala.</p>
            </sp>
            <sp xml:id="SDZ1-Redna-36-1995-11-16.sp89">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Zmago Jelinčič, potem pa še gospod Ivan Verzolak.</p>
            </sp>
            <sp xml:id="SDZ1-Redna-36-1995-11-16.sp90">
               <speaker>ZMAGO JELINČIČ:</speaker>
               <p>Mene razpravljanje spoštovanega kolega iz Liberalne demokracije niti ni tako presenetilo, kajti tendenca Liberalno demokratske stranke je že dolgo v to smer nekakšnega kvazi nenasilja in uklanjanja vsem mogočim sosedom od zahoda, vzhoda in juga in mislim, da se je zdaj samo pokazala splošna usmeritev, morda tudi slovenske Vlade, ki je pripravljena počepniti in poklekniti in pozabiti na obrambo lastne domovine. Hvala.</p>
            </sp>
            <sp xml:id="SDZ1-Redna-36-1995-11-16.sp91">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Ivan Verzolak, izvolite. Potem pa gospod Berlič in gospa Vika Potočnik.</p>
            </sp>
            <sp xml:id="SDZ1-Redna-36-1995-11-16.sp92">
               <speaker>IVAN VERZOLAK:</speaker>
               <p>Hvala za besedo. Spoštovani zbor, spoštovani podpredsednik! Silimo v tako opevano Evropo oziroma naš trend je. To Evropo smatramo kot nekaj vzvišenega, kjer je vse "poštimano", vse na svojem mestu, kjer je pravni red itd. Ravno o tem civilnem služenju vojaškega roka ima ravno ta srednja Evropa v vseh državah daljši rok civilnega služenja. Mislim, da si lahko tudi po tem vzamemo vzgled. Rekel bi samo, da ti ljudje, ki odslužijo civilno služenje vojaškega roka, potem niso več obvezani za vojaško služenje še v slučaju raznih vojaških vaj, medtem ko ostali obvezniki, ki so služili z orožjem v roki, kar menim, da je tudi to usposabljanje neprimerno bolj zahtevno, tudi bolj nevarno, so pa stalno klicani na te vojaške vaje do približno 60. leta. Mislim, da to ne bi bilo nič narobe. Vsi smo dolžni, da svoji domovini odslužimo svoj dolg in če ti ljudje z dobrodelnim, da upoštevamo njihovo voljo, da služijo civilno služenje. Naj pač odslužijo tisto, kar tudi Evropa meni, da je pravilno. Hvala.</p>
            </sp>
            <sp xml:id="SDZ1-Redna-36-1995-11-16.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Gabrijel Berlič.</p>
            </sp>
            <sp xml:id="SDZ1-Redna-36-1995-11-16.sp94">
               <speaker>GABRIJEL BERLIČ:</speaker>
               <p>Gospodu Jelinčiču. Očitno je, da niste poslušali, ali pa niste hoteli poslušati, kar sem izvajal, ker sicer jaz o tem, o čemer ste vi govorili, sploh nisem govoril. Govoril sem o možnosti interpretacije nekaterih členov ustave in si dovoljujem, da kot poslanec to naredim.</p>
               <p>Če bi sedaj hotel nadaljevati o tem, kaj so liberalci počeli ali pa, kaj bodo počeli. Tu notri je med nami, če pogledam vrsto najmanj deset takih, ki so s puško v roki stali takrat, ko smo bili napadeni in so branili to našo državo in se nobeden izmed nas ne sramuje tega, tudi z mano vred ne. Tako da tako deplasiranega načina upam, da se ne bova več šla.</p>
            </sp>
            <sp xml:id="SDZ1-Redna-36-1995-11-16.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Nada Skuk, potem pa še gospod Vladimir Topler.</p>
            </sp>
            <sp xml:id="SDZ1-Redna-36-1995-11-16.sp96">
               <speaker>NADA SKUK:</speaker>
               <p>Hvala lepa za besedo. Ob tem amandmaju bom rekla najprej to. Ob vseh teh razpravah, da ko gre za obrambo domovine in države, smo vsi državljani in se ni prav obkladati z diskvalifikacijami in sem prepričana, da bi vsi skupno stopili in branili državo.</p>
               <p>Gre pa pri tem amandmaju za različno pojmovanje, gospod Lap, enakosti pred zakonom. Nekdo, če dela neko dobo pol dalj kot drugi, zato zame ni enak pred zakonom. Ko govorimo o teh členih ustave, se je res že večkrat zgodilo, da vsak po svoje interpretira in vojaška dolžnost je ena od načinov izvrševanja dolžnosti pri obrambi države, ker obramba države ni samo opravljanje vojaške dolžnosti. Tu so še razne druge aktivnosti in področja. Že na odboru sem zagovarjala moj glas proti takemu podaljšanju trajanja vojaške dolžnosti v obliki civilnega služenja, ker ne morem pristajati na to, kot so nekateri razpravljali, da je to v bistvu grožnja ali pa kazen za tistega, ki bi se upal odločiti ali pa ki bi se hotel odločiti, da bo dvakrat premislil ali je ali ne za to dlje služiti, ker mu pač njegova vest tega ne naroča, mu ne dovoljuje. Tudi danes bom glasovala proti takemu amandmaju še iz naslednjih razlogov, ker vem, da stabilnost in trdnost države ni odvisna samo od vojaške pripravljenosti, od pripravljenosti se postaviti v bran državi s puško, ampak tudi od tega, da imamo sposobne mlade ljudi, izobražene mlade ljudi in da jim damo možnost, da se čimprej vrnejo na študij, da se čimprej vrnejo na delovno mesto. Zato jih ne kaznovati, če uveljavljajo ustavno pravico, ki jim gre.</p>
               <p>Glede Evrope pa toliko. Kot je meni znano, se vsi narodi Evrope, ne bom rekla države, zavzemajo za nenasilje, za pozivanje k miru in kot politiki, bom zopet rekla, kot sem pri prvi obravnavi, smo med prvimi, ki moramo pozivati in stremeti k temu, da bo potrebno čimmanjkrat puško vzeti v roke. Hvala lepa.</p>
            </sp>
            <sp xml:id="SDZ1-Redna-36-1995-11-16.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vladimir Topler ima najprej besedo, potem pa gospod Kopše. Že ves čas so replike. Gospod Vladimir Topler, izvolite.</p>
            </sp>
            <sp xml:id="SDZ1-Redna-36-1995-11-16.sp98">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! Amandma, ki ga predlaga poslanska skupina SND, ne podpiram. Prvič, ugovor vesti je stvar posameznika in ne komisije. Drugič pa naj povem, zakaj ne podpiram tega, da bi naborniki, ki bi služili vojaščino izven vojaških objektov, imeli podaljšano vojaščino. Prvič zaradi tega - menim, da je to, razumem, zaradi česa to predlagate, da bi bili pogoji čimbolj restriktivni in da bi imeli čim več vojakov. Jaz pa menim drugače. Boljše je, da imamo malo vojakov in da so ti boljši. Ne pa tako, da nekoga silite v vojaško službo, ki ne bo nikoli dober in bo prej pokvaril kaj, kot pa naredil kaj dobrega.</p>
            </sp>
            <sp xml:id="SDZ1-Redna-36-1995-11-16.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jože Kopše, izvolite. Potem pa še gospod Ivan Oman.</p>
            </sp>
            <sp xml:id="SDZ1-Redna-36-1995-11-16.sp100">
               <speaker>JOŽEF KOPŠE:</speaker>
               <p>Meni je zelo žal, gospe in gospodje, da je ta člen zakona po eni strani izrabljen za neko razpravo, ki ga zelo dobra politična opcija, ne mislim zgolj svetovno nazorsko, ampak s takimi mišljenji izrablja za svojo volilno propagando. Obrazložitve so bile dane že večkrat - na odboru in tudi tukaj ob prvi obravnavi v Državnem zboru. Evropa je sestavljena iz nacionalnih držav, gospe in gospodje! Evropa še zdaleč ni mirna. To ni Amerika, to ni Azija! Teh tri tisoč in še nekaj narodov živi v neki skupnosti, pa med njimi ni konfliktov. Pri nas je vedno težje na nekem ozemlju. Drugo, zakaj nekoga, pravi gospa Nada Skuk, kaznovati s podaljšanjem? To ni kazen! To je preventiva, gospa Nada Skuk, da se ne bi slučajno iz lahkotnosti nekateri  odpovedali, iz lahkotnosti mišljenja odpovedali izobraževanju o vojaški službi in o nošenju orožja. To je tudi izobraževanje, gospa Nada Skuk! To je način izobraževanja. Ti moraš vedeti, kaj primeš v roko, kako boš s tem ravnal. Danes je ogromno tehnike. Mi lahko kupujemo z našimi programi kar hočemo, kakršnokoli drago orožje hočemo. Če z njim ne bodo znali ravnati, ker bodo v veliki večini, ali pa mnogi od njih civilno služili vojaški rok izven tega, da se dotikajo orožja in vsega ostalega. Za primer bi rad opozoril na Avstrijo, čeprav sem že povedal, pa bom ponovil tole. V avstrijskih pokrajinah je ta odstotek služenja civilnega vojaškega roka zelo različen. Tukaj na Koroškem, kjer je očitno, temu rečemo militantno, je razmerje 12%. Najvišji procent je pa v Vorenbergu - 47% se javlja za civilno služenje. 47% mladih vpoklicnikov v Avstriji v Vorenbergu se javlja! Tega si dvomilijonska Slovenija res ne more privoščiti! Zato je samo dano za premislek, ne pa prisila tistemu mlademu, ali se bo odločil  zaradi svojega ugovora vesti, ali katerega drugega razloga za civilno služenje roka, ne pa zato, in ta je očitno toliko trden, da bo tudi te tri mesece dlje služil. Razumem, da so nekateri prepričani, da zavračajo, in nočejo žaliti njihovih čustev. Ampak tak neargumentiran način zavračanja pa se mi ne zdi spodoben. Hvala lepa.</p>
            </sp>
            <sp xml:id="SDZ1-Redna-36-1995-11-16.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji je na vrsti za repliko gospod Ivan Oman, potem se je pa javil še gospod Ivan Verzolak.</p>
            </sp>
            <sp xml:id="SDZ1-Redna-36-1995-11-16.sp102">
               <speaker>IVAN OMAN:</speaker>
               <p>Gospod podpredsednik, spoštovani zbor, moram povedati, da o tej stvari nekoliko drugače razmišljam kot moja poslanska kolegica gospa Skukova. Je pa seveda v razlaganju te stvari nič koliko, ne bom rekel demagogije, ampak pretiravanja. Recimo, gospod Lap, ki je govoril o dosmrtni in ne vem kakšni obveznosti vojske, seveda to velja za tiste, ki se jim življenje konča tam pri 40 ali 50 letih. Prav tako je, recimo, gospod Berlič, prosim, to je nekoliko neresen konstrukt, pa mu ne zamerim tega. Ali pa, kot je rekel doktor Topler, ne siliti ljudi v vojsko, da bodo vojaki. Prosim, pa prav vse silimo. Tisti, ki gredo prostovoljno, so seveda več ali manj poklicni vojaki in jih res ni treba siliti, ker so vojaki za denar. Ostali, ki smo bili mladi, pa tisti, ki so in bodo, so seveda po sili vojaki. O tem imamo že kaj napisanega - po sili vojaki.</p>
               <p>Jaz seveda verjamem, da bo Slovenija izvajala miroljubno, nenasilno in ne vem kakšno politiko in sem popolnoma prepričan, da ne bo silila v vojno. Želim pa verjeti, da bo, če bo napadena, prijela za orožje in se branila. Upam, da se ne motim, če so bo to zgodilo. Želim pa, da tega ne bi bilo nikoli. Če pa hočemo, da tega ne bo, da res ne bo treba prijeti za orožje, potem seveda vojsko moramo imeti, ker to je najboljša obramba miru - imeti oboroženo silo. Ne zato, da bi razkazovali svojo moč, je ne moremo, ker je nimamo, smo premajhni, da bi se šli neko militaristično ali militantno politiko, toda vojsko moramo imeti. Prav nikakršna krivica se ne godi tistim oziroma se ne bi godila tistim, ki bi jim za civilno služenje določili daljši rok, kajti tisti, ki bodo odslužili svojih sedem mesecev vojaščine ali pa tudi samo šest, bodo nadaljnjih pet ali šest mesecev v naslednjih 20 letih vsekakor doslužili na vojaških vajah. Ti, ki bodo opravili civilno službo, bodo svojo dolžnost do obrambe domovine morali opravljati edino v primeru vojne, tako kot tisti vojaki, ki so bili že svojih šest ali sedem mesecev na služenju vojaškega roka in ki so bili ali bodo še toliko in tolikokrat na vojaških vajah. Sedaj pa. Prav vse evropske države imajo za civilno služenje daljši rok. Iz več razlogov. Eden je ta, da bodo potem praktično imeli skoraj odsluženo, drugi je pa ta, da se bo tisti, ki mu vest ne dopušča prijeti za orožje, res odločil za civilno služenje, tudi če bo nekoliko daljše. Sam bom podprl predlog gospoda Lapa. S tem, da v kolikor bi bil sprejet, bom verjetno, mislim, da imamo drugo branje sedaj, za tretje branje pripravil amandma, da se to ne podaljša na celo leto, pač pa na nekaj mesecev v primerjavi z normalnim služenjem. Hvala lepa.</p>
            </sp>
            <sp xml:id="SDZ1-Redna-36-1995-11-16.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Verzolak. Izvolite.</p>
            </sp>
            <sp xml:id="SDZ1-Redna-36-1995-11-16.sp104">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Navezal bi se na prejšnje izvajanje oziroma imam repliko tudi, jaz sem se javil kot na repliko na gospoda Toplerja, ampak prvo bi povedal to, zakaj potem imajo vojaki beneficiran delovni staž. Sigurno to izvira iz tega, da je ta služba neprimerno bolj obremenjena, tako psihično, fizično, pa lahko tudi življenjsko nevarna. Lahko bi jih primerjal z rudarji, ki so pod zemljo in verjetno ima to neko svojo osnovo in neko potrditev o tem. Repliciral bi pa gospodu Toplerju, to kar je prej rekel, ja, da naj bi imeli čim manjša število vojakov, samo enih par dobrih vojakov. To se pravi, v končni fazi lahko izberemo najboljšega vojaka, ostalih pa več ne rabimo, kot je logika. Smatram, prosim, da to še enkrat razmislite in da podprete ta amandma.</p>
            </sp>
            <sp xml:id="SDZ1-Redna-36-1995-11-16.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Dragan Černetič.</p>
            </sp>
            <sp xml:id="SDZ1-Redna-36-1995-11-16.sp106">
               <speaker>MAG. DRAGAN ČERNETIČ:</speaker>
               <p>Hvala za besedo. Gospe in gospodje. Meni se zdi, da sem eden redkih, ki je bil dlje v uniformi kot večina vas. Danes sem star 65 let. Moje mladosti ne dobim več nazaj. Ampak povem vam, da sem se odločil, da bom nosil uniformo. In zato želim, samo da vas spomnim na to, da sem se odločil, da sem bil politični oporečnik. In zato sem bil kaznovan po zakonu. In seveda se strinjam z gospo Skukovo, ki je rekla, da je to nek način kaznovanja človeka, če nekaj odloča na osnovi ugovora vesti. In ima gospa Skukova čisto prav.</p>
               <p>Osebno menim tako, ko se bomo Slovenci odločili, da bomo imeli profesionalno vojsko in jo tudi plačali, potem te problematike ne bomo imeli. Da bomo pa kar tako v prazno lajali, kakšno vojsko bomo imeli, se bo zgodilo isto, kot se je zgodilo 1991. leta, da so nam ljudje hodili v vseh predelih Slovenije, da se bodo borili proti Jugoslovanski armadi, ko so hoteli priti na naše meje, da smo se jih morali pravzaprav otepati povsod, ker nismo imeli za njih niti orožja. Ne se bati, da se Slovenci ne bodo borili, če mu bo nekdo skočil za vrat. To sploh ni problem, problem je nekaj drugega.</p>
               <p>Problem je v tem, da želim vedeti, ali je to v smislu kazni, da podaljšamo rok, ali da vzamemo neko iniciativo, da bodo šli raje služiti 6 ali 7 mesecev vojsko. Osebno ne bom podprl tega amandmaja, kot ga tudi nisem podprl v odboru. Bom pa vsak dan garantiral, da so mi ti ljudje ravno tako pomembni v narodni zaščiti, pa naj si bo v gasilskem društvu, pa naj si bo v Karitasu, povsod drugod, ker jih bomo tam ravno tako rabili. In enostavno ne morem razumeti tega - se strinjam tudi z gospodom Omanom - da tisti, ki bodo služili vojaški rok, bodo še par mesecev v rezervnem sestavu naslednjih v 20, 30 letih, da bi nekaj istega moralo veljati za te oporečnike. To se pravi, da po tistem 6 mesečnem roku, kaj jaz vem, po zaščiti in tako naprej, da se tudi njih vpokliče na "orožne vaje", ampak v službo, naj si bo v Karitasu, naj si bo v Rdečem križu, mi je čisto vseeno kje, da so izenačeni s tistimi, ki so se odločili, da bodo nosili vojaško suknjo. Zaradi tega ne bom glasoval za to, ampak v tretjem branju, upam, da se bo to amandmiralo, tako da bo potem to enako vredno z onimi, ki bodo nosili vojaško službo. Hvala.</p>
            </sp>
            <sp xml:id="SDZ1-Redna-36-1995-11-16.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Zupanec.</p>
            </sp>
            <sp xml:id="SDZ1-Redna-36-1995-11-16.sp108">
               <speaker>DR. JANEZ ZUPANEC:</speaker>
               <p>Hvala za besedo, gospod predsedujoči. Kolegice in kolegi poslanci! Jaz za kazen nabornikom, ki uveljavljajo ugovor vesti, ne morem glasovati, pa čeprav sem najbolj militanten član poslanske skupine Liberalne demokracije Slovenije, tako militanten, da me tudi gospa Vikica ne more ukrotiti. Ne morem glasovati za to kazen, pa čeprav imam za seboj številne vaje po odsluženem vojaškem roku v 33 teritorialni obrambi in 12-letnem delu v občinskem štabu za civilno zaščito, za kar sem dobil tudi zlato plaketo, v bistvu mi jo je podelil gospod Bogataj, torej "bohlonej" gospod Bogataj.</p>
               <p>Vam gospod Jelinčič se pozna, da vas Bogataj ni nikoli treniral, zato pa tako hecno razmišljate in pa netaktično obtožujete. Hvala lepa.</p>
            </sp>
            <sp xml:id="SDZ1-Redna-36-1995-11-16.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan.</p>
            </sp>
            <sp xml:id="SDZ1-Redna-36-1995-11-16.sp110">
               <speaker>BREDA PEČAN:</speaker>
               <p>Hvala lepa. Rada bi replicirala že zdavnaj izrečenim besedam, ki jih je povedal gospod Kopše. Namreč, njegova primerjava civilnega služenja pa služenja pod orožjem, se mi zdi nekoliko smešna. Pridružujem se vsem tistim, ki trdimo, da je civilno služenje domovini enako kot služenje pod orožjem, zlasti v najnovejših metodah vojskovanja, ko civilno prebivalstvo bistveno bolj trpi zaradi vojn, kakor pa tisti, ki so neposredno vključeni oziroma vpleteni v boje. Se pravi, da civilno prebivalstvo potrebuje mnogo več pomoči in je zaradi tega potrebno, da v državi organiziramo in usposobimo, in v tem primeru lahko rečem, da je zato nujno, da se tudi ženske vključimo v ta civilni del služenja domovini, zaradi tega, da v primeru, če pride do vojne, da lahko vsem tistim, ki so pomoči potrebni, organizirano in zlasti zelo strokovno pomagamo.</p>
               <p>Edino, kar bi še rekla, je to, da tudi sama štejem, da je to v bistvu na nek način kaznovanje tistih, ki se odločijo za civilno služenje, če bi jim podvojili rok, češ saj vendar morate dokazati ne samim sebi, temveč domovini, da ste res vredni, da ste državljani te domovine, s tem da dvakrat več služite.</p>
               <p>Če štejete, da je problem to, da po odsluženem civilnem služenju niso več ti obvezniki vključeni v nadaljnje usposabljanje, predvidite vendar tudi to možnost, da se enako dolgo in v enakih razmakih kot se dodatno usposabljajo vojaški obvezniki, usposabljajo tudi civilni obvezniki. Pa bo s tem po mojem problem rešen. Da ne bi bil slučajno kdo v tej državi neenak pred zakonom. Hvala.</p>
            </sp>
            <sp xml:id="SDZ1-Redna-36-1995-11-16.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vladimir Topler, potem pa še gospod Zmago Jelinčič.</p>
            </sp>
            <sp xml:id="SDZ1-Redna-36-1995-11-16.sp112">
               <speaker>VLADIMIR TOPLER:</speaker>
               <p>Hvala lepa za besedo. Repliciram gospodu Omanu, predvsem pa gospodu Verzolaku. Poglejte, ta amandma vodi k restrikciji, zato da bi se zaradi pogojev, ki otežujejo ugovor vesti, več ljudi odločalo za služenje vojaščine kot vojak. Strinjam pa se globoko z gospodom Verzolakom, da je biti vojak težek poklic in da zahteva sposobnosti. Zato je potrebno, da so tam tisti, ki bodo kaj doprinesli k skupnemu cilju, ne pa da bodo tam ljudje, ki nikoli in nikdar ne bodo dobri vojaki in ki bodo v breme. Zato je boljše, da se odločajo drugače.</p>
               <p>Dilema, ki pa ostaja, je pa ta, ne da bomo z restrikcijo in na tak način dobili dovoljšnje število vojakov, ampak predvsem ta, da bomo ljudi motivirali, da se bodo odločali za vojsko. In če bi bilo potrebno, da se sam odločim, bi se brez pardona odločil za to, da bom vojak.</p>
            </sp>
            <sp xml:id="SDZ1-Redna-36-1995-11-16.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima besedo.</p>
            </sp>
            <sp xml:id="SDZ1-Redna-36-1995-11-16.sp114">
               <speaker>ZMAGO JELINČIČ:</speaker>
               <p>Gospodu Zupancu moram reči, da je gospod Bogataj diplomirani pravnik in če bi me on treniral za vojaka, bi verjetno kmalu izgubil glavo.</p>
               <p>Kar se tiče dvojnega služenja, mislim, da teža služenja vojaškega roka v vojaških enotah, in pa civilnega služenja vojnega roka, se pač ne da primerjati. To je ravno tako, kot se ne da primerjati služba vojaka, ki je profesionalni vojak, s službo, ne vem, nekega čistilca. To pač ne gre. Potem bi imel tudi čistilec benificiran delovni staž, tako kot ga ima vojak. Gospa Pečanova je govorila o dodatnem usposabljanju tistih, ki bodo civilno služili rok. Mislim, da bi bilo to zelo težko, ker ne vem, kako. Recimo, če bo nekdo na Rdečem križu pometal prostore v tem času, ko bo civilno služil rok, ali se bo potem  usposabljal in bo naslednjič vzel za usposabljanje uporabo sesalnika za čiščenje prostorov? In potem naslednjo varianto, tretje usposabljanje, kako se tista aparatura na paro uporablja, tista tako imenovana "micka" in tako naprej. Mislim, da to pač ne gre. In gospodu Toplerju bi povedal, da v svojih razpravah, ki so sicer zanimive, ne loči dveh zadev, ne loči, kaj je to vojak in kaj je to vojni obveznik. Vojni obveznik je civilist, ki služi vojni rok, vojak je pa tisti, ki je vojak po profesiji, ki mu je to poklic. In to sta dve bistveno različni kategoriji! In če se hočemo obraniti pred komerkoli in braniti svojo integriteto lastne države, potem moramo imeti usposobljene ljudi. Vojni obvezniki bodo vojaki šele takrat, če bo vojna. Govori se o tem, ravno prej je gospod Bogataj rekel, da bodo vojaki oziroma se bodo udeležili vojne vsi, tudi tisti, ki civilno služijo vojni rok. S tem, da pa ne bodo izvežbani za služenje vojne, za služenje v vojni, se bo pa zgodilo ravno tisto, proti čemur ste vsi razpravljavci. Žrtve bodo bistveno večje, ker tisti fantje ne bodo vedeli, ne kod, ne kam, ko bo zapokalo. Mislim, da ne moremo na tak enostaven način iti. Jaz sem za to, da se dopušča, da nekdo zaradi ugovora vesti služi vojaški rok civilno. Naj služi, ampak naj gre tja res zaradi ugovora vesti! Jaz vem za ljudi, ki so pripravljeni, vem za nekatere duhovnike, ki zaradi svojega prepričanja govorijo, da bi tudi trikratno dobo služenja služili civilno zaradi tega, ker je to njihovo globoko prepričanje. Mi bomo pa tukaj dovolili zaradi enakosti tistega kratkega roka služenja in potem nobenih nadaljevanj več, bomo dovolili špekulativna izkoriščanja tega inštituta. Mislim, da tega enostavno ne smemo dovoliti in ne moremo dovoliti! Evropa in druge države, ki imajo že vgrajeno civilno služenje roka, imajo daljši rok zaradi tega, ker so do tega prišli po raznih, v glavnem izkustvenih razpravah oziroma na izkustvenih temeljih. In zato ni smiselno tukaj izumljati tople vode, ki jo že poznamo. Hvala.</p>
            </sp>
            <sp xml:id="SDZ1-Redna-36-1995-11-16.sp115">
               <speaker>PODPREDSEDNIK DR. LEV KREFT:</speaker>
               <p>Gospa Nada Skuk, izvolite.</p>
            </sp>
            <sp xml:id="SDZ1-Redna-36-1995-11-16.sp116">
               <speaker>NADA SKUK:</speaker>
               <p>Hvala za besedo. Enostavno ne morem dopustiti, da bomo za tem odrom govorili o mladih ljudeh kot neodgovornih, goljufivih ljudeh, ki jim je treba določiti z zakonom, kako naj mislijo. Tudi sama sem mati polnoletnega otroka in se zavedam, da se je tudi slovenska mladina sposobna odločati trezno s premislekom, za kaj se bodo odločili, ne pa da bomo zdaj predvidevali, da se bodo iz strahu in ne vem česa še, odločali za to in ne morem pristajati na take diskvalifikacije naše mladine. Kako bodo mladi podpirali državo, če poslanci tako zanemarjamo njihovo sposobnost treznega razmišljanja. Ne morem pristati na take razprave. Ali ste sploh že kdaj od blizu pogledali, kaj se pravi civilno služenje, dragi gospodje? Ali ste že kdaj za seboj počistili? Kaj si predstavljate, da se ti, ki civilno služijo, sprehajajo po parkih in se zabavajo, ali kaj? Seveda, to si vi predstavljate, ker vi to počnete. Poglejte, gospodje! Delavci Karitas, delavci Rdečega križa, gasilci so prostovoljni ljudje, ki se odločajo po svoji vesti, da pomagajo reševati, da pomagajo ob situacijah, ko je treba iti prostovoljno. Noben zakon jim tega ne nalaga, pa so kljub temu vedno v pripravljenosti in ne čakajo, da jim bomo predpisali z zakonom, da ko gori, da morajo iti gasit požar. Mislim, da če je nekdo civilno usposobljen, ne bo nikoli pomišljal, ali gre ali ne gre v akcijo, ko je potrebno in ne govoriti, da bo za vekomaj odpravil in da mu ne bo več treba opravljati dolžnosti do države, ker je opravljal dolžnosti do sočloveka, do državljana. Ne gleda samo preračunljivo, kaj je dolžan in česa ni dolžan. Hvala.</p>
            </sp>
            <sp xml:id="SDZ1-Redna-36-1995-11-16.sp117">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Jelinčič, potem pa gospod Verzolak.</p>
            </sp>
            <sp xml:id="SDZ1-Redna-36-1995-11-16.sp118">
               <speaker>ZMAGO JELINČIČ:</speaker>
               <p>Gospe Skukovi - veste, poklicni in prostovoljni gasilci gredo gasiti in ne tisti, ki služijo civilno služenje vojaškega roka. Kadar začne nekaj goreti, se pokliče gasilce, ne pa tiste, ki so nekoč služili civilno vojni rok v gasilskih enotah. In še nekaj, gospa Skuk. Jaz sedaj glede na vaše izvajanje, kako so vsi dobri, pošteni in pridni, pričakujem, da boste vi, verjetno v lastnem imenu, vložili predlog, da se anulira oziroma odpravi kazenski zakon, ker so vsi naši državljani tako dobri, tako pošteni itd.</p>
            </sp>
            <sp xml:id="SDZ1-Redna-36-1995-11-16.sp119">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Verzolak.</p>
            </sp>
            <sp xml:id="SDZ1-Redna-36-1995-11-16.sp120">
               <speaker>IVAN VERZOLAK:</speaker>
               <p>Hvala za besedo. Čisto na kratko bi repliciral gospe Skukovi. Mislim, da je veliko osebne prizadetosti in pa bojazni, ker iz vas govori mati sina, ki bo moral v kratkem verjetno iti služiti vojaški rok. Drugače vas poznam kot zelo pokončno in energično žensko, tukaj ste pa čisto izgubili emocije in očitno ne more biti drugega. Hvala.</p>
            </sp>
            <sp xml:id="SDZ1-Redna-36-1995-11-16.sp121">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Geržina, potem pa še gospod Kopše in gospod Partljič.</p>
            </sp>
            <sp xml:id="SDZ1-Redna-36-1995-11-16.sp122">
               <speaker>MIROSLAV GERŽINA:</speaker>
               <p>Hvala lepa za besedo. Če bi me vprašali, kaj boš ti, ne glede na to, da sem bil pri vojakih, da mi ni bilo lepo pri vojakih, ne glede na to, da sem selekcioniran po rednem vojaškem roku, se pravi, da sem šel često na dodatne vojaške vaje - pa že tam ni pravice, veste, spoštovane kolegice in kolegi! Nekateri smo hodili skoraj vsako leto, nekateri pa nikdar. To se pravi, odgovor tistim, ki ste rekli, da ti pa morajo hoditi še več časa. Niti ure niso naredili, sam pa imam v knjižici marsikateri dan napisan. To je že razlika. Že tu ni prav.</p>
               <p>Povedal sem, da če me vprašate, ni bilo prijetno, vendar danes bi šel še enkrat. In tudi za svojega sina bom rekel, pojdi za vojaka, če bo treba, če tako misliš, ker sam pač ne razumem tistih, jih tudi ne morem, ker pač sam nimam ugovora vesti. Vendarle, čeprav jih ne razumem, pa ne morem sedaj reči zaradi tega, ker jih ne razumem, ker drugače razmišljajo, da pa bom rekel, za kazen boste pa, ker vas ne razumem, podaljšali še za dva meseca ali pa tri mesece in boste nekaj drugega delali.</p>
               <p>Mislim, da se tudi civilno služenje še kako lahko koristno porabi ljudi in jih pripravi za tisti čas in jih pripravlja in lahko tudi delajo v mirnem času določene zadeve kot civilna zaščita, da se pripravijo kot gasilci, ker kot smo rekli, če slučajno pride vojna - ne kličimo vojne, upam, da je ne bo nikdar, sem prepričan - ampak če je treba, bodo tudi oni pomagali. Potem pa lahko obrnemo na glavo tisto, kar je rekel gospod Jelinčič, kako bomo poslali te v vojsko, ker ne znajo streljati, ker ne bodo usposobljeni. Pravim tako, kako bomo vojake poslali gasit, ker niso usposobljeni, lahko naredijo še več škode. Tako lahko razmišljamo naprej.</p>
               <p>Se pravi, vzgajajmo mladino v narodnem duhu, potem bo teh ljudi, ki drugače razmišljajo, nekaj manj, ne pa jih zato, ker drugače razmišljajo in ker ne moremo vplivati na njih, da bi jim zamenjali glavo in tudi ni prav, da bi jim zamenjali glavo, naj pač razmišljajo tako, kot so rojeni, da bomo rekli, sedaj vas bomo pa kaznovali, ker drugače mislite in vi boste več časa služili kot mi. Tega amandmaja ne morem podpreti, čeprav ga kot Slovenec, narodnjak, razumem, vendarle pa ne razumem, da bi hoteli zamenjati glavo ali pamet. Hvala lepa.</p>
            </sp>
            <sp xml:id="SDZ1-Redna-36-1995-11-16.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše, potem je gospod Partljič, potem je gospod Sašo Lap. Torej, najprej gospod Jožef Kopše, izvolite.</p>
            </sp>
            <sp xml:id="SDZ1-Redna-36-1995-11-16.sp124">
               <speaker>JOŽEF KOPŠE:</speaker>
               <p>Prosil bi kolegice in kolege, če le poskušamo mirno. Ostal sem pri Omanu, drugo sem več ali manj preslišal. Pri gospodu Omanu in njegovih predlogih in argumentacija se mi je zdela dobra in sem mu skušal ponuditi, upajmo, da bo sprejet ta amandma in da bo s tem dana možnost v tretji obravnavi nekoliko skrajšati ta rok.</p>
               <p>Drugo pa je gospe Nadi Skuk, ki je bila zelo energična in je zelo lepo povedala. Gospa Nada Skuk, obstaja še neka druga vrsta ljudi, veste, ki bi radi služili vojsko, pa zaradi pogojev, ki jih mora imeti vojak, na žalost ne morejo služiti vojske. Na to pa smo danes vsi pozabili. Hvala lepa.</p>
            </sp>
            <sp xml:id="SDZ1-Redna-36-1995-11-16.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Partljič.</p>
            </sp>
            <sp xml:id="SDZ1-Redna-36-1995-11-16.sp126">
               <speaker>TONE PARTLJIČ:</speaker>
               <p>Sploh se nisem želel v to polemiko vmešavati. Oglasil sem se, da bi izpolnjeno dolžnost, če tudi dvomim, da mi boste verjeli, da je to čisto res, kar bom povedal, dam častno besedo. Ne vem, če se kaj na častno besedo LDS da v tej deželi. Pa še to bi rad povedal, da sem bil zelo vesel z zadnjimi diskusijami Krščanskih demokratov. Tako moram reči, ni dostikrat, da mi ni včasih nerodno zaradi koalicije, sedaj sem bil zelo ponosen na njo. Edino z Geržino se ne bi strinjal. Morda bi zamenjava glav tudi tukaj včasih bila lahko koristna. Povedati sem pa hotel naslednje, in to je res. Letos zgodaj spomladi sem obiskal center, ne vem, kako se točno reče, recimo za šolo v naravi nad Logatcem, na Medvedjem brdu. Mislim, da sem gospodu Kocipru rekel, da odhajam tja. Mislim, da je pedagoški vodja, če je še isti, ne, gospod Božič. Naročil mi je, naj ob priložnosti - lahko pa preveri, on ne ve, da se sedaj tukaj oglašam - naj ob priložnosti povem v Državnem zboru naslednje; da pri tem njihovem delu pomagajo že desetine tako imenovanih fantov, recimo mirovnikov ali ti, ki so se sklicevali na ugovor vesti, ki niso šli v vojsko, ali kot kuharji, ali kot strežniki, ali karkoli in da so vsi izredno marljivi in pridni in da med njimi še ni bilo "zabušanta". Ni se mi to zdela tako pomembna novica, da naj bi jo tukaj povedal, ampak sedaj jo pa povem.</p>
            </sp>
            <sp xml:id="SDZ1-Redna-36-1995-11-16.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sašo Lap, izvolite.</p>
            </sp>
            <sp xml:id="SDZ1-Redna-36-1995-11-16.sp128">
               <speaker>SAŠO LAP:</speaker>
               <p>Čisto kratka replika vsem tistim, ki spretno postavljate oziroma ponavljate kot papige lansirano misel o kaznovanju. To ste nekje pač dobili. In sedaj, jaz se opravičujem, gospodje iz krščanske demokracije oziroma vsak drug govorec, ki je bil tukaj gor, je govoril o nekem kaznovanju, o neki kazni. Ne gre za to. Res ne gre za to. Gre za izenačitev, torej gre za enakopravnost med dvema različnima osebama kot sem prej na začetku razlagal, med A in B iz neke druge zgodbe, gre za popolnoma isto zadevo, za enakopravnost v primeru državljanstev. Eni imamo po enega, eni pa po nekaj več.</p>
            </sp>
            <sp xml:id="SDZ1-Redna-36-1995-11-16.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Prehajam h glasovanju. Sedaj pa prosim za pozornost, poleg tega, da se nam bodo pridružili tudi tisti, ki jih je razprava manj zanimala. Najprej bomo glasovali o prvem amandmaju, ki ga je vložila poslanska skupina Socialdemokratske stranke Slovenije, da se doda nov 9.a člen, ki se glasi: na koncu prvega odstavka 20. člena se pika črta in nadaljuje z: "ali če se spremeni status posameznika v smislu civilnega služenja". Vrstni red glasovanja je narejen na osnovi delov zakona, ki ga s tem noveliramo, pač, po vrstnem redu.</p>
               <p>Torej najprej dajem na glasovanje besedilo amandmaja poslanske skupine Socialdemokratske stranke Slovenije, ki se glasi: na koncu prvega odstavka 20. člena se pika črta in nadaljuje z "ali če se spremeni status posameznika v smislu civilnega služenja." Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Naslednji amandma je prvi iz pregleda, ki se glasi, tako kot imate zapisano. O tem je bilo tudi največ besede in prosim, da ugotovimo sklepčnost. Na glasovanju je torej amandma pod a) v pregledu. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma, ki ga imate v pregledu pod točko b). Pri tem opozarjam, da se naslednji amandma poslanske skupine Socialdemokratske stranke Slovenije nanaša na isti del 22. člena, tako da če bi sprejeli ta amandma, potem o naslednjem amandmaju ne bi glasovali. Glasujemo torej o amandmaju, ki ga imate v pregledu pod točko b). Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje drugi amandma k 9. členu, ki ga je vložila poslanska skupina Socialdemokratske stranke Slovenije, in se glasi: v drugem, mislim, da gre za "odstavku", 22. člena se dikcija "Predsedstvo Republike Slovenije" nadomesti s "predsednik Republike Slovenije". Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 9. člen v celoti, čeprav so bili vsi amandmaji za dodajanje k 9. členu. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo 9. člen sprejeli.</p>
               <p>Dajem v obravnavo 10. člen, kjer imamo amandma: besedilo 23. člena se spremeni, tako da se glasi: "Vojaški rok se služi v vojaških enotah ali zavodih. Temeljno usposabljanje za določene vojaške evidenčne dolžnosti se lahko izvaja tudi izven vojaških centrov. Programe usposabljanja iz prejšnjega odstavka predpisuje minister za obrambo." Predlagatelj je Odbor za obrambo. Vlada amandma podpira. Želi kdo besedo o tem amandmaju in členu? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli in spremenili celotno besedilo člena.</p>
               <p>K 13. členu imamo vložena dva amandmaja. Prvega nimate v pregledu. To je amandma poslanske skupine Socialdemokratske stranke Slovenije, ki se glasi: črta se dikcija pod oznako 3. V pregledu pa imamo amandma: na koncu besedila 3. točke 26. člena se pika nadomesti s podpičjem in doda 4. točka, ki se glasi: "4. ki je končal visokošolsko izobraževanje doma ali v tujini, ki se šteje za šolo za častnike in opravil predpisano stažiranje v</p>
               <p>slovenski vojski." Predlagatelj je Vlada. Odbor za obrambo amandma podpira. Želi kdo besedo? Gospod Miran Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp130">
               <speaker>MIRAN BOGATAJ:</speaker>
               <p>Spoštovani zbor! Jaz bi rad posredoval samo stališče k amandmaju pod točko b), ki ga je vložila poslanska skupina Socialdemokratske stranke. Gre za isti problem, o katerem sem že prej govoril v zvezi z vsemi temi amandmaji ali pa vsaj veliko večino. Če bo ta amandma sprejet, potem se usposabljanje za delo v rezervni sestavi ne bo štelo v okviru tega 13. člena kot da je nekdo opravil vojaški rok. In s tem seveda ne nadaljujemo tega ločevanja med vojaškim in civilnim sistemom oziroma policijo.</p>
               <p>Predlagam, da ga ne podprete. Hvala lepa.</p>
            </sp>
            <sp xml:id="SDZ1-Redna-36-1995-11-16.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa, želi še kdo besedo? Ugotavljam, da ne in dajem najprej na glasovanje amandma poslanske skupine Socialdemokratske stranke Slovenije, ki ga nimate v pregledu in se glasi: črta se dikcija pod oznako 3. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki ga imate v pregledu. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 13. člen v celoti. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 13. člen v celoti sprejeli.</p>
               <p>K 14. členu sta vložena dva amandmaja, pod a. v pregledu, člen se črta, predlagatelj je poslanska skupina Slovenske nacionalne desnice, Vlada ne podpira, Odbor za obrambo podpira.</p>
               <p>Pod b. za 14. členom se doda nov 14.a. člen, ki se glasi: Za 7. točko 31. člena se doda 8. točka, ki se glasi: "8. kategoriziranemu športniku ali članu državne reprezentance zaradi priprav, nastopov ali udeležbe na mednarodnih tekmovanjih, vendar  najdlje do konca koledarskega leta, v katerem dopolni 27 let."</p>
               <p>Predlagatelj je skupina poslancev s prvopodpisanim gospodom Janezom Kocijančičem.</p>
               <p>K 14. členu, kot drugega pred tem, bomo pa obravnavali še amandma poslanske skupine Socialdemokratske stranke, ki se glasi: na koncu 14. člena se pika spremeni v vejico in se besedilo v nadaljevanju glasi: "razen, če se s tem izogne služenju vojaškega roka". Se opravičujem, nisem opazil, v vrstnem redu sodi pred amandma, ki sem ga že prej prebral.</p>
               <p>Torej dajem te tri amandmaje v obravnavo. Želi kdo besedo? Gospod Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp132">
               <speaker>MIRAN BOGATAJ:</speaker>
               <p>Spoštovani zbor, rad bi posredoval mnenje k amandmaju, ki ga je vložila skupina poslancev v zvezi s kategoriziranimi športniki. Sedanja ureditev v zakonu o vojaški dolžnosti je takšna, da se lahko vojaški rok kategoriziranemu športniku prekine, da se mu odlagajo vojaške vaje in da se mu omogoči v dogovoru s športno zvezo redno treniranje, udeležba na tekmovanjih in tako naprej.</p>
               <p>To ureja poseben predpis iz leta 1992 na podlagi tega zakona, in sicer za vse kategorije športnikov, ki jih lahko štejemo med vrhunske kot so zaslužni športniki mednarodnega razreda, športniki nacionalnega razreda in podobno.</p>
               <p>Na služenje vojaškega roka se pošiljajo praviloma izven tekmovalne sezone oziroma tedaj, kadar je to s športno zvezo dogovorjeno. Treningi se jim omogočajo redno v tistih učnih centrih, v katere se jih napoti na predlog športne zveze. In športna zveza je tudi tista, ki skrbi za pregled nad rednim izvrševanjem treningov in tako naprej.</p>
               <p>Mi ocenjujemo, da nadaljnje spreminjanje zakona na tem področju oziroma z vidika odlaganja napotitve na služenje vojaškega roka ni potrebno, ker je to vprašanje sorazmerno dobro in zelo liberalno urejeno v obstoječem zakonu. Hvala.</p>
            </sp>
            <sp xml:id="SDZ1-Redna-36-1995-11-16.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa, želi še kdo besedo? Gospod Janez Kocijančič izvolite.</p>
            </sp>
            <sp xml:id="SDZ1-Redna-36-1995-11-16.sp134">
               <speaker>MAG. JANEZ KOCIJANČIČ:</speaker>
               <p>Hvala za besedo. Predlog amandmaja sem pripravil v sodelovanju s posebno skupino strokovnjakov v Olimpijskem komiteju Slovenije, Združenju športnih zvez. Rešitev, ki jo predlagamo, je rešitev, ki je uveljavljena v večjem številu evropskih držav.</p>
               <p>Ne zanikam vsega tega, kar je povedal gospod Bogataj, državni sekretar. Mislim, da je Ministrstvo za obrambo poskušalo tudi v dosedanjem obdobju in na podlagi dosedanjih rešitev vplivati na to, da se športna kariera vrhunskih športnic in športnikov v Sloveniji ni prekinjala. Vendar menim, da bi bila ta rešitev ustreznejša, saj pri nekaterih vrhunskih športnikih prekinitev njihovega tekmovalnega in pripravljalnega obdobja s služenjem vojnega roka lahko pomeni konec doseganja vrhunskih rezultatov. In zato je ta možnost po mojem globokem prepričanju eden od pogojev, da se lahko enakopravno kosamo s športnicami in športniki iz drugih držav in da seveda pri tem uporabljamo enake zakonske rešitve kot jih uporabljajo drugi. Hvala lepa.</p>
            </sp>
            <sp xml:id="SDZ1-Redna-36-1995-11-16.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Na glasovanje dajem najprej amandma, ki ga imate v pregledu pod točko a). Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma poslanske skupine Socialdemokratske stranke Slovenije, ki se glasi: na koncu 14. člena se pika spremeni v vejico in se besedilo v nadaljevanju glasi: "razen, če se s tem izogne služenju vojaškega roka". Prosim, da ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje amandma, ki ga imate v pregledu pod točko b). Obrazložitev glasu, gospod Jožef Kopše, izvolite. Gospod Černetič, želite tudi vi obrazložiti svoj glas? <stage>(Ne.)</stage></p>
            </sp>
            <sp xml:id="SDZ1-Redna-36-1995-11-16.sp136">
               <speaker>JOŽEF KOPŠE:</speaker>
               <p>Gospe in gospodje, glasoval bom proti. Prej smo več kot eno uro govorili o enakosti in o drugih stvareh. In za vrhunske športnike je do sedaj, po mojem mnenju in po mnenju Vlade, kakor nam je bilo predstavljeno, zelo dobro urejeno in ne bom podrl tega amandmaja. Hvala lepa.</p>
            </sp>
            <sp xml:id="SDZ1-Redna-36-1995-11-16.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je bil ta amandma sprejet.</p>
               <p>Dajem na glasovanje 14. člen v celoti. Ugotovimo sklepčnost! <stage>(43 prisotnih.)</stage> Ponovno vas prosim, da ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo ta člen sprejeli.</p>
               <p>K 15. členu je bil vložen amandma, ki ga nimate v pregledu. Vložila ga je poslanska skupina Socialdemokratske stranke Slovenije in se glasi: dodata se nova peti in šesti odstavek, ki se glasita: "Državljanu, ki mu je priznan ugovor vesti vojaški dolžnosti, se omogoči, da si sam izbere institucijo ali organizacijo, ki ima podpisan sporazum z ministrstvom, pristojnim za upravo, v kateri bo odslužil civilno služenje. Omogoči se sistemsko razporejanje določenih kategorij prebivalstva na civilno služenje, kar podrobneje uredi Vlada s podzakonskim aktom." Želi kdo besedo o tem amandmaju in 15. členu? Gospod Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp138">
               <speaker>MIRAN BOGATAJ:</speaker>
               <p>Gospod predsednik oziroma spoštovani zbor! Mi ocenjujemo, da ta amandma, po katerem naj bi institucijo, kjer se bo opravila nadomestna civilna služba, vsakdo sam izbiral in je bilo treba v celoti upoštevati, v praksi ni uresničljiv. Z dopolnitvijo predloga oziroma besedila zakona smo napisali in ponovno uvedli, da lahko vsak državljan izrazi, kje bi rad opravljal nadomestno civilno službo. In komisija mu to omogoči, kolikor se le da v realnosti. Ker nekatere organizacije, s katerimi so pogodbe, imajo po eno mesto, druge imajo dve mesti, ne vem, pri gasilcih je nekaj več, Karitas ima zopet nekaj več in tako naprej. S tako togo določbo seveda potem v praksi nadomestne civilne službe ne bi mogli efektno izvajati. Hvala lepa.</p>
            </sp>
            <sp xml:id="SDZ1-Redna-36-1995-11-16.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Ivan Verzolak, izvolite.</p>
            </sp>
            <sp xml:id="SDZ1-Redna-36-1995-11-16.sp140">
               <speaker>IVAN VERZOLAK:</speaker>
               <p>Ja, povedal bom, zakaj bom glasoval proti. Poglejte, strinjam se z gospodom Bogatajem. Stoprocentno pa res ni možno vedno ustreči željam teh ljudi, ki civilno služijo oziroma alternativnim služenjem vojnega roka. Poglejte, recimo da si on zaželi, da bi bil mazač na podmornici. Ja, če je pa nimamo! Tako da mislim, to je malo smešno, ampak dejansko je tako. So stvari, ki mu jih ne moreš nuditi in naj bodo v okvirih realnih možnosti. Hvala lepa.</p>
            </sp>
            <sp xml:id="SDZ1-Redna-36-1995-11-16.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! Glasujemo o amandmaju, ker je edini k temu členu, ki ste ga slišali, ga ne bom ponovno bral. Ugotavljamo sklepčnost! <stage>(48 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da smo ta amandma zavrnili.</p>
               <p>Dajem na glasovanje 15. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen sprejeli.</p>
               <p>K 16. členu so vloženi štirje amandmaji, in sicer: 16. člen predloga zakona se spremeni, tako da se glasi: prvi odstavek 41. člena se spremeni, tako da se glasi: "Civilna služba kot nadomestilo vojaškemu roku se izvršuje v sistemu za zaščito, reševanje in pomoč oziroma v vladnih in nevladnih organizacijah, ki opravljajo reševalno, humanitarno ali drugo dejavnost, ki je javnega pomena. Te službe in organizacije določi minister, pristojen za upravo, po njihovem predhodnem soglasju." Predlagatelj je skupina poslancev s prvopodpisanima Viko Potočnik in Levom Kreftom. Vlada ne podpira. Odbor za obrambo podpira.</p>
               <p>b) Videli ste opombo, če je sprejet prvi, so potem drugi seveda brezpredmetni v tem smislu, da se nanašajo na že prej spremenjeno vsebino.</p>
               <p>16. člen se spremeni, tako da se glasi: v prvem odstavku 41. člena se besedilo spremeni, tako da se glasi: "Civilna služba kot nadomestilo vojaškemu roku se izvršuje v civilni zaščiti, ali drugih silah za zaščito, reševanje in pomoč ter v službah in organizacijah, ki opravljajo dejavnost na področju reševanja, zdravstva, invalidskega in socialnega varstva ali drugo humanitarno dejavnost." Predlagatelj je skupina poslancev s prvopodpisano gospo Danico Simšič.</p>
               <p>c) 16. člen se spremeni, tako da se glasi: v prvem odstavku 41. člena se besedilo spremeni, tako da se glasi: "Civilna služba kot nadomestilo vojaškemu roku se izvršuje v civilni zaščiti ali drugih silah za zaščito, reševanje in pomoč ter v službah in organizacijah, ki opravljajo reševalno, humanitarno ali drugo dejavnost, ki je javnega pomena. Te službe in organizacije določi minister, pristojen za upravo, po njihovem predhodnem soglasju." Predlagatelj je gospa Irena Oman. Vlada amandmaja ne podpira.</p>
               <p>d) V prvi vrstici člena se med besedi "se izvršuje" vstavi beseda "praviloma", tako da se prva vrstica glasi: "Civilna služba kot nadomestilo vojaškemu roku se praviloma izvršuje". Ostalo besedilo ostane nespremenjeno. Predlagatelj je poslanska skupina Združene liste. Vlada amandmaju ne nasprotuje.</p>
               <p>Želi kdo besedo o teh amandmajih in o členu? Ugotavljam, da ne in dajem na glasovanje amandma pod a). Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je ta amandma sprejet.</p>
               <p>S tem smo spremenili 16. člen v celoti in s tem odpade glasovanje o ostalih treh vloženih amandmajih.</p>
               <p>K 17. členu - smo torej na 6. strani pregleda - sta bila vložena dva amandmaja, in sicer: 17. člen predloga zakona se spremeni, tako da se glasi: 42. člen se spremeni oziroma dopolni, tako da se v celoti glasi: "Nabornik, ki želi uveljavljati ugovor vesti o vojaški dolžnosti ob pozivu pristojnega organa na nabor ali obveznosti v zvezi z naborom, vloži prošnjo najkasneje do dneva nabora pri upravnem organu, pristojnem za nabor. Pri organu iz prejšnjega odstavka lahko naborniki, ki so opravili nabor pred 5.5.1991 in niso služili vojaškega roka, uveljavljajo ugovor vesti vojaške dolžnosti najkasneje 15 dni po prejemu poziva na služenje vojaškega roka. Vojak, ki služi vojaški rok lahko vloži prošnjo za priznanje ugovora vesti vojaški dolžnosti pri pristojni upravi za obrambo. Vojaški obveznik, ki je že odslužil vojaški rok, vloži prošnjo pri upravnem organu, pristojnem za obrambne zadeve, ki ga vodi v vojaški evidenci. V prošnji iz prvega, drugega in tretjega odstavka tega člena mora vojaški obveznik navesti razloge, zaradi katerih prosi za priznanje ugovora vesti. V času obravnave prošnje za priznanje pravic ugovora vesti vse obveznosti nabornika in vojaškega obveznika, ki je že odslužil vojaški rok, v zvezi z vojaško dolžnostjo mirujejo. Obravnava prošnje, ki jo vloži vojaški obveznik med služenjem, ne vpliva na izvrševanje obveznosti v zvezi z vojaško dolžnostjo." Predlagatelj je skupina poslancev s prvopodpisanima gospo Viko Potočnik in Levom Kreftom. Vlada in Odbor za obrambo amandmaja ne podpirata.</p>
               <p>Ta amandma, če je sprejet, ne omogoča glasovanje o naslednjem amandmaju. Ta pa se glasi: v prvem odstavku 17. člena se beseda "petnajstih" zamenja z besedo "tridesetih" in za besedami "po prejemu poziva" dodajo besede "oziroma do dneva nabora". Ostalo besedilo ostane isto. Za prvim odstavkom se doda nov drugi odstavek, ki se glasi: "Naborniki, ki so imeli nabor pred veljavnostjo zakona o vojaški dolžnosti in tisti naborniki, ki imajo ustrezen sklep, po katerem jim komisija za ugovor vesti o vojaški dolžnosti ni priznala pravice do ugovora vesti o vojaški dolžnosti zaradi zamujenega roka, lahko vložijo prošnjo v 15. dneh po prejemu posamičnega poziva na služenje vojaškega roka oziroma skupaj s prošnjo za napotitev v prvem napotitvenem roku, če sam prosi, da bi bil poslan na služenje. V času obravnave prošnje vse obveznosti nabornikov v zvezi z vojaško dolžnostjo mirujejo. Drugi in tretji odstavek se ustrezno pravita, tako da postaneta tretji in četrti odstavek. Predlagateljica je gospa Irena Oman. Vlada amandmaja ne podpira, Odbor amandmaja ne podpira. Želi kdo besedo o teh amandmajih? Gospod Miran Bogataj.</p>
            </sp>
            <sp xml:id="SDZ1-Redna-36-1995-11-16.sp142">
               <speaker>MIRAN BOGATAJ:</speaker>
               <p>Rad bi posebej opozoril in obrazložil, zakaj odklonilno mnenje Vlade do amandmaja pod točko a. Gre za dejstvo, da se s tem amandmajem predlaga, da bi za državljane, ki uveljavljajo ugovor vesti vojaški dolžnosti že po odsluženem vojaškem roku vse dolžnosti iz naslova vojaške obveznosti mirovale. Kaj to v praksi pomeni? Vojaški obveznik je poklican na orožne vaje. Vloži prošnjo za ugovor vesti in odtod mu ni treba na orožne vaje. Takšnega sistema nismo nikjer srečali. Takšnega sistema po našem vedenju ne pozna nobena od evropskih držav, ki priznavajo in imajo institut ugovora vesti vojaški dolžnosti. Medtem ko tudi po naših evidencah, takih, ki bi v bivši JLA opravili nabor, pa da ne bi odslužili vojaškega roka, takih primerov v naši evidenci ni in menimo zato, da je spreminjanje te določbe, glede na predlagano besedilo, nepotrebno in ga Vlada ne podpira.</p>
            </sp>
            <sp xml:id="SDZ1-Redna-36-1995-11-16.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Vika Potočnik.</p>
            </sp>
            <sp xml:id="SDZ1-Redna-36-1995-11-16.sp144">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Gre za amandma, kjer poskušamo tako imenovane tri kategorije, ki jih uveljavljajo, tudi pravno formalno postopkovno razčistiti. Ne, da ne obstaja takšen sistem, takšen sistem mora obstajati, da tudi tisti, ki je odslužil vojaški rok v bivši jugoslovanski ljudski armadi, ve in da ima možnost, ne da mu upravni organ zavlačuje z uveljavitvijo tega inštituta, ampak da mu čimprej tudi odgovori. To je do neke mere tudi prisila upravnemu organu, da čimprej reagira.</p>
               <p>Naslednje, gospod Bogataj, tudi v vaši obrazložitvi govorite, da takšnih ni, ki bi nabor opravili 5.5.1991, dovolite mi, jaz sem danes poklicala na Ministrstvo za notranje zadeve in so mi odgovorili. Pristojnemu organu, ki tako imenovani inštitut civilnega služenja uveljavlja, so rekli, da takšnih je kar nekaj primerov. In za te je problem. Zato prosim, da do tretje obravnave, v kolikor bi bilo, da si tudi vi izmenjate te informacije, katere sem si sama morala, da zagovarjam ta amandma. Hvala.</p>
            </sp>
            <sp xml:id="SDZ1-Redna-36-1995-11-16.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Bogataj ima besedo.</p>
            </sp>
            <sp xml:id="SDZ1-Redna-36-1995-11-16.sp146">
               <speaker>MIRAN BOGATAJ:</speaker>
               <p>Do tretje obravnave bomo preverili tudi to mnenje, ki je bilo posredovano, medtem ko trdim ponovno, da vsi tisti, ki so odslužili vojaški rok pred 25.5.1991 z dnem uveljavitve tega zakona, sprememb tega zakona, lahko uveljavljajo ugovor vesti o vojaški dolžnosti, kot vsi ostali, ki so služili vojaški rok po 25.5.1991. In s tega vidika je spreminjanje in dopolnjevanje besedila nepotrebno. Posebej pa opozarjam na to, da če boste sprejeli institut, v katerem državljan, pripadnik rezervne sestave v tistem trenutku, ko vloži prošnjo za priznanje ugovora vesti, njegove pravice oziroma dolžnosti iz tega naslova mirujejo, da je taka rešitev edinstvena, unikum v Evropi, in da ni uresničljiva v sami praksi. Mi že vodimo tako pri usposabljanju rezervne sestave ob vsakem vpoklicu za približno 20% obveznikov postopke za odložitev, za oprostitev orožnih vaj in tako naprej. Na drugi strani pa so tudi sankcije, ki so na tem področju predpisane, takšne, da nekateri raje plačujejo pač tistih nekaj jurjev kazni, kot pa, da bi se odzivali na orožne vaje. Hvala lepa.</p>
            </sp>
            <sp xml:id="SDZ1-Redna-36-1995-11-16.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jože Kopše.</p>
            </sp>
            <sp xml:id="SDZ1-Redna-36-1995-11-16.sp148">
               <speaker>JOŽEF KOPŠE:</speaker>
               <p>Gospe in gospodje! Če bi sprejeli ta amandma k 17. členu pod številko a), bi pomenilo to, da danes, ko smo končno začeli v tržnem gospodarstvu delati, da bi vsi tisti, ki so služili vojaški rok, ki so zaposleni, izkoriščali, ker pri vsakem poslu predvsem moti, enostavno moti prekinitev, kar se tiče orožnih vaj. In na koncu, če ne bi imeli nobenega na orožnih vajah, vsaj tistega ne, ki je zaposlen in vsaj tistega ne, ki  kakršenkoli posel vodi. Čisto pragmatično poglejmo na to stvar: enostavno ne bi bilo nadaljnjega usposabljanja in seznanjanja z novim delom tistih, ki so že odslužili vojaški rok. Ta amandma je za mene nesprejemljiv in bom glasoval proti. Hvala.</p>
            </sp>
            <sp xml:id="SDZ1-Redna-36-1995-11-16.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Verzolak ima besedo.</p>
            </sp>
            <sp xml:id="SDZ1-Redna-36-1995-11-16.sp150">
               <speaker>IVAN VERZOLAK:</speaker>
               <p>Spoštovani podpredsednik, spoštovani zbor! Povedal bom, zakaj bom glasoval proti takšnemu predlogu. Zame je absolutno nesprejemljiv. Čudim se tudi, to je moje osebno mnenje, pa ne mi zameriti, gospod predsedujoči, da ste tudi vi podpisali takšen amandma, kajti do sedaj sem vas imel za zelo razumnega in pametnega človeka. Ne vem, ali ste podlegli ženskim čarom gospe Vike Potočnik, da vas je prepričala. Resno mislim, da bomo s takimi amandmaji popolnoma razvrednotili Slovensko vojsko in jo bomo spravili na nivo neke slabo pripravljene gasilske čete. Hvala lepa.</p>
            </sp>
            <sp xml:id="SDZ1-Redna-36-1995-11-16.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.</p>
               <p>Na glasovanje dajem najprej amandma pod a). Sedaj smo prešli h glasovanju gospod... Vi ste že imeli besedo, gospod Kopše. Niste... V redu. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je bil ta amandma sprejet.</p>
               <p>S tem smo spremenili 17. člen v celoti, glasovanje o amandmaju pod b pa ni potrebno.</p>
               <p>K 18. členu je vložen amandma, ki se glasi: 18. člen predloga zakona se dopolni z novim prvim odstavkom, ki se glasi: v drugem odstavku 43. člena se prvi stavek spremeni, tako da se glasi: "V komisijo iz prejšnjega odstavka se imenujejo socialni delavec, psiholog in zdravnik, ki niso v rednem ali pogodbenem delovnem razmerju z organi, pristojnimi za obrambne zadeve ter predstavnika upravnih organov pristojnih za notranje zadeve in za obrambne zadeve ali za zaščito in reševanje." Predlagatelj je skupina poslancev s prvopodpisanima Viko Potočnik in Levom Kreftom. Vlada ne nasprotuje, Odbor za obrambo ga ne podpira. Želi kdo besedo o tem amandmaju in členu? Ugotavljam, da ne in dajem amandma na glasovanje. Prosim, da ugotovimo sklepčnost! <stage>(39 prisotnih.)</stage> Ponovno vas prosim, da ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Moramo dati na glasovanje še 18. člen v celoti. Dajem torej na glasovanje 18. člen v celoti. Prosim, da ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta člen sprejeli.</p>
               <p>Amandma k 19. členu. V 19. členu se na začetku doda besedilo: "Črta se zadnji stavek prvega odstavka 45. člena." Predlagatelj je skupina poslancev s prvopodpisanima Viko Potočnik in Levom Kreftom. Vlada ga ne podpira in Odbor za obrambo ne podpira. Želi kdo besedo o tem amandmaju in členu? Prosim, gospod Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp152">
               <speaker>MIRAN BOGATAJ:</speaker>
               <p>Predlagani amandma, ki ga predlaga skupina poslancev z gospo Viko na čelu, bi pomenil črtanje določbe, da se nadomestna civilna služba opravlja tudi izven območja države Slovenije. Izhodišče za urejanje celotnega instituta, kar je bilo ugovora vesti vojaške obveznosti, ki je bilo danes večkrat poudarjeno, je določba drugega odstavka 123. člena ustave. Tam je rečeno, da mu je treba omogočiti,  da se usposobi in sodeluje pri obrambi države na drug način. K obrambi države je mogoče zavezovati samo državljane Republike Slovenije. Zato je tudi usposabljanje za kakršno vrsto sodelovanja pri obrambi države izven vojaškega sistema mogoče le v okviru predpisov in na območju Republike Slovenije. Glede na to predlagamo, da tega amandmaja ne podprete in Vlada ga tudi ne podpira.</p>
            </sp>
            <sp xml:id="SDZ1-Redna-36-1995-11-16.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Vika Potočnik, izvolite.</p>
            </sp>
            <sp xml:id="SDZ1-Redna-36-1995-11-16.sp154">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Črtanje tega stavka bi pomenilo tudi lahko za Vlado tako imenovano nevtralno obliko. Sedaj pa malo bolj za šalo, potem tudi naše oficirje ne bi smeli pošiljati na usposabljanje v tujino, še manj pa nabornike, ker jim je ta možnost dana. Sedaj pa resno.</p>
               <p>Slovenija je članica Organizacije za varnost in sodelovanje v Evropi, katere namen je izoblikovati celovito evropsko varnostno politiko. Ta predvideva dve temeljni obliki varnostnega povezovanja. Negativni vidik predvideva sodelovanje na vojaški ravni, pozitivni pa predvsem izoblikovanje institucij in strategij, ki bodo zagotovile preventivno delovanje na nenasilen način. Pozitivni koncept varnosti je posebno poudarjen v dveh dokumentih, katerih podpisnica je tudi Slovenija. To sta prvič Pariška listina leta 1990, kjer je kot eno od temeljnih potreb izpostavljena potreba po prevenciji konfliktov in s tem v zvezi sodelovanje z nevladnimi organizacijami na mednarodni ravni, in drugič, Helsinška listina 1992, po kateri je ravno zaradi izkušenj bivše Jugoslavije znova poudarjena potreba po dopolnitvi vojaških in preventivnih ukrepov. S tem namenom je uveden tudi institut komisarja za narodne manjšine, ki deluje na nevladni organizaciji.</p>
               <p>S to dopolnitvijo in s črtanjem te dikcije omogočamo, da se tudi Slovenija in tisti, ki uveljavljajo ta inštitut, vključujejo v mednarodne organizacije. Hvala.</p>
            </sp>
            <sp xml:id="SDZ1-Redna-36-1995-11-16.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Roberto Battelli, potem pa še gospod Bogataj. Izvolite.</p>
            </sp>
            <sp xml:id="SDZ1-Redna-36-1995-11-16.sp156">
               <speaker>ROBERTO BATTELLI:</speaker>
               <p>Hvala lepa. Spominjam se razprave, ki se je dogajala, ko smo sprejemali to zadevo pri osnovnem zakonu. Menim, da ne gre razlagati na tak način pač tega, kot ste vi, gospod Bogataj. Zakaj? Bom dal ta primer. Mi imamo visoko usposobljene ekipe za reševanje v primeru plazov, ali pa visoko usposobljene ekipe za reševanje v primeru potresov itd. Oporečniki so lahko vključeni v delo teh ekip. Če se zgodi takšna nesreča, recimo, v bližnji sosednji državi ali kje drugje, kjer se rabi ta pomoč, bi to pomenilo, da bi mi lahko poslali sicer svoje ljudi pomagat, kar je, vemo, praksa in civilizacijska dolžnost, bi morali pa izključiti iz tega ljudi, ki v tistem trenutku služijo civilno službo vojaškega roka. To je nesmiselno. Se pravi, da v trenutku, ko so vključeni v te enote za zaščito in reševanje, se vršijo na nek drug način dolžnosti obrambe države. To pa, da bi lahko šli v tujino, ne pomeni, da je ta princip kršen. Oni delajo eno in isto stvar v bistvu. Hvala lepa.</p>
            </sp>
            <sp xml:id="SDZ1-Redna-36-1995-11-16.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Bogataj, izvolite.</p>
            </sp>
            <sp xml:id="SDZ1-Redna-36-1995-11-16.sp158">
               <speaker>MIRAN BOGATAJ:</speaker>
               <p>Moram reči, da povsem soglašam, da tisti, ki se usposablja v tem centru v Sežani, če bo poklican oziroma če bo ta enota šla čez mejo, bo šel z njimi tudi ta. Ampak za kaj gre. Gre za to, da ima ta državljan urejen status. Med ministrstvom, pristojnim za upravo in to organizacijo mora biti pogodba. Ta organizacija mora prevzeti obveznost, da mu bo zagotavljala nastanitev, da mu bo zagotavljala podobne pravice ali pa enake pravice kot jih ima vojaški obveznik. Ta državljan mora biti zavarovan itd. S kom naj, če bodo hodili po raznih misijonih, ne vem, po južnih morjih itd., sklepamo te pogodbe? Ne vidim možnosti, moram odkrito povedati, da je takšna določba v praksi sploh uresničljiva. Poleg tega, v teh pogodbah in skladno z uredbo o izvajanju civilne službe, je natančno določeno, da država te državljane plačuje po istih pogojih, mislim v enakih zneskih, kot plačujemo državljana, ki služi vojaški rok. In od tod še enkrat pravim, da taka določba v praksi ni uresničljiva in da Vlada takšne določbe ne more podpirati.</p>
            </sp>
            <sp xml:id="SDZ1-Redna-36-1995-11-16.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Dajem na glasovanje amandma k 19. členu, ki ga imate v pregledu. Ugotovimo sklepčnost! Še vedno ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje 19. člen v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je ta člen sprejet.</p>
               <p>K 20. členu je bil vložen amandma, ki se glasi: v prvem odstavku tega člena se črtajo besede: "oziroma 30 dnevno obvezno usposabljanje za zaščito in reševanje". Predlagatelj je skupina poslancev, Vika Potočnik je tu prvopodpisana. Vlada ne podpira. Matični odbor ne podpira. Želi kdo besedo? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(45 prisotnih.)</stage> Ponovno vas prosim, da ugotovimo sklepčnost! <stage>(43 prisotnih.)</stage> Saj vas nisem želel strašiti, sedaj vas je še manj! Tretjič prosim, da ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 20. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo 20. člen sprejeli.</p>
               <p>V obravnavo dajem 24. člen in amandma, ki ga nimate v pregledu. Vložila ga je poslanska skupina Socialdemokratske stranke. Prvi odstavek 52. člena se spremeni, tako da se glasi: "Vojaške vaje se praviloma organizirajo in izvajajo v vojaških enotah in štabih." Želi kdo besedo o tem amandmaju in o 24. členu? <stage>(Ne.)</stage></p>
               <p>Dajem amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da amandma ni bil sprejet.</p>
               <p>In dajem na glasovanje 24. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen v celoti sprejeli.</p>
               <p>K 31. členu je vložen amandma, ki ga imate v pregledu. V 31. členu se v drugem odstavku za besedilom 4. točke doda besedilo "50. člen pri ustavi 64. člena". Predlagatelj je Odbor za obrambo. Vlada amandma podpira. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! <stage>(48 prisotnih.)</stage> Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>In dajem na glasovanje 31. člen v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>V obravnavo dajem 36. člen in amandma, ki ga je vložila poslanska skupina Social demokratske stranke Slovenije. V pregledu ga seveda nimate. Črta se 36. člen. Želi kdo besedo o tem amandmaju in členu? Ugotavljam, da ne in dajem amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da amandmaja nismo sprejeli.</p>
               <p>In dajem na glasovanje 36. člen v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 37. členu je vložen amandma, ki ga imate v pregledu. K 37. členu se spremeni besedilo, tako da se glasi: "Zdravstveno sposobnost za vojaško službo ugotavljajo zdravniki, ki so pooblaščeni v skladu s tem zakonom." Predlagatelj je Vlada. Odbor za obrambo podpira. Želi kdo besedo? <stage>(Nihče.)</stage> Zato dajem amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>In s tem smo spremenili besedilo člena v celoti.</p>
               <p>K 38. členu je vložen amandma, ki ga nimate v pregledu. Vložila pa ga je skupina poslancev s prvopodpisanim gospodom Miranom Potrčem. Ta amandma se glasi: drugi odstavek 38. člena se spremeni, tako da se glasi: "V vseh določbah zakona se besede Predsedstvo Republike Slovenije nadomestijo z besedami predsednik Republike in besede Izvršni svet Republike Slovenije nadomestijo z besedami Vlada Republike Slovenije v ustreznem sklonu." Želi kdo besedo o tem amandmaju in o 38. členu.</p>
               <p>Gospod Bogataj. Izvolite.</p>
            </sp>
            <sp xml:id="SDZ1-Redna-36-1995-11-16.sp160">
               <speaker>MIRAN BOGATAJ:</speaker>
               <p>V 38. členu, ki ni bil sporen v ničemer v prvi obravnavi, smo predlagali, da se dva termina zamenjata, in sicer: "Izvršni svet Republike Slovenije" in pa "Predsedstvo Republike Slovenije" z besedo "Vlada". Z zakonom o obrambi smo tudi natančno oziroma ste ob sprejemu natančno določili, kakšne so pristojnosti na obrambnem področju predsednika republike. Ministrstvo za obrambo je izdalo navodilo o izvrševanju obveznosti do predsednika republike na obrambnem področju, ki podrobno razdeljuje vse pristojnosti predsednika republike na področju vojaške obrambe in priprav na obrambo in obrambnih aktivnosti. K temu navodilu je skladno z zakonom dal pismeno soglasje tudi sam predsednik Republike Slovenije, in sicer 19.10.1995. Glede na to Vlada ocenjuje, da ni nobene potrebe, da se tiste izvedbene aktivnosti oziroma naloge in pristojnosti prenašajo na predsednika republike, ker so te relacije sedaj urejene v celoti, ampak da se to prenese skladno z zakonom o obrambi na Vlado. Hvala lepa.</p>
            </sp>
            <sp xml:id="SDZ1-Redna-36-1995-11-16.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>Dajem amandma - predlagam, da ga ponovno ne berem, ker drugih ni bilo, da bi pozabili, za kaj gre - na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še 38. člen v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo člen sprejeli.</p>
               <p>Dajem v obravnavo in na glasovanje vse ostale člene zakona, h katerim ni bil vložen noben amandma. Želi kdo besedo? <stage>(Ne.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona. Želi kdo besedo? Gospod Jožef Kopše, izvolite.</p>
            </sp>
            <sp xml:id="SDZ1-Redna-36-1995-11-16.sp162">
               <speaker>JOŽEF KOPŠE:</speaker>
               <p>Upam, da bomo po tej seji, kolegice in kolegi, premislili, kaj smo s temi sprejetimi amandmaji naredili v zakonu o vojaški dolžnosti, ker zdaj ta naslov več ne odgovarja vsebini. Spremenjen je, kdor je temu sledil. Bilo je nekaj amandmajev sprejetih, ki jih enostavno ni možno akceptirati v nobeni vojski na svetu in nikjer, enostavno niso uresničljivi. In upam, da bo Vlada poskrbela, da bo v poslanskih skupinah, predvsem vladnih strank, ki so to izglasovale in poskušala te stvari urediti in priti z vladnimi amandmaji in spraviti zakon vsaj v neko približno formo, takega kot mora biti. Hvala lepa.</p>
            </sp>
            <sp xml:id="SDZ1-Redna-36-1995-11-16.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o naslovu zakona? <stage>(Ne.)</stage></p>
               <p>Dajem naslov zakona na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo naslov zakona sprejeli.</p>
               <p>Dajem na glasovanje še predlog sklepa, ki se glasi: "Državni zbor bo predlog zakona o vojaški dolžnosti, tretja obravnava, opravil na podlagi drugega odstavka 194. člena Poslovnika Državnega zbora na 37. seji. Gre za zvezo z na začetku omenjeno odločbo Ustavnega sodišča, ki ima tudi določen rok, v katerem je treba zadevo opraviti, kar pomeni, da s tem tudi skrajšujemo tudi roke, na osnovi katerih lahko pride do tretje obravnave. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta predlog sprejeli.</p>
               <p>Dajem na glasovanje še naslednji proceduralni predlog, ki smo ga pa že vajeni, ga ni treba obrazlagati, da predlog zakona za tretjo obravnavo pripravi predlagatelj. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta predlog sprejeli.</p>
               <p>S tem zaključujem to točko dnevnega reda.</p>
               <p>
                  <title>13. TOČKA DNEVNEGA REDA</title> - kjer imamo prvo obravnavo predloga zakona o načinu in pogojih izpolnjevanja obveznosti iz dvostranskih sporazumov za prevzem slovenskega dolga, ki izvira iz dvostranskih sporazumov za konsolidacijo dolga bivše SFRJ sklenjenih med SFRJ in državami članicami Pariškega kluba, v obdobju 1984-1988.</p>
               <p>Pri tem zakonu je Vlada predlagala, da povabimo tudi predstavnike Banke Slovenije, kar smo tudi storili, poleg siceršnjih predstavnikov predlagatelja. Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? <stage>(Ne.)</stage> Predlog zakona je obravnaval Odbor za finance in kreditno monetarno politiko kot matično delovno telo. Želi poročevalec odbora besedo? <stage>(Ne.)</stage> Želi besedo predstavnik Sekretariata za zakonodajo in pravne zadeve? Tudi ne. Želijo besedo predstavniki poslanskih skupin? Ugotavljam da ne in dajem besedo poslankam in poslancem. Želi kdo besedo? Prav tako ne, torej zaključujem razpravo in prehajam h glasovanju o sklepih, ki jih je predlagalo matično delovno telo, imate jih v poročilu 13. oktobra 1995.</p>
               <p>Najprej dajem na glasovanje prvi sklep odbora, to je, da predlog zakona o načinih in pogojih izpolnjevanja obveznosti Iz dvostranskih sporazumov za prevzem slovenskega dela dolga, ki izvira iz dvostranskih sporazumov za konsolidacijo dolga bivše SFRJ, sklenjenih med SFRJ in državami članicami Pariškega kluba v obdobju 1984-1988 prva obravnava, je primerna podlaga za pripravo predloga zakona za drugo obravnavo. Ugotovimo sklepčnost! <stage>(30 prisotnih.)</stage></p>
               <p>Ponovno vas prosim, da ugotovimo sklepčnost, glasujemo o prvem predlogu.Ugotovimo sklepčnost! <stage>(44 prisotnih.)</stage>Tretjič vas prosim, da ugotovimo sklepčnost! <stage>(45 prisotnih.)</stage> Prišel je še en poslanec, če dovolite, ne bomo odredili odmora, ampak poskusili če nas bo potem dovolj. Upam, da ni prišel neposredno iz Pariškega kluba. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli in dajem na glasovanje še sklep, hkrati k stališčem pod 2. točko, ki jo predlaga odbor. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo tudi ta sklep sprejeli.</p>
               <p>Odbor predlaga še dodatni sklep, Vlada Republike Slovenije naj do druge obravnave predloga zakona in o načinih in pogojih izpolnjevanja obveznosti dvostranskih sporazumov za prevzem slovenskega dela dolga, ki izvira iz dvostranskih sporazumov za konsolidacijo dolga bivše SFRJ, sklenjenih med SFRJ in državami članicami Pariškega kluba v obdobju 1984-1988, prouči posledice izvajanja določbe 6. člena predloga zakona in predlaga morebitne ukrepe za reševanje hujših posledic, ki bi utegnile nastati pri izvajanju te določbe. Želi kdo besedo o dodatnem sklepu? Ugotavljam, da ne in ga dajem na glasovanje. Ugotovimo sklepčnost! <stage>(45 prisotnih.)</stage> Ponovno, ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Dajem v obravnavo in na glasovanje še naslednji sklep. To pa predlaga odbor. O tem ni potrebno glasovati.</p>
               <p>S tem smo zaključili glasovanje o teh predlogih sklepov. Zaključujem to točko dnevnega reda.</p>
               <p>Prehajam k naslednji točki <title>14 TOČKI DNEVNEGA REDA - DRUGA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VLADI REPUBLIKE SLOVENIJE</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Prosim, izvolite. Besedo ima gospod Pavle Svete, seveda. Prosim, da ostanete v dvorani. Ni nam ostalo več dosti dela.</p>
            </sp>
            <sp xml:id="SDZ1-Redna-36-1995-11-16.sp164">
               <speaker>PAVLE SVETE:</speaker>
               <p>Saj bom zelo kratek.</p>
            </sp>
            <sp xml:id="SDZ1-Redna-36-1995-11-16.sp165">
               <speaker>PODPREDSEDNIK DR. LEV KREFT:</speaker>
               <p>Saj se ni nanašalo na vas. <stage>(Smeh.)</stage></p>
            </sp>
            <sp xml:id="SDZ1-Redna-36-1995-11-16.sp166">
               <speaker>PAVLE SVETE:</speaker>
               <p>Zelo kratek bom. Ker gre za ponovljeno drugo obravnavo, mislim, da nima smisla, da vas obremenjujem z uvodnimi obrazložitvami. Rad bi samo povedal opredelitve glede vloženih amandmajev, tistih, ki jih Vlada ni vložila. Vlada seveda vztraja pri predloženem besedilu predloga zakona, ki je pripravljen na podlagi stališč in sklepov tega zbora na prvi in potem na drugi obravnavi, ki pa je bila potem ponovljena in se danes nadaljuje seveda s tistimi dopolnitvami tega besedila, ki so predlagane v predloženih amandmajih Vlade za štiri nove člene tega predloga zakona; za nov 3.a, nov 6.a, nov 8.a in nov 9.a člen. Vlada seveda tudi ne nasprotuje predloženima amandmajema k 9. členu, ki jih je dal matični odbor, se pravi Odbor za notranjo politiko in pravosodje. To sta nov 9.a člen, ki bi se moral nekako uskladiti z vladnim, enkrat je tudi Vlada predlagala nov 9.a člen, glede roka, v katerem naj Vlada izda predpise o organizaciji in delovnem področju posameznih vladnih služb in pa glede preštevilčenja poglavij, kar je predlagal Sekretariat za zakonodajo in pravne zadeve Državnega zbora. Vlada pa seveda v okviru tega predloženega besedila in lastnih amandmajev nasprotuje amandmaju matičnega odbora za 3.a člen oziroma moram najprej iti na 3. člen. Nasprotuje amandmaju poslanske skupine Združene liste k 3. členu, da se omeji število ministrov brez resorja na 3. Namreč po veljavnem zakonu je do sedaj število ministrov brez resorjev omejeno na dva ministra. V prvi obravnavi predloga zakona in tudi v prejšnji drugi obravnavi, je bilo sprejeto stališče tega zbora, naj se prouči možnost, da se ta omejitev odpravi oziroma da se omogoči imenovanje tudi več ministrov brez resorja. Vlada zato predlaga, da se ne postavi meje glede tega. Zakaj? Zaradi tega, ker po imenovanju ministrov po veljavni Ustavi in zakonu tako ali tako odloča Državni zbor in bo Državni zbor povedal takrat, ko bo predlagalo število ministrov brez resorja kakšna je omejitev. Če bo Državni zbor samo za enega, ali samo dva, ali samo za tri, bo pač enega, dva ali tri imenoval in jih ne bo več imenoval. Zato ta omejitev ni potrebna, ker s tem si omejitev sam Državni zbor postavlja. Ne postavljajo samo mandatarji.</p>
               <p>Drugo. V okviru tega predloga Vlada tudi nasprotuje amandmaju matičnega odbora za ta nov 3.a člen. Vlada namreč predlaga v amandmaju za nov 3.a člen, da se spremeni 17. člen zakona in se črta določba, po kateri v primeru, da Vlada ni imenovana v polni sestavi, lahko taka Vlada, v katero je imenovanih največ dve tretjini ministrov, ne vštevši ministrov brez resorja, posluje največ tri mesece. Taka Vlada je nestabilna, je stalno pod presijo in ne more učinkovito funkcionirati. Zakaj pride do tega, da Vlada ni imenovana v polnem sestavu? Zaradi odločitve Državnega zbora, ker Državni zbor imenuje Vlado. Torej je stvar Državnega zbora in interes Državnega zbora in zlasti tudi vladajoče stranke oziroma vladajoče koalicije, da se ta Vlada čimprej popolni in začne funkcionirati v polni sestavi. Torej ne samo interes mandatarja, temveč tudi interes tega Državnega zbora. Zato mislimo, da ta omejitev lahko odpade. Stvar mandatarja, vladajoče koalicije in Državnega zbora pa bo, da bodo poskrbeli skupaj za to, da bo Vlada v polni sestavi čimprej imenovana, da bo lahko učinkovito funkcionirala.</p>
               <p>In tretje. Vlada tudi nasprotuje amandmaju poslanca Lapa, ki sicer ni oblikovan kot amandma, ampak je bolj kot pripomba ali predlog glede pristojnosti Sveta za nacionalno varnost. Svet za nacionalno varnost je že v resoluciji o temeljih varnosti države opredeljen kot usklajevalno in posvetovalno telo vlade, in to funkcijo mu tudi ta zakon daje v skladu s to resolucijo. On ne more imeti nobenih kompetenc izven kompetenc Vlade na varnostnem in obrambnem področju in tudi nima originarnih kompetenc, ampak izvršuje te kompetence v funkciji usklajevalnega in posvetovalnega organa Vlade. Zato mu zakon ne more določati nekih drugih širših ali ožjih kompetenc. Hvala lepa.</p>
            </sp>
            <sp xml:id="SDZ1-Redna-36-1995-11-16.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje kot matično delovno telo. Besedo ima gospod Vitodrag Pukl, predsednik odbora.</p>
            </sp>
            <sp xml:id="SDZ1-Redna-36-1995-11-16.sp168">
               <speaker>VITODRAG PUKL:</speaker>
               <p>Hvala za besedo. Spoštovani zbor! Ta zakon obravnavamo že drugič, in sicer je pri prvi obravnavi oziroma, ko zakon nismo sprejeli, smo ga vrnili celo v prvo branje, bilo osnovno nasprotje v 2. členu zakona, kjer je Vlada predlagala formulacijo glede pristojnosti Vlade, da Vlada določa in vodi politiko države in smo ugotovili, da to ni v skladu z ustavo in da grobo krši ustavne pravice parlamenta. Ta člen je sedaj po našem mnenju usklajen z ustavo in z ustavnimi pravicami parlamenta in Vlado, tako kot je sedaj predlagan, da Vlada usmerja in vodi izvajanje politike, ki jo pač določa parlament. To osnovno vprašanje je tako razrešeno in smo menili, vsaj večinsko, da je zakon primeren za drugo obravnavo ter predlagamo, da ga Državni zbor obravnava na tej seji.</p>
               <p>Obravnavali smo pa tudi ostale določbe, ko je v prvem branju bila sporna tudi sama organizacija in obstoj sveta za nacionalno varnost, medtem pa je prišlo do sprejetja izhodišč zasnove nacionalne varnosti Republike Slovenije, kjer je tak svet predviden kot posvetovalni in usklajevalni organ.</p>
               <p>Večinsko mnenje našega odbora je, da je pač temu tako in da je ta določba v zakonu ustrezna in primerna in nismo mogli slediti amandmaju nacionalne desnice, da bi se naj v zakonu določile pristojnosti tega sveta. Namreč, gre samo za posvetovalni organ, ki dejansko iz svoje funkcije nima nobenih pristojnosti, in če bi mi določali v zakonu takemu svetu pristojnost, bi pač prekoračili tisto, kar smo menili, za kar bi tak svet bil koristen in uporabljiv in bi seveda ustanavljali nek organ izven Vlade, ki bi imel svoje izvirne pristojnosti glede posameznih odločitev. To je drugo vprašanje.</p>
               <p>Tretje pa je tisto, o katerem ste slišali predstavnika Vlade. Gre namreč za problem funkcioniranja Vlade, če niso imenovani ministri v roku treh mesecev. V takem primeru je seveda posledica tega, da pač Vlada pade. Vlada predlaga, da bi se to določilo črtalo. Mi smo na odboru precej razpravljali. Moje mnenje je bilo, da bi naj rokovno vezali predlog Vlade. Namreč, Vlada je dolžna v krajšem roku predlagati Državnemu zboru  izvolitev ministra. Če pa Državni zbor dejansko iz kakršnihkoli razlogov v tem roku ne izvoli ministra oziroma ministrov, je po mojem mnenju le vprašanje, kakšna je odgovornost Vlade, ki je tako izvolitev pravočasno predlagala. Mi smo se večinsko sporazumeli na obdobje štirih mesecev in predlagam, da tak amandma sprejmete. Verjetno bo potrebno do tretjega branja premisliti še o tem, kaj je pravzaprav dolžnost Vlade in dolžnost Državnega zbora in kako bi se ta dolžnost definirala. To se pravi, da je Vlada dolžna Državnemu zboru v tem roku predlagati izvolitev ministrov, in da seveda ta rok ne teče v škodo Vlade, če Državni zbor k taki izvolitvi ne pristopi.</p>
               <p>Sicer pa predlagamo sprejem amandmajev, kot ste jih predlagali in pa stališča do ostalih amandmajev so podana. Hvala.</p>
            </sp>
            <sp xml:id="SDZ1-Redna-36-1995-11-16.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Prehajamo torej na obravnavo in na odločanje o posameznih členih predloga zakona.</p>
               <p>Najprej dajem na glasovanje proceduralni sklep, da bomo o tistih členih, h katerim ni bil vložen noben amandma, razpravljali in glasovali na koncu. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo proceduralni sklep sprejeli.</p>
               <p>In dajem v obravnavo 3. člen z amandmaji. Prvega nimate v pregledu, glasi pa se: 3. člen se spremeni, tako da se glasi: "V Vladi so lahko tudi največ trije ministri brez resorja." Vložila ga je poslanska skupina Združene liste socialnih demokratov. Vlada je povedala, da temu amandmaju nasprotuje.</p>
               <p>Drugi. Za 3. členom se doda nov 3.a člen, tega že imate v pregledu, ki se glasi: 3.a člen. V prvem stavku tretjega odstavka 17. člena se besede: "pri čemer se ne vštevata ministra brez resorja", nadomestijo z besedami: "pri čemer se ne vštevajo ministri brez resorja". V drugem stavku tretjega odstavka 17. člena se črta besedilo "vendar ne dlje kot za 3 mesece". Četrti odstavek 17. člena se črta. Predlagatelj je Vlada. Odbor ne podpira, ker vlaga svoj amandma pod točko 2, o katerem pa seveda ne bomo glasovali v primeru, da bi bil ta, ki sem ga zdaj prebral, sprejet.</p>
               <p>Naslednji pa se glasi: za 3. členom se doda nov 3.a člen, ki se glasi: 3.a člen - v 17. členu se v prvem stavku tretjega odstavka besede "pri čemer se ne vštevata ministra brez resorja" nadomestijo z besedami: "pri čemer se ne vštevajo ministri brez resorja". V drugem stavku tretjega odstavka se besedilo: "vendar ne dlje kot za 3 mesece" nadomesti z besedilom: "vendar ne dlje kot za 4 mesece". V četrtem odstavku se besedilo: "v 3 mesecih" nadomesti z besedilom: "v 4 mesecih". Predlagatelj je matični odbor. Želi kdo besedo o teh amandmajih? Tukaj za govornico, drugače, kdo bo posvojil Vlado, ni debate! Ker nihče ne želi besede, dajem na glasovanje najprej amandma - aha, gospod Tone Peršak, pa gospod Ivan Oman, se opravičujem.</p>
            </sp>
            <sp xml:id="SDZ1-Redna-36-1995-11-16.sp170">
               <speaker>ANTON PERŠAK:</speaker>
               <p>Spoštovane poslanke in poslanci! Ne glede na pomisleke, ki jih v zvezi s tem zakonom imamo, bom v tem primeru glasoval za amandma, ki je predlagan. Zakaj? Zaradi tega, ker če ta amandma ne bo izglasovan, potem bo seveda ostalo besedilo, ki je zdaj v predlogu zakona, ki pravi, da je v Vladi v bistvu neomejeno število ministrov brez resorja. Rad bi vas spomnil, takrat, ko se je zakon o Vladi sprejemal, smo si zelo prizadevali za to v tem zboru, da bi nekako omejili število članov Vlade, zato da ne bi imeli tega paradoksa, da bomo na koncu prišli do tega, da bo Vlada imela pol toliko članov, kot jih ima ta Državni zbor, ali pa kaj podobnega. Poleg tega, tudi čisto primerljivo gledano z drugimi državami, vidimo, da najbrž ni smiselno, da bi Slovenija imela 20, 25 ali pa 30 člansko Vlado, do česar bi nas takšno določanje lahko pripeljalo. Predstojniki vladnih služb, če te vladne službe že morajo biti posebej, izven ministrstev, so prav lahko strokovnjaki, ki ni treba, da so po naslovu ministri, tako kot je že zdaj predstojnik Službe za lokalno samoupravo nekdo, ki ni minister in tako naprej. In imamo tudi direktorja Službe za informiranje in tako naprej. Zaradi tega, da se člen, ki je zdaj osnovni člen, da je v bistvu, kot pravim, to neomejeno število, glasoval za to, da se sprejme amandma, ker je potem še vedno v tretji obravnavi mogoče celo priti nazaj na dva ali vsaj ostati pri treh, ne pa imeti neomejenih možnosti za imenovanje teh ministrov.</p>
            </sp>
            <sp xml:id="SDZ1-Redna-36-1995-11-16.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman, izvolite.</p>
            </sp>
            <sp xml:id="SDZ1-Redna-36-1995-11-16.sp172">
               <speaker>IVAN OMAN:</speaker>
               <p>Gospod podpredsednik, poslanska skupina prosi za odmor zaradi posvetovanja.</p>
            </sp>
            <sp xml:id="SDZ1-Redna-36-1995-11-16.sp173">
               <speaker>PODPREDSEDNIK DR. LEV KREFT:</speaker>
               <p>Glede na to vam sporočam, da bomo sejo nadaljevali jutri ob 10. uri. Ne s to točko dnevnega reda, da se razumemo. Jutri imamo volitve in imenovanja in če bo dokončana seja odbora, če nam bo odbor v tem smislu poročal, bomo potem verjetno prešli na obravnavo problematike v zvezi CEFTO.</p>
               <p>Na svidenje!</p>
            </sp>
            <stage type="time">(SEJA JE BILA PREKINJENA 16. NOVEMBRA 1995 OB 16.37 URI IN</stage>
         </div>
      </body>
   </text>
</TEI>
