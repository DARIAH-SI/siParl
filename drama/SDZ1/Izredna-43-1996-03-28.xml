<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-43-1996-03-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6D20081DCB740315C1257832004838DC</idno>
               <idno type="URI">6D20081DCB740315C1257832004838DC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-43-1996-03-28.DZ" n="43">
               <name>Izredna</name>
               <date when="1996-03-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-43-1996-03-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. MARCA 1996 OB 10.22 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Pričenjam nadaljevanje 43. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Ivan Sisinger, Janez Vindiš, Jože Protnar, Franc Potočnik,
                  Drago Šiftar, Breda Pečan, Vladimir Topler, Janko Predan, Bojan Korošec, Peter
                  Tancig, Rafael Kužnik, Marjan Šetinc, Vitodrag Pukl, Poloca Dobrajc do 10.45 uri,
                  enako Vika Potočnik, enako Janez Metelko, Drago Černetič, Ivo Hvalica, Franc
                  Černelič, ki sem ga že videl tukaj, Ivan Oman, Štefan Matuš, Matjaž Peskar za
                  dopoldanski del seje, dr. Lev Kreft, Žarko Pregelj, Franc Lipoglavšek, Ivan
                  Verzolak in Jurij Malovrh, ki sem ga tudi tukaj videl in Maria Pozsonec. Prosim,
                  da ugotovimo prisotnost! <stage>(54 poslank in poslancev.)</stage> Zbor je
                  sklepčen in lahko nadaljujemo z delom.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>43. izredno sejo bomo nadaljevali z včeraj prekinjeno razpravo k predlogu smernic
                  zunanje politike Republike Slovenije in predlog stališč in sklepov Državnega zbora
                  o odnosih Republike Slovenije z Evropsko unijo, Italijo in NATO-m, ter nato po
                  dnevnem redu dalje.</p>
               <p>Prehajamo k nadaljevanju prekinjene razprave. Imam še tri pisne prijave. To so
                  gospod Pučnik, Izidor Rejc in Feri Horvat. Najprej dajem besedo gospodu Pučniku.
                  Gospod Pučnik, besedo imate.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! V teh dneh smo slišali celo vrsto razprav, tudi o splošnem okviru naše
                  zunanje politike. Jaz se na tem področju ne bom vključeval, ker mislim, da so bile
                  vse variante tukaj naštete. Težava je seveda v tem, da nihče doslej ni napravil
                  hierarhijo teh najrazličnejših predlogov. Upam, da bo stališče do tega še kdo
                  zavzel, ali pa, da bo vsaj v nadaljnjem postopku prišlo do jasnejše podobe, v
                  katero smer naj gre slovenska zunanja politika. O svojem stališču bi povedal samo
                  v dveh stavkih naslednje: osebno ne verjamem, da bi se lahko Slovenija primerjala
                  s Švico, ne verjamem v možnost neke izolirane poti, neke tretje poti v integracijo
                  v Evropi. Mislim, da ni mogoče brez vztrajnega pogajanja z Evropo, seveda
                  pogajanja, ki je zelo dosledno in ki v tej doslednosti postavlja na prvo mesto
                  predvsem interese Republike Slovenije. Zato bi se v svojem prispevku pravzaprav
                  omejil na nekaj vprašanj, za katera bi pa res prosil, da bi tudi dobil odgovor. Ne
                  vztrajam seveda na tem, da bi gospod minister sam odgovarjal, jaz sem brez vsega
                  zadovoljen z odgovorom kakšnega njegovega sodelavca, kajti vsega dejansko minister
                  tudi ne more opravljati.</p>
               <p>Prvo vprašanje se nanaša na naše stališče do zahtev Italije. Meni doslej ni
                  postalo jasno, kje je razlika, torej razlika med tem, kaj smo mi tukaj
                  pripravljeni dati na mizo, ponuditi, in razlika med tem, na drugi strani, kaj
                  zahteva Italija. Jaz bi zelo prosil, da bi mi natančno precizirali, kateri so
                  tisti problemi, kjer mi doslej nismo uspeli priti skupaj. Naj poudarim, da seveda
                  ne pričakujem, da bo minister tukaj javno povedal svojo strategijo pogajanj itn.,
                  to on seveda mora obdržati zase. Mene samo zanima, kje so trenutno fronte, kje je
                  razlika med našim in italijanskim stališčem? To vprašanje se mi zdi bistveno
                  pomembno zato, ker ne verjamem v formulo 14+1. Ne verjamem namreč v to, da se
                  lahko Slovenija mimo Italije pogodi z Evropo. Kdor tako misli, podcenjuje pomen
                  Italije v Evropski skupnosti, podcenjuje homogenost teh evropskih držav in
                  precenjuje pravzaprav geostrateški ali ne vem kakšen pomen Slovenije. Mi se moramo
                  zavedati, če se ne bomo dogovorili tako ali drugače tudi z Italijo, ne bomo po
                  mojem prepričanju prišli naprej; čisto neodvisno od tega, da ima Italija tudi
                  formalno možnost veta. Računati na to, da bo ostalih 14 članic pritisnilo, kot se
                  včasih reče, na Italijo in jo prisililo, jaz se na to ne bi zanašal, mislim, da
                  tukaj moramo ostati v realnih razmerjih in da tudi dejansko ocenimo naš pomen,
                  našo težo in naše možnosti.</p>
               <p>Bi pa v tej zvezi še nekaj omenil. Če izhajamo iz te predpostavke, ki se mi zdi
                  pravilna, namreč, da moramo še naprej vztrajno in seveda dosledno zastopati
                  slovenska stališča, ampak se elastično pogovarjati z Italijo, potem bi le zastavil
                  še nekoliko manj pomembno vprašanje. Namreč, ali je res, da je italijanski
                  veleposlanik moral čakati mesec in pol, preden ga je predsednik slovenske Vlade
                  sprejel? Ta novica je bila posredovana v javnosti. Mene bi to zelo zanimalo,
                  kajti, če je to res, je seveda oblika nekoliko zelo zelo poenostavljene in
                  izrazito nediplomatsko izražene odločnosti slovenske pozicije. Zelo milo
                  izraženo.</p>
               <p>Drugo vprašanje je še bolj malenkostno, se mi pa zdi, da kljub temu sodi v ta
                  kontekst. Septembra lanskega leta, med 25. in 27., je bil na Bledu mednarodni
                  seminar, ki ga je organiziral, mislim zunanje-trgovinski oddelek naše Gospodarske
                  zbornice. Tam so nastopali referenti iz tega srednje-evropskega in
                  vzhodno-evropskega področja in seveda ti referati, ki so jih udeleženci tam imeli
                  in so bili objavljeni. Do tukaj je zadeva povsem v redu. Težava pa je v tem, da na
                  tej publikaciji - jaz imam sicer eno zelo slabo fotokopijo - na tej publikaciji,
                  ki jo je izdala slovenska Gospodarska zbornica, je skiciran zemljevid, po katerem
                  pripada tako Istra in tudi slovensko Primorje, ki smo ga po 2. svetovni vojni
                  dobili, Italiji. Preprosto takšen zemljevid se pojavi na prvi strani te
                  publikacije, ki jo je izdala slovenska Gospodarska zbornica. Seveda ne namenoma,
                  jaz ne podtikam tu kakršnihkoli namenov, da je jasno, ampak ugotavljam, da je to
                  strahovita malomarnost, ki si je po nekaj letih samostojne Slovenije, pa tudi že
                  prej, nikoli ne bi smeli privoščiti. Gre za malomarnost in tukaj sprašujem. Zakaj
                  je to v zvezi z zunanjo politiko? Takšne malenkosti v bistvu tudi kažejo, na kako
                  nezrel način se mi lotevamo zunanje politike. Mi mislimo, da je zunanja politika
                  samo aranžiranje nekih razgovorov v Bonnu, ali v Bruslju, ali v Rimu in tako
                  naprej. Zunanja politika je pa po vsej verjetnosti nekaj mnogo bolj kompleksnega
                  in se začenja seveda doma pri takih gestah. Torej, če je to res, bi le zastavil
                  vprašanje predstavniku zunanjega ministrstva. V kakšni obliki sodeluje zunanje
                  ministrstvo z institucijami v Sloveniji, ki organizirajo mednarodna posvetovanja?
                  Ali sploh takšna koordinacija obstaja, ali je kdo za to zadolžen? Seveda,
                  sekundarno se postavlja tudi vprašanje, da bi verjetno tudi brez pomoči zunanjega
                  ministrstva ta Gospodarska zbornica morala vedeti, kako in kaj. Mislim, da za to
                  res ni potrebna še neka asistenca zunanjega ministrstva. Kljub temu sodi to v
                  področje zunanjega ministrstva.</p>
               <p>Naslednje vprašanje, ki bi ga zastavil, se nanaša na nekaj čisto drugega. Namreč,
                  od junija 1995, ko smo v Sloveniji začeli uvajati drug sistem mature in zaključnih
                  izpitov, Slovenija ne priznava več državljanom Slovenije zaključnega izpita, če so
                  študirali na slovenskih izobraževalnih inštitucijah na slovenskem Koroškem, torej
                  v Avstriji, in sicer na slovenski gimnaziji v Celovcu, dvojezični trgovski
                  akademiji v Celovcu, Višji šoli za gospodarske zadeve v Šempetru pri Šentjurju v
                  Rožni dolini. Za kaj gre? Seveda razumem kriterije slovenskega izobraževalnega
                  sistema, ki jih je potrebno spoštovati. Po drugi strani bi pa v tej zvezi
                  poudaril, da avstrijskim državljanom, ki tam pridobijo zaključni izpit, to
                  Slovenija prizna, slovenskim državljanom pa ne. Zakaj to razlikovanje? In drugič,
                  glede na to, da so vse tri izobraževalne inštitucije odvisne tudi od obiska
                  slovenskih državljanov, ker njihovo število jim omogoča, da ohranijo svoj status v
                  avstrijski zakonodaji. Zato vprašanje, kaj namerava slovensko zunanje ministrstvo
                  narediti, da bo te institucije podprlo in jim omogočilo eksistenco, če bo
                  Ministrstvo za šolstvo vztrajalo pri dosedanjih kriterijih. Torej, jaz vidim tu
                  dve možnosti. Ali da se ti kriteriji razširijo in da velja za slovenske državljane
                  isto, kakor velja za avstrijske, torej, da se jim prizna veljavnost zaključka. Če
                  so pa važni razlogi, da to ni mogoče, je potrebno te izobraževalne inštitucije na
                  Koroškem seveda na drug način podpreti. In tudi tukaj bi prosil za kakšen
                  odgovor.</p>
               <p>Na koncu bi pa šele dal zelo zapoznelo dodatno vprašanje gospe Kocjan-Šturm iz
                  njenega včerajšnjega predzadnjega nastopa. In sicer, gospa Šturm je tam nekako
                  takole formulirala, kot sem si zabeležil: <q>"Nekatere slovenske stranke obiskujejo
                  najbolj desničarske ali celo fašistične, ali fašistoidne, ne vem, kakšen izraz sem
                  uporabil, v tujini."</q> Torej, jaz bi prosil glede na to, da je to nekakšno
                  namigovanje, bi le prosil, da govorimo povsem jasno in da rečemo: ta in ta stranka
                  obiskuje to in to stranko in če ima gospa Šturm-Kocjan kakšne ugovore proti takim
                  obiskom, jih bo tukaj razložila in ima polno pravico, da jih razloži. Samo meni je
                  zoprno tako namigovanje. Veste, to me spominja - nekateri krogi v Sloveniji,
                  nekatere skupine, to je pravzaprav trošenje megle.</p>
               <p>In še kot zadnje. Mislim, da je vsa ta diskusija, ki smo jo ta dva dneva imeli in
                  ki se bo verjetno nadaljevala po svoje, že bila koristna, ampak koristnega učinka
                  doslej iz te diskusije še nismo potegnili. Mi moramo priti vsaj do alternativnih
                  prioritet pri vseh teh predloženih konceptih. Mi moramo vstaviti hierarhijo v vse
                  te možne predloge tukaj tudi pričakujem strokovno besedo zunanjega ministra, da bo
                  on s svojim pogledom v problematiko povedal nekako, kako misli, da bo zadeva šla
                  in na to bo seveda moral Državni zbor tukaj najti neke rešitve.</p>
               <p>Zunanje politike ne moremo voditi uspešno kot majhna država, če doma ne dosežemo
                  okvirnega konsenza. Tukaj je bilo že nekajkrat rečeno, to ponavljam samo zato, ker
                  sem mi zdi res temeljnega pomena. Iskanje konsenza pa seveda ne more in ne sme
                  počivati na aroganci ene strani. Konsenz pomeni, da nisi pripravljen vedno
                  izkoristiti samo obstoječo večino, ki jo imaš za sabo, temveč da iščeš konsenz.
                  Eno je seveda glasovanje z večino, ki je povsem legitimen instrument demokracije,
                  ampak samo za odločitve, kjer konsenz ni nujno potreben. Kjer je pa konsenz nujno
                  potreben, in to so nekatera temeljna vprašanja države, tamkaj je potrebno tudi
                  konsenz iskati in tudi s kislim obrazom poslušati tiste, ki niso, recimo, v
                  vladajoči koaliciji. Tam je potrebno iskati pristanek tudi tistih, če hočemo
                  konsenz. Če ga seveda nočemo in rečemo, kaj nas to briga, če počnemo v zunanji
                  politiki tako, kakor se počenja pri interpelacijah, ko se argumenti ne upoštevajo,
                  temveč se zanaša na preštete prisotne poslance vladajoče koalicije, potem se
                  seveda lahko poslovimo, po mojem mnenju, od uspešne zunanje politike. In to samo
                  kaže, da v Sloveniji ta zadeva ni dobro zastavljena.</p>
               <p>Ob kakšni drugi priložnosti bom načel to, kar se je včeraj pojavilo v tisku, v
                  Magu in tako naprej, ki vzbuja vtis, kakor da obstajajo zelo originalne oblike
                  zunanje politike v Sloveniji. Kakor da smo Slovenci tudi tukaj iznašli nekakšno
                  tretjo pot, nekaj čisto novega. Če je to res, potem smo lahko samo žalostni, potem
                  to samo pomeni, da je nekaj zelo zelo gnilega v tej deželi slovenski. Na takih, če
                  je to res, s to predpostavko, seveda lahko kar hitro opustimo iluzijo, da bomo
                  enakopravno nastopali v Evropi in drugod po svetu. S takimi metodami gotovo ne.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Najprej dajem repliko gospodu Bučarju.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala za besedo. Spoštovani zbor! Predgovornik me je spodbudil, da se moram
                  oglasiti, in sicer zakaj. Ker je omenil, da manjka v teh dosedanjih diskusijah
                  hierarhija vrednot oziroma ciljev, ki jih dosežemo. Mislim, da je ta ugovor
                  oziroma pripomba zelo umestna. Tudi v časopisu sedaj, stalno oziroma te dva dneva
                  beremo aluzije na to, češ, radi bi v Evropo. Torej skratka, sami ne vedo, kaj bi
                  radi. Tako približno, če si smem dovolite, kot devica, ki bi rada, pa vendarle
                  devica ostala, tako približno prikazujejo. Vendarle mislim, da je to zelo
                  eksistencialno vprašanje. Če to bolj jasno opredelimo, mislim, da bi dejansko
                  prišli do bistva problema, in sicer, kaj je bistvo problema. Zunanji minister in
                  mislim, da tudi premier, je ekspliciral kot naš vrhunski interes blagostanje,
                  varnost in mir za Slovenijo. Poglejte! Tako eksplicirano stališče oziroma tako
                  ekspliciran naš vrhunski interes je po mojem preveč difuzen, preveč splošen, da bi
                  ga lahko sprejeli kot tisti najvišji interes. Poglejte, zakaj tako govorim. Če ga
                  tako opredelimo, potem ta cilj lahko dosežem tudi v primeru, da se poitalijanim,
                  tudi v primeru, da se ponemčim. Popolnoma jasno. Mogoče mi bodo celo večji
                  standard zagotovili. Vendar, ali je to naš cilj? To je treba jasno eksplicirati.
                  In ravno, ker to ni jasno eksplicirano, da hočemo tudi kot najvišjo dobrino,
                  vrednoto to ohraniti, zato je taka difuznost. Če se sedaj spomnim nazaj, na tisto,
                  kar je govoril predsednik Vlade, ravno to izhodišče, blaginja, varnost, mir, njega
                  popolnoma kvalificira za njegov nastop, ki je pa silno simplificiran. Mi hočemo
                  priti v Evropo, v Evropsko unijo. Pot do tega je sprememba naše lastninske
                  zakonodaje, sprememba 68. člena in stvar je popolnoma jasna. Spremenimo 68. člen,
                  odprimo stvari tujcem in stvar je urejena. Samo jaz tako preprostega stališča,
                  tako poenostavljenega stališča ne morem sprejeti. Če bi to sprejel, potem bi pa
                  res lahko vpil, kaj pa se pravzaprav tukaj natezate dva dni in govorite o stvareh,
                  ki so tako popolnoma jasne, kot samo po sebi razumevne. Ravno to je tisto in zato
                  zavračam nastop predsednika Vlade in skoraj bi se mi porodil vtis, tako kot
                  včasih, <q>"o saneta simplicitas"</q>. Tako preproste stvari le niso. Zato se je treba
                  zmeniti, kaj je naš vrhovni cilj. Se strinjam, potrjujem ta, mislim pomislek
                  mojega predgovornika. Treba se je jasno opredeliti za hierarhijo vrednot, ki jih
                  hočemo doseči. Pot do tega je le še sekundarna, mi pa niti tega, pravzaprav
                  osnovnega cilja nismo jasno povedali, ker tako formuliran, samo kot blaginja,
                  varnost in mir, to preprosto ni sprejemljivo. Ne bi bil rad banalen, se v naprej
                  oproščam, se pravi poln trebuh, za to pa potrebujem samo še mir in varnost, da bom
                  v miru prebavljal. To, prosim, to banalno zveni, ampak hočem namenoma
                  apostrofirati to stvar zaradi tega, ker ravno pri našem vključevanju v Evropo gre
                  tudi za ohranitev vrednot, za katerimi stojimo. Samo iti v Evropo za vsako ceno,
                  ne glede na kakršnekoli vrednote, pa zame ni sprejemljivo. Ponavljam, tudi o teh
                  vrednotah sem se pripravljen zgovarjati in tudi ugovori so popolnoma umestni, samo
                  o teh stvareh se je treba najprej zmeniti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Rad bi se pridružil na kratko tej zanimivi razpravi. Popolnoma se
                  strinjam s profesorjem Bučarjem z enim dostavkom, gre za mir, blaginjo in varnost
                  slovenske identitete tudi. Ne da se podtikati, da tisti, ki je za mir, blaginjo in
                  varnost, da je za to kar tako, ne vem za koga. Za koga pa drugega, kot za
                  slovensko nacijo in ker slovenska nacija ima državo, od leta 1991 svojo državo in
                  od leta 1992 mednarodno priznano, gre za mir, blaginjo in varnost te države. Tudi
                  se ne strinjam glede vrednot. Seveda gre za ohranitev vrednot, pa tudi za njihovo
                  razvijanje. Ta teza bi držala, če bi bile vrednote v Evropski uniji nam nevarne in
                  nasprotne. Morda je tudi to res, morda tudi kdo razume, da je Evropska unija glede
                  tega nevarna, da je civilizacijsko za nami. Da če gremo v njo, da bodo ogrožene
                  naše vrednote, samo mislim, da to ni res; če gremo v Evropsko unijo, da bomo
                  prispevali h kvaliteti ne samo našega življenja, pač pa tudi našega duhovnega,
                  umnega in drugega ustvarjanja. Mislim, da je ta debata zanimiva, ni pa prav, da
                  eden drugemu nekako podtikamo te poenostavitve. Mir, blaginja in varnost ne velja
                  za moj želodec najprej, velja za slovenski narod, ki ima svojo državo. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Jaz se popolnoma strinjam z gospodom Bučarjem, pa tudi z gospodom
                  Pučnikom. Ne morem pa razumeti gospoda Thalerja, ki je ravno zdaj govoril in
                  poizkušal opravičevati svojo tezo, kakor češ, moramo v Evropo, slišalo se je tako,
                  kakor, saj Slovenci smo vendar nekje tam zadaj in ko bomo prišli v Evropo, se bomo
                  razsvetlili, bomo spoznali vrhovno resnico in ne vem kaj vse. Zavedati se je
                  treba, da je slovenski narod bil tukaj prej, preden so bili tukaj drugi evropski
                  narodi. Italijani so za nami prišli na ta konec in zdaj nam hočejo Italijani
                  vsiljevati svoje pogoje. In se popolnoma strinjam z gospodom Bučarjem, ki je
                  rekel, da je dejansko tako, kakor, napolnimo si želodce in bomo v miru
                  prežvekovali, ampak v miru prežvekovali v nekem evropskem hlevu! Hvala lepa za
                  evropski hlev! Mi moramo biti enakopravni, če hočemo priti v Evropo in če hočemo
                  biti enakopravni v Evropi, se moramo postaviti na svoje noge in zahtevati določene
                  postulate, od česar pač ne bomo odstopili. Nikakor ne moremo zdaj pristajati na
                  neke, kaj vem, tako kot je nemogoče bilo pristati na oglejske papirje, tako je
                  nemogoče pristati zdaj na tale španski predlog. Mislim, to je popuščanje, ki
                  Slovenijo vodi v polkolonialni odnos v Evropi. In hvala lepa za tako Evropo! V tem
                  primeru Evrope ne rabimo in v tem primeru naj Evropa ostane tam in naj kolonizira
                  druge države. Zakaj bi morala kolonizirati nas?! Konec koncev smo bili koloni
                  nekaj časa v bivši SFRJ in zakaj bi zdaj to SFRJ zamenjali za kaj vem,
                  <q>"belosvetsko"</q> organizacijo, ki se ji reče Evropska unija?! In dejstvo je to. Ne,
                  gospod Peterle, jaz nisem za to, da bi šli nazaj v SFRJ. Če ste morda vi, pridite
                  gor, in povejte to! Jaz nisem za to. Ampak ravno tako nisem za druge odvisnosti.
                  Nisem za to, da od enega hlapčevstva skočimo v drugo hlapčevstvo. Ampak, če smo
                  šli v samostojno in neodvisno državo, ostanimo samostojni in neodvisni! In samo s
                  ponosom in z zastopanjem svojih interesov bomo lahko ostali samostojni. Nikar ne
                  mislite, da Evropa hoče iz Slovenije oziroma priti v Slovenijo zato, ker nas imajo
                  radi. Nobeden nas nima rad! Lahko nas pa spoštujejo. Da nas bodo spoštovali, si
                  moramo pa sami priboriti to.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Pahor.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala lepa, gospod predsedujoči. Glejte, z našim postopnim vstopanjem v Evropsko
                  unijo se oblikuje neka nova kvaliteta naše kolektivne nacionalne zavesti o tem,
                  kaj smo kot Slovenci del te evropske družine. Mislim, da je naš skupni imenovalec
                  v tem, da želimo biti člen te evropske družine kot enakopravni in tudi spoštovani.
                  Včeraj je predsednik Državnega zbora, mislim, da korektno in umestno posegel v
                  razpravo, ko je bilo uporabljenih o Italiji nekaj robatih besed, z željo, da se o
                  naši zahodni sosedi govori spoštljivo in umestno. Jaz tudi nimam drugačnega
                  stališča. Pričakujem pa, da bo tudi sosednja in prijateljska država govorila o nas
                  in o meni in o Sloveniji s spoštljivo besedo in se bo tudi do nas tako obnašala.
                  Poglejte, v procesu vključevanja v Evropsko unijo, to si moramo priznati, je
                  Italija postavila nekaj pogojev, ki niso imeli nobene zveze z izpolnjevanjem
                  kriterijev za podpis evropskega sporazuma. V naši diskusiji moramo oceniti, ali je
                  Slovenija te dodatne pogoje, dvostranske, pripravljena sprejeti bodisi z
                  dvostranskim sporazumom ali pa sprejeta v evropski celofan. Pri zavračanju teh
                  enostranskih italijanskih zahtev ne gre samo za to, da mi stvarno ugotovimo, kaj
                  je za temi zahtevami in kaj ne, ampak moramo paziti tudi na simbolno dimenzijo
                  zahtev. Italijani pričakujejo, da bomo mi zaradi našega zelo ekspliciranega
                  interesa za vstop v Evropsko unijo pripravljeni popuščati do te mere, da
                  pravzaprav ne bomo enakovreden partner v nadaljevanju procesa našega vstopanja v
                  Evropsko unijo. In tega si mi preprosto ne moremo privoščiti. Ta proces ne da bo
                  samo dolg, da bo zahteven, da bo poln dilem in da bo terjal tudi v nadaljevanju
                  mnogo koncesij tudi z naše strani, ampak na koncu tega procesa bomo član te
                  evropske družine. Kot pravim, zdaj se oblikuje ta naša kolektivna nacionalna
                  zavest o tem, kako mi percipiramo to mesto v evropski družini. Moram reči, da je
                  zame Evropa družina enakopravnih narodov, narodov, ki se med sabo spoštujejo, ki
                  so pripravljeni zasnovati svoje odnose na vzajemnosti koristi in interesov, ne pa
                  družina narodov, kjer bodo veliki in močnejši in vplivnejši in bogatejši diktirali
                  tempo. Jaz sem seveda realist. Vem, da je vse tudi v veliki meri res tako, toda v
                  procesu našega vstopanja si moramo z našim jasnim pogajalskim stališčem čim bolj
                  zavarovati našo suvereno pozicijo. In tukaj je odgovor na intervencijo kolega
                  Pučnika. Prav gotovo. Italije ne moremo posebej izdvajati kot eno od članic
                  Evropske unije. Mi se pogajamo s petnajsterico. Ko pa gre za interes Italije, da
                  znotraj dvostranskega sporazuma, recimo, doseže spremembo veljavnega rimskega
                  sporazuma, pa je dolžnost tega Državnega zbora, da se do tega interesa italijanske
                  republike opredeli. In zato je v stališčih predlagana točka 3. Mi ne rečemo
                  Italiji: z vami se ne želimo pogovarjati, z vami se ne želimo pogajati; absolutno,
                  o vseh tistih predmetih, ki so v vzajemno korist. Če veljajo pogodbe, jih je treba
                  spoštovati. Če Italija presoja, da nekaj predmetov iz teh veljavnih pogodb ni
                  zapisanih tako kot bi jih želela ona uresničevati in dati to na mizo, mora
                  slovenska diplomacija oceniti, ali je to tudi v našem interesu. Če ni, mora to
                  povedati. In če je to tako, potem seveda velja načelo <q>"pacta sunt servanda"</q>,
                  pogodbe je treba spoštovati.</p>
               <p>V tej diskusiji, doktor Pučnik, gre za to, da mi povemo - interes za vključevanje
                  Slovenije v Evropsko unijo je jasen. Mi želimo izpolnjevati vse tiste pogoje in
                  kriterije, ki so jih izpolnjevale druge kandidatke, ki so vstopale v ta proces.
                  Želimo ohraniti tudi seveda dobre sosedske, prijateljske in razvite odnose s
                  sosedi. Vendar ti odnosi s sosedi ne morejo biti zasnovani drugače kot na načelu
                  medsebojnega spoštovanja, razumevanja in vzajemnih koristi. Italija kot ena od
                  držav Evropske unije ne more imeti tega privilegiranega položaja, da bo vratar
                  Slovenije na naši poti v Evropsko unijo. In ko se pogovarjamo o nepremičninah, s
                  tem tudi končujem, se ne pogovarjamo samo o nekem stvarnem problemu tridesetih ali
                  tristotih hiš, ampak se pogovarjamo o vprašanju, ki ima tudi svojo simbolno
                  vrednost. Ali bo Slovenija zato, ker želi v Evropsko unijo, popustila pri interesu
                  Italije, da revidira tako ali drugače rimski sporazum. In tukaj je za nas zelo
                  pomembno, da na to ne pristanemo, da rečemo: z vami se želimo pogajati, ampak o
                  tistih stvareh, ki so v vzajemno korist. To vprašanje ima za nas take in drugačne
                  posledice in se o tem pač preprosto ne moremo več pogovarjati. Rimski sporazum
                  velja in ga je treba spoštovati. Zato prosim in apeliram na Državni zbor, ko bomo
                  presojali 3. točko, je, prosim, ne presojajte s tega stališča, da mi zapiramo
                  vrata za pogovore z italijansko sosedo. Mi zapiramo samo diskusijo o vprašanju, ki
                  je že urejeno v veljavnem sporazumu. In, oprostite, to pravico in, po mojem, tudi
                  dolžnost, pa imamo. Jaz mislim, da ne more katerakoli država odpirati vprašanj, mi
                  pa moramo nujno pristati na odpiranje teh vprašanj. Saj smo ne nazadnje suverena
                  država in imamo pravico premislekov naših interesov. In zdaj, oprostite, če bo kdo
                  rekel, ne želim, da pride to stališče v ta papir zato, ker ne bi želeli jeziti
                  določenih italijanskih političnih krogov in jih s tem, kako bi rekel, pravzaprav
                  vzpodbujati k temu, da še naprej nadaljujejo svojo politiko do Slovenije. Ja,
                  oprostite, mislim, da imamo to pravico, da rečemo, da se o tem ne bomo več
                  pogovarjali, o vprašanju, ki je urejeno v veljavnem sporazumu in ta sporazum ima
                  neki naslov, sporazum o dokončni ureditvi vseh vzajemnih vprašanj. Ponavljam, to
                  ima svojo simbolno dimenzijo in na to simbolno dimenzijo je treba paziti in to
                  tudi v okviru tistega, kar sem rekel, da se zdaj v teh letih našega vstopanja v
                  Evropsko unijo oblikuje kvalitativno drugačna zavest Slovencev o svoji evropski
                  biti. Jaz mislim, da so Slovenci<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pahor, prosim, če počasi zaključite.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p><gap n="..."/><stage>(Končujem.)</stage><gap n="..."/> skozi celo vrsto svojih odločitev v zadnjih letih
                  pokazali, da pripadajo vrednostnemu konceptu, ki je koncept Evropske unije, ampak
                  hkrati so pa tudi izrazili željo, da se znotraj teh vrednot seveda podčrta tudi
                  naša nacionalna identiteta; in za to gre v tej diskusiji, da vstopimo v Evropsko
                  unijo na način, ki nam bo zagotovil, če želite, kolektivno samozavest. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug ima repliko.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Kolegi poslanci! V govoru se bom sicer dotaknil 3. točke, vendar ne morem izgubiti
                  vtisa, da smo Slovenci zadnja dva dni spet neko novo dogmo pogruntali in sicer
                  Evropska unija, Evropski svet in ne vem, kaj vse govori o tem. Namesto da bi, po
                  domače povedano, na podlagi strokovnih analiz in podlag tehtali za in proti in na
                  podlagi tega se odločali o tej nesrečni Evropi itn., smo mi dali kot vrhovno
                  vrednoto Evropa, Evropska unija in to je za nas spet neka nova dogma, kot je bilo
                  včasih. Sem proti temu in ko sledim tej razpravi, se ne morem znebiti vtisa, jaz
                  ne vem, kaj je to Evropska unija, ampak se ne morem znebiti vtisa, da tukaj notri
                  nastopajo neki nemški interesi kontra nekim italijanskim interesom. Jaz mislim,
                  čisto tako je, zame je Evropska unija še vedno Nemčija, ki domenira tam notri
                  kontra Italiji, ki je daleč za njo in tukaj notri so neki interesi itn., to
                  kasneje. Pravim, dajmo mi govoriti o poziciji, slovenski mednarodni poziciji v
                  sklopu teh držav itd. in na koncu seveda tudi o tisti zadevi, o kateri je mogoče
                  gospod Bučar, o slovenskem nacionalnem interesu, ki ga ne more zamajati nobena
                  ekonomska učinkovitost, nobeno prilagajanje itd<gap n=".."/> To mora biti stalnica v teh
                  pogajanjih. Dajmo že govoriti o slovenski poziciji v teh gibanjih, ne pa o nekih
                  interesih Nemčije in Italije ali ne vem koga, ki se <q>"biksajo"</q> tukaj za čisto druge
                  račune. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak ima repliko.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Imam repliko na gospoda Thalerja, in sicer zato, ker mu je dal že repliko prej v
                  smislu, kot je on govoril, gospod Jelinčič, samo mu je dal delno. Sem čakal. Če bi
                  vse povedal, potem se jaz ne bi javil. Glejte, gospod Bučar je sprožil to
                  diskusijo vrednote in gospod Thaler je sprejel izziv in je začel o tem
                  diskutirati. In je točno povedal, ali so na zahodu z vrednotami naprej, kakšne
                  vrednote so na zahodu, kakšne vrednote so v Sloveniji. Saj vemo, tudi tukaj se
                  uveljavljajo, prej so se počasi, zdaj se pa zelo hitro uveljavljajo vrednote
                  zahodnega kapitalističnega sveta, če tako rečem. In jaz sem proti temu, da gremo
                  na zahod, ker ne, da so oni z vrednotami - ali smo mi naprej ali so oni naprej,
                  ker to ni vprašanje. Vprašanje vrednot zahodnega kapitalističnega sveta so
                  vrednote, recimo, jih bom par naštel, torej, tisti prosti pretok ljudi, blaga,
                  storitev, kapitala in tako naprej. Nekatere stvari, posledica prostega pretoka,
                  recimo, ljudi, je 5 milijonov Turkov v Nemčiji, 5 milijonov črncev v Angliji, 5
                  milijonov Afričanov v Franciji. Kaj bo iz tega nastalo, če ta zadeva napreduje, je
                  to grozno! Pri nas imamo 15% priseljencev iz balkanskih držav, ampak dosti bolj
                  tragične so zadeve v Nemčiji, Franciji ali pa Angliji. Ali želim zdaj to, da se
                  meni to zgodi?! Ne! Ali želim, da se dogaja, recimo, želja za dobičkom in profitom
                  - kaj je naredila samo na zemlji, poglejmo! Kmet vzame zemljo in ima dovolj veliko
                  latifundijo, v njo meče gnojila, pa meče pesticide, rezultat na koncu je najprej
                  visok produkt <stage>(ti imajo strašne produkte)</stage>, potem je ta produkt
                  vedno slabši. Potem je kvaliteta življenja taka, da ješ tisto, ki ni vredno, ki
                  škoduje tvojemu zdravju, škoduje celemu rodu, ogroža nas, nastanejo nore krave in
                  tako dalje! Ja, v kakšne ekstreme gre ekstrem profita in dobička?! V strašne
                  ekstreme! In rezultat ekstremov je razčlovečenje! Torej, in drugi - tisti
                  zahodnoevropski egoizem je na prvem mestu. Saj tam ni na prvem mestu, recimo,
                  ljubezen človeka do človeka, saj niti ni evangelij na prvem mestu v zahodni
                  Evropi! Po moje so šli naprej od evangelija, ja, naprej so, mi smo pa malo nazaj.
                  Ljubezen do drugega človeka, solidarnost in take zadeve so v zahodni Evropi na
                  drugem mestu. Na prvem je profit in profit prvi maršira.</p>
               <p>In če še o socialdemokraciji, tako rekoč socialdemokracija je lahko kot drugi pol
                  kapitala. Na eni strani kapitalist, ki obvladuje to, da razvija profit do
                  skrajnosti in izkorišča do skrajnosti, in z njim pač v sosledju ali v dogovoru je
                  pač socialdemokracija, ki se pa bori za drugo, ampak nikoli tega kapitalista ne
                  prepreči dokončno ali kakorkoli bi rekel. To so zahodne vrednote. Seveda, jaz
                  slovenske vrednote ne bom postavil ne vem kako visoko, ker smo relativno majhni in
                  v naši majhnosti so naše vrednote lahko videti majhne. Ampak jaz sem za ohranitev
                  teh slovenskih vrednot. In vedno v zgodovini, ni samo sedaj, saj je bilo tudi
                  Rimsko cesarstvo. Rimsko cesarstvo je bilo in je uničevalo narode, majhne narode
                  po Evropi, med drugim pravimo, da so bili tukaj nekoč Veneti, tudi ti so bili na
                  pol poromanjeni. Potem se je vrnil slovenski narod, so se romanizirana mesta nazaj
                  poslovenila. Se pravi, dva procesa sta vedno. Proces individualnosti, ki je proces
                  svobode, svobode človeka, svobode odnosov, ne sužnosti, proti hlapčevstvu, proti
                  sužnjem, proti sužnosti, proces tega, da smo svobodni, in drugi proces je proces
                  masifikacije. Saj ta procesa se vedno med sabo bojujeta v zgodovini. In jaz sem za
                  to izbiro, za odgovor. Mi smo rajši za te naše skromne slovenske vrednote kot
                  vrednote zahodne civilizacije. Jaz izbiram rajši to, čeprav ne vem, jaz ne vem,
                  kakšna je možnost uspeha, ker narod, ki se je upiral rimskim legijam, so ga na
                  koncu pohodili, pa še na pol iztrebili, če ga niso popolnoma iztrebili. Ne vem,
                  kakšne možnosti imamo s svojo slovensko identiteto, mogoče so ti procesi
                  masifikacije tako, da bodo nas kar prehodili. Jaz ne vem, kakšno imaš možnost
                  uspeha, ampak, če se vključiš v zahod, na njihove vrednote, boš tudi končal, lahko
                  postaneš torej pol Nemec, pol Italijan ali kaj takega.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Gospod Thaler je sicer danes popravil vtis, ki ga je pustil
                  včeraj, ampak jaz sem si včeraj zabeležil isti pomislek, o katerem je govoril
                  doktor Bučar, ko je gospod Thaler izpostavil temeljne interese Slovenije, mir,
                  blaginja, varnost. Zapisal sem si, tako da bi to lahko dosegli tudi kot Nemci ali
                  Italijani, ali eno ali drugo, ali del Slovencev kot Nemci ali del kot Italijani.
                  Pozdravljam to, da seveda zdaj priznava, da so tudi to interesi Slovenije, ampak v
                  neki določeni hierarhiji, ki postavlja seveda ohranitev slovenske nacije in
                  slovenske identitete in slovenstva pred te druge, tudi pomembne interese. Vendar
                  ravnanje Vlade in zunanjega ministrstva v zadnjih letih ni bilo tako in zaradi
                  tega smo v teh težavah. Ali pa morda tudi naivnost, kot bi se dalo tudi razumeti
                  stališča gospoda ministra, da bomo predvsem svoj nacionalni interes bolj
                  zavarovali, če gremo v Evropsko unijo, ne glede tudi na pogoje, ki jih ta
                  postavlja oziroma v tem primeru enostransko Italija. Mi vseskozi govorimo, da smo
                  del evropske civilizacije, zato ne bi govoril o tem, ali je Evropska unija
                  civilizacijsko pred nami ali je za nami, ampak v marsičem smo pa lahko kritični do
                  Evropske unije in tudi posameznih držav v tej Evropski uniji. Poglejmo samo
                  recimo, status naših manjšin v dveh državah, ki sta članici Evropske unije. Vemo,
                  da ni ustrezen in kolikor vem, tudi iz poročil doktorja Bučarja, razprave v
                  Strasburgu ne vodijo ravno v tej smeri, da bi kazale, da je Evropska unija ali
                  tudi Svet Evrope pripravljen izrecno z neko resolucijo varovati manjšine v
                  Evropski uniji in identiteto majhnih narodov, majhnih kultur in s tem to kulturno
                  in etnično različnost Evrope; in te stvari je treba pač upoštevati, realnost je
                  taka in zaradi tega mislim, da moramo ob naših odločitvah to realnost tudi
                  upoštevati.</p>
               <p>Opozoril bi še na poročila v zadnjih dveh dneh, ja, včeraj in danes, iz medijev,
                  da je podsekretar za zunanje zadeve v Italiji, Luigi Ferraris, dajal take izjave,
                  češ, da Slovenija že osem mesecev ni sploh odgovorila in reagirala na španski
                  predlog. Očitno imajo torej v mislih izključno tisti prvi španski predlog, ki naj
                  bi ga slovenska Vlada, po poročilih, ki jih mi tukaj dobivamo, zavrnila. Drugi
                  španski predlog, kolikor mi je znano, naj bi bil v bistvu vsebinsko isti, torej
                  tisti, ki ga Vlada sprejema, samo nekoliko drugače oblikovan. Te zahteve niso
                  eksplicitno postavljene. Gre za zahtevo o dvostranskih pogajanjih med Republiko
                  Italijo in Republiko Slovenijo in o sporazumu kot pogoju za vstop v pridruženo
                  članstvo in kasneje v polnopravno članstvo Evropske unije. Italija torej na tem
                  vztraja. Če je tako, da Italija na tem vztraja, potem je najbrž potrebno, da zelo
                  jasno povemo, da pa mi vztrajamo na tem, da ne bomo sprejemali dvostranskih
                  pogajanj kot pogoja za vstop v Evropsko unijo. In to, kar je doslej gospod
                  minister rekel, da je uspel ta dvostranska pogajanja iz tega postopka izločiti in
                  prenesti vse samo na pogajanja z Brusljem, ni več prepričljivo po vseh teh odzivih
                  iz Italije. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima repliko gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Gospod Poljšak je govoril o vrednotah, gospod Pahor je govoril o nacionalni
                  identiteti. Jaz bi takole rekel, ni za nas važno, ni relevantno, da mi analiziramo
                  vrednostno usmerjenost Evrope, da je to skupnost, zgrajena na njihovih interesih
                  in da dosledno in primarno uveljavljajo svoje lastne interese, mislim, da je
                  vsakomur jasno. Ob tem moralizirati, nam čisto nič ne pomaga naprej, ker je to
                  dejstvo. Vprašanje identitete, ki jo je načel na zelo kvalificiran način gospod
                  Pahor, je pa po mojem prepričanju predvsem zadeva nas samih. Naša nacionalna
                  identiteta Italijanov, Nemcev, Francozov in tako naprej, prav nič ne briga!
                  Vprašanje je, ali smo mi sami sposobni znotraj te naše države vzpostaviti vse to,
                  kar predpostavlja nacionalna identiteta? To je od odnosa do pravne države, od
                  odnosa do zgodovine, od metode urejanja materialnih interesov v tej družbi, vse
                  tja do socialnih in drugih pravic ljudi. To so problemi, ki so naši problemi, ki
                  Evrope čisto nič ne brigajo in dokler mi teh problemov doma ne bomo uredili, bo
                  seveda naša akcija navzven nekvalificirana. Kaj mislim s tem izrazom
                  nekvalificirana? Že prej sem omenil vprašanje konsenza. Če gre za zunanjo
                  politiko, bi morali operirati s konsenzom. Ugotavljam, da vladna koalicija nima
                  nobenega interesa vzpostaviti konsenz, kajti pred to izredno važno debato v
                  Državnem zboru ni bilo resnih poskusov usklajevanja predstav in prioritet kar
                  zadeva zunanjo politiko. Torej že iz tega mi ne nastopamo s tako jasno pozicijo,
                  kakor bi lahko. Mislim, da ni potrebno spraševati gospoda Ferša, da so tujci iz
                  Evrope dokaj dobro informirani o dogajanju in o notranje-politični situaciji.
                  Torej oni točno vedo, kaj tukaj poteka, njihovi analitiki točno ugotovijo naše
                  šibke točke in njihove poteze ustrezajo pravzaprav tej diagnozi. Rezultati so
                  vidni, mi cepetamo na mestu in ne pridemo naprej.</p>
               <p>Kar zadeva, če znova omenim, hierarhijo vrednot, v kateri bi se morali v tem
                  konsenzu zmeniti, je prav ista zadeva. Če nekdo postavlja, kakor je včeraj gospod
                  Bučar okarakteriziral, če se za slovensko zunanjo politiko predpostavlja neka
                  mentaliteta, da gre res v tem pomenu za mir, blaginjo in varnost, kakor je bilo
                  mogoče včeraj razumeti gospoda ministra, danes je to drugače interpretiral z
                  nekoliko drugačnimi akcenti, potem seveda zunaj ne bodo jemali resno naših
                  stališč.</p>
               <p>Naj zaključim. Kar zadeva nacionalno identiteto, je naš intimni problem. Mi moramo
                  zunanjo politiko pripravljati na vseh področjih tega življenja v tej državi, od
                  pravne, socialne, ekonomske in tako naprej sfere. In v tem je trdnost našega
                  nastopanja navzven. Dokler ne bomo tega dosegli in dokler se bodo, ne bi šel v
                  detajle, pojavljale stvari, kakor recimo včeraj, predvčerajšnjim v tisku in če ima
                  to kakršno koli realno osnovo, če ni samo novinarska raca, potem seveda ne moremo
                  računati na uspehe na tem področju. Torej, identiteta ja, tu se z gospodom
                  Pahorjem popolnoma strinjam, čim bolj bomo mi to navznoter dosegli, tem lažje bomo
                  nastopali navzven, samo zunanja realiteta je pač takšna kot je in te realitete
                  zunaj v Evropi mi kot Slovenci ne bomo mogli spremeniti. Mi jo lahko akceptiramo,
                  ali pa ne. To možnost imamo. To je pa potem ocena naših interesov, ki pa mora
                  počivati na neki vsestranski kalkulaciji, seveda s premiso, da ohranjamo temeljne
                  interese naše države. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Mislim, da identiteta, slovenstvo, da je to pomembno, ampak
                  konec koncev mislim, da se lahko danes tudi dobi konsenz, ali gremo oziroma se
                  odločimo za sistem, za katerega smo se že odločili, za Evropo in kaj imajo za
                  alternativo. Če se bojimo Evrope, da nas bo podirala na nacionalni ravni, da nas
                  bo podirala oziroma našo samostojnost in slovensko bit s potrošništvom, potem
                  moramo danes reči ne. Ali gremo, ta izziv sprejmemo, naredimo to, kar je bilo zdaj
                  rečeno, da poizkušamo z vsemi vzvodi, ki so na razpolago v državi, ohranjati
                  nacionalnost in vrednote in s tem ohranimo to samobitnost ali pa se bomo
                  prepustili in stopili v loncu evropejstva. Mislim, da je za razliko od Amerike
                  Evropa nekoliko drugačna in da imajo vsi, praktično vse države v Evropi svoje
                  probleme, kar se tiče nacionalnosti, priznavanja manjšin itn. Normalno, tudi mi
                  jih imamo, nekatere manjšine priznavamo, so avtohtone, drugi bi mogoče zahtevali
                  manjšinskost, ker jih je določen procent. To imajo evropske dežele in zato mislim,
                  da ta zadeva z manjšinami še ni urejena in tudi še ne bo kar tako urejena. Evropa
                  res ni ena sama, Evropa je razdeljena na države, ki imajo sisteme, ki so bolj
                  socialni, to so severne, bolj socialne celo kot naša država, kot naša bivša država
                  in imajo podobne probleme, kot jih je imela bivša država in jih imamo mi sedaj
                  tudi, ker smo to podedovali. In so druge države notri, ki so bolj kapitalnega
                  tipa, imajo pa tudi te socialne probleme večje in pač, tu ni še lonca, tu se še ni
                  stopilo. Se pravi, ker nas Evropa izsiljuje, ali nas izsiljuje samo eden v tej
                  petnajsterici bolj kot drugi, jaz mislim, da če nas, nas vsi izsiljujejo, ker
                  drugače, če nas ne bi ostali, to, kar je bilo rečeno, da je to borba med nemško
                  prevlado in italijansko ali latinsko in germansko, če bi to bilo, potem bi oni
                  drugi stopili na našo stran in bi rekli, vi Italijani, ne delajte več tega, ker
                  smo večina, prosim, dajmo se zmeniti in Slovenci morajo noter. Mislim, da tega ni,
                  ampak, da moramo reči proti vsem skupaj, danes nismo še pripravljeni na to in
                  potem se odločimo, kaj je druga alternativa. Tisto, kar je rečeno, mogoče bomo pa
                  otok v Evropi, ker vsi silijo, zadnjič smo bili na srednjeevropski pobudi, vsi si
                  želijo tja v tisto, ne vem kakšno, hudičevo Evropo ali kaj, mi lepo ostanemo
                  zunaj, bomo zdrava dežela, katero bodo vsi obiskovali. Največ lahko recimo, če
                  gremo v to smer, rečemo, da imamo bicikel, ne vem, se bomo dogovorili, ali ga bomo
                  imeli ali ga ne bomo imeli, ker naša industrija, to se moramo pa zavedati, če ne
                  bomo šli na nek način skupaj in se dogovorili z Evropo, mi nismo v stanju s takimi
                  plačami, kot jih imajo, ki so še prenizke in si prizadevamo, da bi šli še višje z
                  njimi, v svetu iti v konkurenco z daljnovzhodnimi deželami in podobnim. Se pravi
                  tam pa naše eksistence ni. Kaj nam ostane? To, kar imamo doma, to samozadostnost,
                  praktično izoliranost in čez dve leti, čez tri leta, čez štiri leta ali čez deset,
                  ko bomo rekli, zdaj smo pa pripravljeni, dovolj močni, imamo dovolj močno
                  samozavest glede slovenstva in tega, zdaj se bomo šli pogovarjat z Evropo. Mislim,
                  da bomo prišli pred enake probleme, ali celo pred večje kot so danes, ta smer, ki
                  pravi, gremo danes proti Evropi, seveda se na vse načine poskušamo zaščititi proti
                  tej Evropi. Tja bomo prišli, pa dajmo si reči, mislim, da ni potreben celo ne
                  konsenz glede tega. Če bo večina za to, da reče, ne gremo danes v Evropo, bomo
                  ostali tu, kjer smo, pač bomo naredili vse, da bomo poskušali, ne glede na to,
                  kako nas bodo omejevali, rast v bruto domačem produktu, rast v blaginji, rast v
                  varnosti te države in državljanov in naroda, slovenstva, in potem pa, kar bo, bo.
                  To je alternativa. Druge alternative, razen te, ki se ponuja, še danes ni bilo.
                  Edino ta je, mogoče, da bomo pač jedli travo in preživeli, pa nekaj zraven še, če
                  bomo sami tu v tej, lepi sicer deželi, ampak mislim, ni možno, da se ogradimo in
                  ostanemo sami, zunaj Evrope in zunaj sveta. Tako je.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Repliko ima gospa Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Vsem lep pozdrav! Želela bi odgovoriti dr.
                  Pučniku. Jaz nisem naključno in na pamet omenila tega, kar včeraj sem, vendar
                  menim, da je sicer čas, da jasno in odkrito spregovorimo o teh zadevah, da pa taka
                  seja kot je ta, ni primeren prostor oziroma predlagam, da se o teh stvareh
                  pogovorimo na zaprti seji Odbora za mednarodne odnose, kjer bomo tudi lahko bolj
                  odkrito in jasno z dokumenti spregovorili o tem, po mojem mnenju dosti občutljivem
                  vprašanju. In ker menim, da lahko taka razprava poseže tudi v meddržavne odnose
                  oziroma mora na nek način, bi predlagala, da se o tem kasneje pogovorimo in da
                  poskušam tam odgovoriti na to, kar sem včeraj zastavila. To sem pa poudarila
                  predvsem zato, ker sem prepričana, da nekaterih zadev, ki jih danes Italija odpira
                  do Slovenije, ne bi bilo, če ne bi imeli tudi v Sloveniji dobrih poslušalcev
                  oziroma akterjev, ki lahko te stvari tudi tu izpeljejo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Čisto na kratko bi repliciral na razpravo gospoda Bučarja oziroma
                  repliko, ki jo je imel prej in delno tudi gospodu Pučniku.</p>
               <p>Tu je bilo rečeno, da so naši cilji preveč difuzno postavljeni s strani našega
                  premiera. Torej, jaz ne mislim tako. Meni se zdijo ti cilji izredno jasni in so
                  bili večkrat zelo kvalitetno našteti in tudi dokumentirani. Dobili smo tudi dovolj
                  gradiva za to. Mislim, da je gradivo izredno dobra osnova za kreiranje alternativ.
                  Vendar pa zaradi tega, ker je pač takšna ugotovitev, da so ti postavljeni cilji
                  zelo difuzni, sem ravno pričakoval od vseh teh kritikov kratek oziroma konkreten
                  alternativni predlog k vsemu temu, kar se pač sedaj dogaja. Vendar pa ta razprava,
                  ki poteka že tretji dan, ima izreden karakter difuzije. S takšno razpravo, ki ne
                  prinaša nobenih konkretnih predlogov za alternativne rešitve, se mi preprosto
                  izčrpavamo in na koncu bomo čisto izčrpani morali pa le pristati na realnih
                  tleh.</p>
               <p>Zato apeliram na vse te, ki vidijo neko drugo pot, da pridejo končno s konkretnimi
                  alternativnimi predlogi in da potem začnemo tehtati in oblikovati konsenz. Sedaj
                  bom prišel na problem, kako priti do konsenza. Zamišljam si, da kadar govorimo o
                  konsenzu, se moramo poglobiti v neke osnovne predloge, ki so bili podani. To je
                  ena zadeva. Na drugi strani pa morajo biti jasno predloženi tudi alternativni
                  predlogi. Takrat spoštovani Državni zbor lahko začne odločati in kreirati
                  varianto, ki bi bila sprejemljiva v smislu konsenza. Vendar teh alternativnih
                  predlogov ni bilo in zato se mi zdi, da je ta razprava preveč razpršena in ne
                  vodi, resnično zaradi načina razprave nas ne pripelje do našega zaželenega cilja,
                  torej do tega cilja, da bomo res dosegli ta osnovni postavljeni cilj, ko smo rekli
                  mir, blaginja, varnost. To je, da bomo prispeli v to Evropo čimbolj
                  kvalitetno.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj ima repliko. Prosim naj bodo replike res replike. Ampak
                  to velja čisto za vse. To so mini razprave mimo razprav.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Težko je replicirati po desetih predhodnikih, ko si šel v bistvu na
                  prvega. Želel sem replicirati na polemiko med gospodom Pučnikom in gospodom
                  Bučarjem v zvezi z opredelitvijo nacionalnih interesov oziroma temeljnih
                  opredelitev naše države. Prepričan sem, da je potrebno to opredeliti v obliki
                  zakonov in ustreznih aktov. Tukaj je že ustava dovolj jasna. Zato menim, da so vsa
                  nadaljnja pogajanja glede vključevanja Slovenije v Evropsko unijo povezana z našo
                  interno opredelitvijo teh interesov. Potrebno je to storiti. Mi še sami ne vemo,
                  kaj čisto zares želimo ščititi in kaj smo pripravljeni nuditi prostemu trgu
                  nepremičnin. Dokler ne bomo to jasno opredelili, se ne moremo pogajati. Potem
                  lahko samo obljubljamo in lahko kršimo obljube, to, kar dela naš predsednik Vlade.
                  To je izredno negativno glede mednarodnih odnosov, kakor tudi mednarodnega
                  položaja naše države in nam s tem jemlje kredibilnost pri ostalih članicah
                  Evropske unije. Problemi, ki so nastali v zvezi z bilateralnimi pogajanji s
                  sosednjo Italijo, so v resnici zgolj izgovor za to, ker Vlada ni ponudila pravih
                  rešitev, se pravi rešitev, ki bi jasno opredelile naše interese, ki bi tudi jasno
                  opredelile, kaj lahko ponudimo pri vključevanju Slovenije v Evropo, kajti jasno
                  je, da nekaj bo treba ponuditi, v kolikor želimo biti enakopraven član. Nedvomno
                  je potrebno nadaljnje odločitve oblikovati v smislu jasne ločitve problematike s
                  sosednjo Italijo od problematike vključevanja v Evropo. Vsekakor pa menim, da je
                  nekaj predhodnikov poudarilo, da je potrebno tudi jasno začrtati naš geopolitični
                  položaj v Evropi. Že včeraj sem večkrat poudaril, Evropa ni enotna, kar se tiče
                  interesov in jasno je, da se bomo morali v sklopu določenih interesov videti tudi
                  mi sami. Ali so to regionalni interesi, ali so to nacionalni interesi, ali so
                  kakršnikoli drugi. Potrebno jih je določiti, preden se odločimo za vstop v
                  Evropsko unijo in preden ponudimo državljanom to odločitev na referendumu, sicer
                  bi se odločili o nečem, kar ne poznamo in bi s tem tudi zavedli svoje državljane.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima tudi gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moja replika bo kratka, nanaša se pa na to, kar je govoril gospod Sušek, pa pred
                  njim še kdo, tudi gospod Geržina med drugim. Rečeno je bilo, češ, da ni nihče
                  povedal še tukaj, kaj se pravzaprav predlaga. Glede na to točko, o kateri že ves
                  čas govorimo, je bilo po mojem mnenju nekajkrat nedvoumno povedano, kaj se
                  predlaga zdaj v obliki sklepov, kot jih predlaga odbor ali kakorkoli. Predlaga se
                  naslednje, da ta zbor ugotovi, da Slovenija izpolnjuje vse pogoje za podpis
                  asociacijskega sporazuma. Drugič. Predlaga se to, da ta zbor sprejme sklep, tako
                  kot je napisan v stališčih odbora, da ne sprejema nikakršnih posebnih pogojev za
                  podpis tega sporazuma. Se pravi, da ne sprejema tistega dela ali tako imenovanega
                  španskega predloga, ki, ali je iz avgusta ali kakšna kasnejša neobstoječa verzija,
                  ki zahteva ureditev bilateralnih odnosov z Italijo kot pogoj za podpis
                  asociacijskega sporazuma, ali to s kakšno drugo dikcijo v bistvu zahteva isto, se
                  pravi, da zahteva, da Slovenija pred podpisom asociacijskega sporazuma v bistvu že
                  sprejme neke odločitve na zakonodajni ravni, ki od drugih držav niso bile
                  zahtevane. To je predlog. Ta predlog je vsebovan v teh stališčih odbora in zato so
                  ta stališča sprejemljiva. V kolikor seveda misli koalicija z večino glasov
                  izsiliti drugačno odločitev, se pač za to mora odločiti, ampak potem bo vedela, da
                  v tej točki ni niti minimalnega soglasja in to tveganje naj vzame nase. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Se vračamo k razpravam. Razpravo ima gospod Izidor Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod podpredsednik, gospe in gospodje, gospod minister! Seveda je iz vsega, kar
                  ste že vsi povedali, težko v dveh dneh tega umnega razpravljanja kaj potegniti.
                  Vendar menim, da je stvar zelo preprosta. Mi lahko sprejemamo smernice in
                  strategijo v velikih tekstih in seveda jo dopolnjujemo in kakor vem, se bo še
                  najbrž dopolnila. Vendar, mi smo zdaj obrnili zrcalo oziroma smo v zrcalni sliki
                  Evrope in najbrž boste tisti, ki boste potovali po Evropi in se v Bruslju ali pa
                  kjerkoli trudili za določene naše dobre slike, mučili, da boste iz včerajšnje in
                  predvčerajšnje razprave marsikateri očitek demantirali. Težko je pristati na to,
                  da bomo zdaj začeli govoriti o tem, računajmo koristi, računajmo škodo, ki nas
                  čaka, ko gremo tja. Jaz pravim, mi smo napravili tričetrt stoletni sprehod iz
                  Evrope naokoli in prišli pred vrata Evrope in se mi čudno zdi oziroma ne morem
                  verjeti, da v bistvu vsi tja tiščijo oziroma vsi želijo, da so del tega, najbrž
                  zelo pomembnega sistema in posebne skupnosti, ker najbrž se v svetovni ekonomiji
                  in v svetovnem dogajanju dogajajo še druge stvari in tretje stvari in najbrž ne
                  nepomembne. Gotovo je res, da bo težko njim sprejeti, bodisi da so kolonialisti
                  ali pa da je to hlev, v katerega tiščimo, vendar menim, da je napaka tudi drugje.
                  Skorajda sem se, po pravici povem, bal, da bo tale prelepi šopek cvetja tretji dan
                  že pospravljen, ker je izjemno prispodoben, bolj ne more biti in kdor ga je
                  napravil, je naravnost genialno naredil vso to podobo. Namreč, v tej damski, lepi
                  pastelni barvi, s prijetno sivostjo, sivino let, ki jo najbrž gospa Agnellijeva
                  predstavlja, se prepleta nekaj majsko zelenih listov naše diplomacije in mislim,
                  da je to vse povedano, kar je lahko povedano vis-ŕ-vis teh dogodkov, ki so z
                  Italijo. Zdaj pa še nekaj šib, kot pravi gospod Zmago, v zaščito, da bi to delo
                  bilo in ta šop res pomenil to, kar se dejansko dogaja.</p>
               <p>Vendar, nekaj drugega, in mislim, da je zelo pomembno. Pri vsakem delu, ki se ga
                  človek loti, mora vzeti pravo orodje v roke. In menim, da smo mi tu to orodje
                  napačno vzeli v roke. Bom povedal. Nastop gospoda ministra je izzvenel kot nastop
                  tik pred velikim uspehom ali pa tik za velikih uspehom. In seveda, če bi to bilo,
                  bi ga razumel, ker pa to ni bilo, ker tako stanje ni bilo, potem seveda bi
                  pričakoval iz tega diplomatskega višjega ranga, ki ga gotovo naša diplomacija mora
                  imeti, da nam ponudi v to laično diplomacijo, kar, recimo, da mi smo, vsaj jaz se
                  imam za laično diplomacijo, se pravi, nekaj le vem, čeprav veliko premalo, nam
                  ponudi pač razmišljanje, ki je trajalo dva dni, tri dni skoraj bo gotovo in še
                  več, v katerem smo se soočali in v katerega uvodnem delu je v bistvu bolj razburil
                  kot pa pomiril to našo parlamentarno publiko, in iz katere se je razvila zelo
                  trda, neusmiljena, očitajoča debata in vprašanje, kje smo in kam gremo. Tu sploh
                  ni vprašanja, kam naj gremo. Mi bi že zdavnaj morali biti v Evropi in kot sem
                  povedal, naši izleti naokoli so nas od tega odmaknili. Vendar, ko govorimo o
                  orodju, s katerim se lotevamo strategije in naše resolucije o naši zunanji
                  politiki, je gotovo res, da bo morala biti v bolj nežnih in bolj pravih rokah.
                  Imamo namreč opravka z diplomacijo, ki je navajena stoletja nečesa, mi pa se
                  moramo primerno odzivati in v umskem delu biti kos temu. Zdaj bom vprašal gospoda
                  ministra, ker sinoči se je izvedelo, da se je nekaj dogajalo med našim
                  veleposlanikom in gospo zunanjo ministrico Italije, kaj se je včeraj zgodilo.
                  Seveda gospa ministrica že reagira in je že nejevoljna in menim, da ne bomo mogli
                  mimo tega, da bomo tudi zvedeli, kaj se je včeraj zgodilo. Ker sem pa že omenil
                  našega veleposlanika v Rimu, pa tudi menim, da je že s tem, ko smo, nič nimam
                  proti gospodu, ampak dali smo človeka, ki gotovo v diplomaciji nima kakšnih
                  velikih izkušenj in s tem smo tudi povedali, kako jih obravnavamo. Tako da
                  ugotavljam, in to je moja osnovna ugotovitev, mi naj sprejemamo še tako lepe
                  besede in lepo tekstovje v naši strategiji in resoluciji, če ne bodo izvajalci,
                  tisti, ki morajo prijeti za delo, pravi. Menim, da smo tu naredili glavne napake
                  in seveda jih bo treba popraviti. Tako da iz vsega tega, kar je bilo v tem času
                  povedano, menim, da je izjemno pomembno tudi to, kdo bo to zunanjo politiko
                  opravil in kdo bo pristopil in jo izpeljal, tako kot se spodobi.</p>
               <p>Menim, da so bile narejene zelo očitne napake tudi v kadrovanju, da popravnega
                  izpita ne bo lahko napraviti. Menim, da je tudi pri nas dovolj gospodov, ki
                  Italijo dobro poznajo in ki so tu veliko delali in ki bodo znali ta posel opraviti
                  kot se spodobi. Bistvo mojega prispevka je ravno v tem, da bomo lahko zaključevali
                  tekst. Prej smo se pa seveda lepo in tudi grdo legitimirali po Evropi, ker je iz
                  veliko ust prihajalo kot, češ, kaj hočemo tja, ali bomo sužnji, ali bomo ne vem
                  kakšni. Menim, da če bi gledal samo iz naše ekonomije, potem naj vam bo jasno.
                  Poglejte številke. Tričetrt našega izvoza gre prav tja. Ne vem, kaj bodo rekli
                  tisti, ki se zdaj trudijo za stroji in v menedžerskih pisarnah, ko bodo to
                  zvedeli, kako imamo mi to relacijo nekako nezrelo, nekako zeleno, nekako
                  nedorečeno. Menim, da se bomo morali ob vsem tem, ko bomo sprejemali, zavedati, in
                  tudi Vlada se mora zavedati, da mora to ekipo kadrovsko okrepiti in dati take
                  ljudi, ki bodo tudi na nasprotni strani, žal je Italija tu pomemben partner, sicer
                  pa mi že vemo, nekateri vemo, kaj se je včeraj dogajalo. Želel pa bi, da bi iz
                  prvih ust prišlo, kaj se je včeraj zgodilo v Rimu. Ker iz povedanega oziroma iz
                  tega, kar so prenesli informacije, se ve, da je reakcija dokaj trda in da smo zdaj
                  res, temu se reče, zakopali sekiro in namesto da bi povedali gospem in gospodom v
                  italijanski Vladi kako in kaj, si bomo nekako prizadevali mi smo seveda nabrusili
                  kose in šli na košnjo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica želi imeti repliko.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Moja replika je pravzaprav dopolnitev tistega, kar je
                  pravkar rekel kolega Rejc. Mislil sem to reči v navadni razpravi, ampak priložnost
                  je tu. Ko sem govoril o beli knjigi in o posledicah, ki bodo zaradi te bele
                  knjige, nisem mislil, da se bo to tako hitro tudi realiziralo. Kdor se spomni,
                  govoril sem, da je ta bela knjiga zažgala sceno. Zanimivo je, da medijsko ni bilo
                  niti malo odmeva na to. Sinoči sem bil v Novi Gorici na dosegu vseh italijanskih
                  elektronskih medijev in sem bil malo zaskrbljen. Mislim, da je s to belo knjigo na
                  takšen način, kot je bila predstavljena, narejena velika škoda.</p>
               <p>Diplomacija naj se ne bi ukvarjala z zločini. S tem naj se ukvarjajo sodišča,
                  sodni organi. Mislim, da je bil narejen presedan brez primere. Ponavljam. Bela
                  knjiga, ki bi jo uporabila diplomacija v tajnih pogajanjih, bi morala biti še bolj
                  zajetna in še bolj obsežna. Bela knjiga, ki pa predgovor zanjo napiše zunanji
                  minister in jo vrže v javnost, je pa dosegla to, kar je mogoče bil celo njen
                  namen; poslabšati odnose z Italijo. O tem ni dvoma. To se je zgodilo včeraj in
                  posledice bomo nosili vsi.</p>
               <p>Predlagam tudi, da nam minister pove, mogoče tudi Odboru za mednarodne odnose na
                  zaprti seji ali kakorkoli, kaj je slišal včeraj veleposlanik, gospod Peter Bekeš
                  od Agnellijeve v Rimu, kaj sta pa sicer povedala Agnellijeva in Ferraris, je delno
                  včeraj slišalo tudi slovensko poslušalstvo. Na vsak način, zgodilo se je tisto, na
                  kar sem opozoril v torek in že prej v ponedeljek na studiu ob 17.00. Scena je
                  pregreta in v takšni situaciji se bomo tu težko kaj dogovorili. Zopet prihaja na
                  dan bilaterala. O tem ni dvoma. Gospod minister, žal do mandata, ki ga ima
                  ministrica Agnellijeva, ne boste naredili nič, kvečjemu ste poslabšali odnose.
                  Naprej pa zaradi logistike verjetno tudi ne do konca vašega mandata, če boste tam
                  ostal. Upam, da boste prej samokritično ponudili svoj odstop.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturmova ima repliko.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Prav začudena sem nad temi posegi, predvsem gospoda Hvalice.
                  Sedaj se bomo pa znašli v situaciji, ko bomo svoje knjige, ki smo jih izdajali
                  zato, ker so nas drugi sprovocirali, pa se šli neko samopomilovanje in se vlekli
                  nazaj ter se opravičevali, ker smo knjigo izdali, namesto sodišča Vlada oziroma
                  ali je čas primeren ali ni? Kdo je začel vso to zgodbo? Kdo jo je podžgal? Kdo jo
                  je zakuril? Od kod ta ogenj? Ta knjiga je odgovor na tisto, kar so začeli drugi,
                  napadalci. V uvodu lepo piše. In če se bomo Slovenci tako poniževalno in tako brez
                  dostojanstva obnašali, kot smo se do sedaj, skrajni čas, da je nekaj takega
                  nastalo! Seveda, Italijane bolijo dejstva, pa ne vseh Italijanov. Moram poudariti,
                  v Italiji so, hvala bogu sile, ki so demokratične, nam naklonjene, ampak žal mi
                  je, da uradna italijanska politika se naslanja predvsem na tiste, ki so bile v
                  zgodovini škodljive, ki so povzročale tragedije, asimilacije in tako naprej. Zato
                  podpiram izdajo te knjige, jo bom zagovarjala, in vse tisto, kar bo še novega
                  prišlo na mize, ki bo obtoževalo imperialiste, fašiste in druge zasvojevalce,
                  prosim, s tega mesta to povem! Kot Primorka pa še posebej. Nanaša se predvsem,
                  žal, na tisti del slovenstva, ki je plačal že drago ceno v tej državi in jo ob
                  vstopu v Evropsko unijo na namerava še enkrat. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Jaz prosim, da nehamo z replikami na <q>"Belo knjigo"</q>. Na to temo ne bom
                  dajal replik! Gospod Jelinčič. In prosim, da se ne obnašamo tako, na tak način,
                  saj živimo 50 let po drugi svetovni vojni!</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Replika gospodu Hvalici. Nikakor ne morem pristajati na to, da smo mi pregreli
                  situacijo z Italijo. Italija je pregrela in Italija je namerno in načrtno to
                  zadevo izpeljala in vodila ves čas. Dejstvo je, da Italija hoče oprati samo sebe
                  zgodovinske krivde fašizma. Zavedati se je treba, kaj Italijani zelo suptilno
                  počno na svojih, recimo, televizijskih oddajah. Kadarkoli govorijo o fašizmu, ne
                  kažejo nobenega fašista, ampak kažejo naciste, <q>"hakenkrajce"</q> in nemške vojake.
                  Počasi, vendar vztrajno poskušajo v evropsko miselnost uvesti to, da bi fašizem
                  enačili z nacizmom oziroma z nemškim kljukastim križem. In se delajo reveže, kot
                  da oni niso pravzaprav bili učitelji Hitlerju! In na tej osnovi je treba vse
                  skupaj razumeti. Dejstvo je, da Italija zelo prefrigano vodi to svojo
                  imperialistično politiko že od časa Garibaldija naprej. Takrat je Slovenija
                  izgubila Benečijo, Julijsko Krajino, takrat! In potem naprej po vsaki vojni z
                  Italijo, po vsaki pravzaprav, dobljeni vojni z Italijo je Slovenija izgubljala. In
                  jaz absolutno zastopam tukajle stališče, ne samo, da pozdravljam to knjigo, ampak
                  ta knjiga, ta <q>"Bela knjiga"</q> je prva iz serije knjig, ki morajo povedati vse o
                  fašističnih zločinih, ki so jih italijanske enote izvajale na področju Slovenije
                  in ki jih, konec koncev, tudi italijanska profašistično usmerjena državna politika
                  hoče izvajati danes.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Za tako debato se ne bom zahvaljeval, vendar prosim, da s to debato nehamo. Ne
                  govorimo o tej temi, tudi ni bilo tako postavljeno. Postavljeno je bilo jasno
                  vprašanje, kaj je v resnici bilo in na to temo ne dajem več nobene replike.
                  Proceduralni predlog.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod predsedujoči, prosim, da mi poveste, na podlagi katerega člena
                  poslovnika mi niste dali možnosti replike? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Lahko govorite samo o temi, ki je na dnevnem redu in to v bistvu, lahko bi mi
                  očitali, da kršim poslovnik cel čas, ker govorite o vsem drugem, samo o temi
                  vključevanja v Evropsko unijo ne. Proceduralno, gospa Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Gospod predsedujoči, tudi jaz protestiram. Danes sem na prvih straneh nekaterih
                  časopisov slišala oziroma brala izjavo gospe Agnellijeve, da so se odnosi med
                  Italijo in Slovenijo zaradi te knjige poslabšali. Menim, da govorimo prav o tem, o
                  vključevanju v Evropsko unijo in da je ta tema še kako na dnevnem redu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej, dobro, ne bom komentiral. Jaz sem svoje povedal, vi pa govorite, kar
                  hočete. Gospod minister.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa, gospod predsedujoči. Razgovor, ki ga je opravil naš veleposlanik v
                  Rimu, gospod Bekeš z gospo ministrico Agnellijevo, je bil po daljšem času prva
                  priložnost, da iz prve roke izvemo stališče uradne Italije o podpisu
                  asociacijskega sporazuma s Slovenijo oziroma o našem vstopu v unijo. V pogovoru se
                  je izkristaliziralo, da Italija politične odločitve o tem še ni jasno sprejela. Je
                  pa seveda gospa ministrica uporabila obrazložitev, da se Slovenija še ni jasno in
                  nedvoumno odločila o tem, ali španski kompromisni predlog sprejema ali ne. In
                  seveda, gospod veleposlanik je pojasnil, da o tem razpravlja tudi parlament in da
                  tudi potem, ko je Vlada s španskim predsedstvom uskladila kompromis v mesecu
                  decembru, ki ga Italija ni podprla, nadaljujemo prizadevanja, da pride do enotne
                  interpretacije španskega kompromisnega predloga. Pri tej točki sem tudi včeraj v
                  svojih nastopih povzročil veliko pozornosti in opozoril na to, da bo potrebno, da
                  se parlament o tem izjasni. Je pa seveda na tem sestanku prišlo do značilne
                  situacije, ki se v diplomaciji očitno večkrat pripravi. Ko je bil sestanek že
                  skoraj končan, je sodelavka gospe ministrice potegnila iz mape agencijsko poročilo
                  o Beli knjigi in to je bilo potem uporabljeno za izjavo o tem, da to ne prispeva k
                  dobrim odnosom itn. Seveda je popolnoma neosnovana trditev, da naj bi šlo za faks
                  slovenske Vlade. Po zagotovilih gospoda veleposlanika, ne glede na to, da je bila
                  glava tistega dopisa odrezana, se je videlo, da gre za agencijsko poročilo. Vi
                  veste, ker imate vsi Belo knjigo, da Bela knjiga vsebuje približno 30 dokumentov,
                  ki so - to ponovno poudarjam - objavljeni zato, da prispevajo k dobrim odnosom z
                  Italijo. Zakaj to trdim? Zato, ker so to dokumenti, ki predstavljajo veljavne
                  sporazume med obema državama. To so dokumenti, ki so dokumenti rešitve problemov
                  iz preteklosti. Teh približno 30 mednarodnih sporazumov, ki veljajo med Slovenijo
                  in Italijo, so sporazumi o tem, kako probleme in nesporazume iz preteklosti
                  rešiti. In zanimivo je seveda, da v italijanskih poudarkih to dejstvo sploh ni
                  omenjeno, da gre tam za mirovni sporazum iz Pariza. To je ja nekaj pozitivnega.
                  Mirovni sporazum je končal pravno formalno obdobje 2. svetovne vojne.
                     <stage>(Pripomba iz klopi.)</stage>Prosim? Mirovna pogodba iz Pariza, Osimski
                  sporazumi in tako naprej. V mednarodnem pravu se v slovenščini uporablja več
                  izrazov, lahko je pogodba, sporazum in tako naprej.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če nehate iz dvorane replicirati. Pogodba je sporazum, to je jasno. Lahko
                  tudi pravniki začnemo to razlagati.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Lahko je memorandum, lahko je protokol in tako naprej. Se pravi, to je bistvo Bele
                  knjige. Seveda je pa v dodatku tudi nekaj značilnih dokumentov, ki so ravno tako
                  relevantni za ponazoritev naših odnosov. In dva od teh sta seveda faksimile arhiva
                  Organizacije združenih narodov o italijanskih vojnih zločinih na ozemlju Slovenije
                  v času okupacije. Se pravi, dva od teh dokumentov sta ta dva. Mi smo bili v
                  zadnjih tednih obtoževani kot narod za genocidnost. Slovenci smo bili obtoževani
                  za to, da smo genocidni narod nad sosednjim narodom. In seveda je to prestopilo
                  vse meje kakršnega koli okusa. Do tega bi vsaka demokratična Vlada morala zavzeti
                  stališče na tej ali oni strani. Države delujejo preko svojih organov, naj bo to
                  Vlada, sodstvo in tako naprej. To so institucije države.</p>
               <p>Moj predgovor v tej knjigi točno pove, čemu je ta knjiga namenjena. Temu, da se
                  tudi tistim, ki ne morejo, zato, ker nimajo podatkov, ker nimajo informacij,
                  soditi, za kaj v naših odnosih pravzaprav gre. Vsi ti dokumenti so samo dokumenti
                  in nič drugega, dokumenti, ki veljajo. Seveda ne morem kaj, da ne opozorim na pri
                  nas precej uveljavljeno prakso, da nekatere, na žalost tudi poslance, precej bolj
                  skrbi počutje italijanske diplomacije kot pa naše lastno počutje. Mislim, da na
                  take, vnaprej pripravljene scenarije ni potrebno nasedati. Ni potrebno, da se
                  potem sami obtožujemo, zakaj smo spet nekaj storili in s tem ne vem kaj prispevali
                  k drugačnim odnosom. Nas imajo seveda najraje, če smo tiho, če se z vsem
                  strinjamo. Prav spoštovani poslanci ste veliko govorili o samospoštovanju in o
                  trdnosti v naši politiki. In naša osnovna dolžnost je, da mednarodni javnosti
                  pokažemo, za kaj v teh odnosih gre in kateri so dokumenti, na katere se ves čas
                  sklicujemo. Ko mi rečemo, mednarodno pravno so stvari med Slovenijo in Italijo
                  urejene, je to treba tudi dokazati in pokazati z dokumenti in ta knjiga to
                  omogoča. Tu so dokumenti, ki so nekateri prvič prevedeni v slovenščino. To se mi
                  zdi seveda zelo pozitivno. In to sklicevanje na mednarodno pravno urejenost naših
                  odnosov ni značilnost samo tega ministra ali pa samo te Vlade. To je počel
                  spoštovani kolega Peterle ravno tako pa prej doktor Rupel, ko je tudi uspel, da je
                  prišlo do tega velikega dogodka, sukcesije sporazumov. To je naša skupna vrednota
                  in je prav, da je objavljena. Ni pa prav, ko nekomu to zaradi njegovih interesov
                  ni všeč, da je to predvsem naša skrb. Mi moramo povedati, na čem temelji naša
                  politika. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo spet nekaj replik. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imamo težavo, ko želimo replicirati. Namreč, minister je spet govoril
                  o Beli knjigi. Ko smo se prej javili k repliki, ste, predsedujoči, rekli, da o tem
                  ne smemo govoriti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod minister je obrazložil vprašanje, ki je bilo postavljeno, gospod
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Dobro. Potem bi pa prosil, da minister nekoliko bolj detajlno obrazloži to
                  vprašanje. Namreč, mene izredno bega odziv, ki se je pojavil sedaj v mednarodnih
                  javnih medijih, ko se nenedoma pojavimo kot država, ki ne zna voditi določene
                  politike. In sicer ob dejstvu, da je bila izdaja take knjige nujno potrebna, se
                  sprašujem, kje je naše sodstvo. Zakaj lahko dopustimo, da sosednja država dela
                  tako kot delajo v Evropi, mi pa odgovorimo nekoliko drugače. Strinjam se, da je
                  morala naša država jasno povedati tudi ta zgodovinska dejstva, toda zakaj je naše
                  sodstvo tukaj tiho. Menim, da je treba tudi na to vprašanje dobiti odgovor. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Sodstvo je v sodnih palačah. Repliko ima gospod Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovani gospod minister, poslanke in poslanci!
                  Imam preprosto in jasno vprašanje, kdaj in kje je bila Bela knjiga predana uradno
                  italijanski strani? Zanima me, ali je bilo to storjeno pred javnimi predstavitvami
                  v Sloveniji ali kasneje? Ponavljam vprašanje, na katerega nisem dobil odgovora,
                  glede na to, da piše v govoru ministra oziroma je povedal: <q>"Upam, da ste prejeli
                  publikacijo, ki jima je botrovala MZZ in ki kažeta, kakšno je stališče MZZ, mene
                  osebno in Vlade o sporu z njo."</q> Sprašujem, na kateri seji je Vlada obe publikaciji
                  potrdila, se pravi, potrdila njuno vsebino?</p>
               <p>Kratek komentar k Beli knjigi. Na pogovoru z enim sodelavcev zunanjega ministrstva
                  sem izrazil velik dvom, ali bomo po tej poti dosegli rezultat. Bela knjiga je
                  lahko tudi velik dosežek, je lahko tudi primeren odgovor na izziv časa. Sam sem
                  bil zelo skeptičen do tega, ali bomo s tem to dosegli. Kot smo že včeraj
                  ugotavljali in kot je sedaj zelo jasno povedala italijanska stran, šli smo po
                  drugi poti glede preteklosti kot je šla Italija. Kaže, da odmevi na to niso
                  pozitivni. Mene zanima bližanje rezultatov, ne bližanje letu 1945-46 itd. Mislim,
                  da se po tej poti stvari zaostrujejo. Namesto v diplomacijo, gre stvar v
                  konfrontacijo in mislim, da se nam rezultat odmika.</p>
               <p>To bi še rekel. Minister pravi, da je treba jasno pokazati, na čem temelji naša
                  politika. V Italiji natančno vedo, pri nas tudi vemo, v sukcesiji je menda 49
                  raznih pogodb in drugih dokumentov, skratka, pravna podlaga je v vsemu svetu
                  jasna,res pa je, da marsikaj v slovenščino še ni bilo prevedeno in v tem vidim
                  pozitivno stran te knjige. No, ampak mene zanima naslednje. Ali je po tem pogovoru
                  med gospodom veleposlanikom Bekešem in italijansko zunanjo ministrico gospo
                  Agnellijevo, cena še ista kot je bila, ali je stališče Italije do španskega
                  predloga enako kot je bilo? Želim zelo nedvoumen odgovor, ali še velja, da v tem
                  primeru ni nič z bilateralo oziroma da bilaterala ni predmet, ali je tukaj prišlo
                  do kakšne spremembe? Minister je pa tudi dejal, da se še borimo za isto
                  interpretacijo. Ponavljam, ne želim odločati tukaj, dokler ne vem, o čem se moramo
                  odločiti, da pridemo naprej. In prosim za jasen odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima tudi gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Predsedujoči, pa sem prišel do replike skozi druga vrata. Ja, skozi
                  okno, v redu, ampak videli ste, da se da tudi tako narediti in bili ste pa
                  nenačelni pri dodeljevanju pravic do replik. Tisto, kar sem hotel reči, je zelo
                  preprosto. Nobene špekulacije <q>"Bela knjiga"</q> da, <q>"Bela knjiga"</q> ne. <q>"Bela knjiga"</q>
                  da, ampak na diplomatski način, na diplomatski način! To, kar je napravljeno, je
                  pa strankarski način. To je izkoriščanje knjige v strankarske predvolilne namene.
                  Na prvih straneh časopisov piše, kje vse bo ta teden minister Thaler v imenu
                  LDS-a, LDS-a, ne kot zunanji minister, predstavljal knjigo. Primorske novice, na
                  prvi strani, včeraj, pa poglejte! Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. Gospod Hvalica nas večkrat s tega odra poziva k temu, da naj kot
                  vodilna stranka vendar nekaj naredimo. Ko pa kaj naredimo, seveda, potem ni to
                  prav. Ob tej <q>"Beli knjigi"</q> bi samo še to dodala, da je tudi to ponovni dokaz, kako
                  ne znamo poiskati konsenza oziroma soglasja pri stvareh, ki so dokumentirane.
                  Torej, <q>"Bela knjiga"</q> moti tudi nekatere v Sloveniji sami in očitno bo to spet
                  dobra kost za tiste, ki jih bo tudi v tujini motila. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem gospodu Feriju Horvatu, ima razpravo.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Moram reči,
                  da me ta dvo in poldnevni potek seje z vso kritičnostjo, polemičnostjo, bojim se,
                  da tudi vprašljivim izidom in predvsem vprašljivimi posledicami prepričuje v eno
                  stvar, namreč, da je dejansko napaka, da se nismo prej začeli pogovarjati tudi na
                  plenarni seji o vprašanju, o katerem se zdaj tu pogovarjamo in bi mogoče manj
                  praktičnih zapletov potem bilo pri izvajanju tistega, o čemer bi se dogovorili. In
                  če drugo ne, bi morali s te seje potegniti poduk za naprej, predvsem Vlada, ne
                  samo zunanji minister in zunanje ministrstvo<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Samo trenutek, gospod Horvat! Prosim poslanke in poslance, da nehajo klepetati, da
                  poslušajo! Izvolite naprej, gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p><gap n="..."/>da potegnemo iz tega poduk, predvsem Vlada, poudarjam ponovno, ne samo zunanji
                  minister in zunanje ministrstvo in seveda tudi mi v Državnem zboru. Očitno se je
                  podcenilo nekatera vprašanja prej, v preteklih mesecih, pa tudi mogoče v zadnjih
                  dveh, treh letih in se zdaj z njimi srečujemo, ko je že sorazmerno pozno ali pa
                  pet pred dvanajsto. Očitno je tudi, da samo razprava in potrditve določenih aktov,
                  izhodišč za pogajanja in podobno na Odboru za mednarodne odnose, ki je matično
                  delovno telo za mednarodne odnose, da ni dovolj. Spomnil bi, da smo imeli zaplete
                  o zadevah, ki so bile tudi potrjene na Odboru za mednarodne odnose, pa so bile
                  tudi obravnavane na drugih delovnih telesih kot zainteresiranih in smo potem, ko
                  jih je bilo treba podpisati ali ratificirati ali se je nekaj drugega dogajalo,
                  imeli potem velike razprave tukaj in zaplete tukaj. Tisto, kar je v pristojnosti
                  Državnega zbora ali pa pride potem sem na ratifikacijo, je potrebno si vzeti več
                  časa in o teh zadevah tukaj prej pravočasno razpravljati na osnovi pripravljenih
                  materialov in tudi v tem primeru, v teh zadevah, odnosov z unijo tega ni bilo
                  dovolj. Zato menim, da bodo potrebne nadaljnje vsebinske razprave o odprtih temah,
                  tako na delovnih telesih, kot tudi na zboru o vključevanju v Evropsko unijo,
                  predvsem na pravnem področju. Usklajevanje zakonodaje in tu podpiram predlog
                  Ljerke Biziljeve, da Vlada končno naredi to, kar smo nekajkrat zahtevali v tem
                  Državnem zboru; sklepi Državnega zbora so. Tudi sam sem dal pobudo na tem mestu.
                  Delovna telesa so predlagala Vladi, naj to naredi, namreč, da pride s kompletnim
                  pregledom zakonodaje, ki jo je treba uskladiti s ključnimi odprtimi zadevami, ki
                  jih je treba tukaj prediskutirati, ne pa, da se potem zadeve lomijo pri posameznih
                  zakonih ali pa celo pri posameznih določilih, pri posameznih členih.</p>
               <p>Drugič. Tudi o ekonomskih vprašanjih bo treba še razpravljati, čeprav je dejstvo,
                  da, kadar govorimo o ceni vključevanja v unijo, da je treba istočasno tudi reči,
                  kakšna je cena nevključevanja ali pa nevključitve. Na osnovi tega, kar vemo do
                  sedaj, največ ekonomskih razlogov po vseh analizah, ki so narejene, govori za
                  unijo, vendar ne samo za unijo, tako da ko govorimo o strategiji, po mojem ni
                  pravo vprašanje, ali unija ali neke druge povezave, ampak je tu plus med tema
                  dvema možnima variantama. Unija, ker je tu pretežni del naših interesov sedaj in
                  verjetno tudi v prihodnje, plus druge povezave, katerim je pa treba dati večji
                  poudarek. In delež teh drugih povezav, predvsem v gospodarskih odnosih, se mora
                  povečati, vendar ne tako, da bi zmanjševali delež unije oziroma obseg z unijo,
                  ampak predvsem, da hitreje povečujemo sodelovanje, od trgovine in drugih oblik in
                  tudi institucionalne povezave z drugimi grupacijami.</p>
               <p>Še tole, ko govorimo o članstvu v uniji, sodim, da postavljati sedaj letnice,
                  predvsem, če rečemo, da je to recimo letnica 2001, da je to vprašljivo in da
                  najbrž ni realno, ne samo zaradi tega, ker ne vemo čisto, kako bodo zadeve tekle
                  znotraj unije in v odnosu unije do drugih držav, do širitve, ampak predvsem, da ne
                  bomo sami pripravljeni, kajti samo ocenjevati potem, da trenutno izpolnjujemo
                  sorazmerno dobro nekatere <q>"machtritske"</q> kriterije, zdaleč ni zadosti.</p>
               <p>Mi imamo zelo različno situacijo te pripravljenosti in prilagojenosti v uniji. V
                  enem delu gospodarstva ja. Predvsem pri nekaterih podjetjih in nekaterih panogah.
                  Čimdalje, čimvišje od gospodarstva gremo, pa dosti manj. In če bomo delali tako,
                  kot delamo in kot se kaže tudi v razpravah na tej seji, potem se bojim, da je ta
                  letnica daleč preblizu, in da ni realna.</p>
               <p>Tisto, v kar sem pa prepričan in v kar me tudi prepričuje ta razprava in kar mi
                  tudi zbuja skrb, je pa to, da pa dejansko mora priti čimprej do podpisa
                  asociacijskega sporazuma in do njegove uveljavitve. Vemo pa, da od podpisa do
                  uveljavitve traja približno dve leti. Se pravi, naslednji dve leti in pol ali tri
                  leta še ne bomo imeli asociacijskega sporazuma, da bi ga lahko začeli uveljavljati
                  v celoti ali v pomembnem delu. In tukaj bi rad ponovno opozoril na nekaj
                  problemov, ki niso samo neki hipotetični ali teoretični, ampak zelo praktični
                  problemi, ki za gospodarstvo nastajajo, če tega sporazuma ne bomo imeli sorazmerno
                  hitro podpisanega. Ta sporazum pa nič ne prejudicira v zvezi s tistimi odprtimi
                  vprašanji, o katerih tudi tukaj govorimo, da še niso dovolj razčiščena.</p>
               <p>Prvič. Kooperacijski sporazum je začasna rešitev, ki nam že za prihodnje leto ne
                  garantira normalnega dostopa do tržišča Evropske unije. Pozabljamo, da koristimo
                  tako rekoč še skupne kvote bivše države, in da države, ki so nastale iz bivših
                  republik, skoraj niso bile veliki izvozniki v tem obdobju znanih razlogov, vendar
                  se bodo zadeve spremenile, tako po oživljanju njihove proizvodnje in po izvozu,
                  kot tudi po postopni normalizaciji oziroma urejanju odnosov med unijo in temi
                  državami. In po drugi strani smo mi odprli trg, zmanjšujemo radikalno carine,
                  sprejeli smo nov carinski zakon, nimamo pa dovolj zaščite z drugimi necarinskimi
                  sredstvi in tako imamo paradoksalno situacijo, da imamo enostransko odprt trg,
                  medtem ko pri uniji pa nimamo dolgoročne gotovosti, da bodo zadeve take ostale kot
                  so trenutno, relativno ugodne.</p>
               <p>Drugo. Mi se bomo nujno najprej morali prilagajati standardom in zlasti
                  kakovostnim kriterijem, prilagajati bomo morali gospodarsko strukturo, ker bo to
                  pogoj za naš izvoz in bo to pogoj za tuje investicije. Vendar, vse to bomo morali,
                  kot moramo sedaj, sami financirati. Mi imamo zelo omejene možnosti koriščenja
                  virov, in to sorazmerno ugodnih finančnih virov Evropske unije, kar bo pa drugače,
                  ko bo sporazum uveljavljen. Takrat pa bomo lahko koristili veliko sredstev po
                  posameznih sektorjih nujnega prilagajanja vključno z infrastrukturo.</p>
               <p>Tretjič. Mi nimamo nobene besede v procesu odločanja v uniji, nismo nikjer zraven,
                  niti na delovnih kosilih ali delovnih zajtrkih.Ne precenjujem možnosti velikega
                  vpliva ali pa velikega soodločanja, vendar nekaj je pa vseeno, smo vsaj zraven.
                  Sedaj niti to nismo, gospodarsko odvisni pa smo od te unije in bomo tudi
                  naprej.</p>
               <p>4. Asociacijski sporazum je pogoj za vključitev v predpristopno strategijo. Torej
                  mi se ne bomo mogli niti intenzivno pripravljati na polnopravno članstvo, če ne
                  bomo imeli tega sporazuma, če ne bomo vključeni v to strategijo, niti ne bo mogla
                  komisija pripravljati mnenja o Sloveniji za polnopravno članstvo, če se to ne bo
                  zgodilo. Mi bomo šele tudi potem, ko bomo ta sporazum imeli, ko bomo imeli prve
                  izkušnje kot pridruženi član, imeli tudi bolj natančne odgovore na vrsto vprašanj,
                  na katere teh odgovorov še sedaj nimamo, ali jih pa ne moremo imeti. To kaže
                  izkušnja srednjih in vzhodnoevropskih držav, tiste, ki imajo te sporazume in imajo
                  izkušnje. In med drugim tudi ugotavljajo to, da so bili pred sklenitvijo
                  sporazumov pretirani optimisti, kdaj bodo lahko postali polnopravni člani in že
                  govorijo o tem, da bi radi videli daljše prehodno obdobje.</p>
               <p>In končno. V zvezi z Italijo bi rad rekel to, poleg vsega kar je že bilo povedano.
                  Jaz sem imel sam ves čas pomislek ob tem, ali je posrečena ta povezava že v sami
                  točki, v samem naslovu točke Evropska unija in Italija in se bojim, da se dogaja
                  prav to, česar sem se tudi sam bal. Namreč, da dosežemo to, kar ravno ne želimo,
                  da se Italiji daje v naše odnose z unijo še večjo težo, da se jo direktno povezuje
                  v paketu z unijo, čeprav ne podcenjujem tega zelo velikega vpliva in te ovire in
                  da direktno s tem še bolj demonstriramo tudi, da pot v unijo vodi dejansko preko
                  Rima. S tem mislim, da dajemo tudi Bruslju in tudi nekaterim članicam unije, ki
                  nas sicer hvalijo, možnost za izgovor ali neke vrste <q>"bi, ali mi vas podpiramo,
                  vendar sami za božjo voljo rešite problem z Italijo."</q> Lahko vam bodo pa celo rekli
                  sedaj, po teh odmevih, ki so že, ne samo v Italiji, ampak tudi drugje zunaj, da
                  nam bo celo kdo očital, da zaostrujemo, kar ni naš namen. Vendar važno je to,
                  kakšen vtis se zunaj napravi, kako nas ocenjujejo. Soglašam s tem, da je treba
                  naše stališča do Italije jasno reči tudi v Državnem zboru, doma, da je treba reči
                  Italiji, da je to treba reči ostali tujini. Vendar nisem prepričan, da je pametno,
                  da to delamo v paketu, v istih stališčih, ko govorimo o naših strateških odnosih
                  oziroma o usmeritvah do unije, ampak bi se dalo to narediti tudi verjetno posebej.
                  Predvsem pa bi se dalo še kaj drugega, ali pa bi bilo potrebno pa še kaj drugega
                  zraven reči, in sicer govorim spet predvsem iz gospodarskega vidika. Ta medalja
                  odnosov z Italijo, poleg te kritične in ko je treba neke stvari reči, morda tudi
                  zaostriti, ima ta medalja pa seveda tudi drugo plat. Ta plat pa je dejstvo, da je
                  ta Italija naš sosed in da bo to tudi ostala, da je naš drugi največji partner, da
                  je vpliven član te unije, s katero bomo mi sodelovali kakor koli, v kakršni koli
                  obliki in da bi verjetno kazalo, poleg tega, kar rečemo kritičnega in odločnega,
                  še tudi reči kaj, da pa to ne pomeni, da nismo za pogovore o vrsti vprašanj, kjer
                  pa imamo z Italijani objektivno skupne interese, predvsem na gospodarskem področju
                  in verjetno tudi na drugih področjih. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Proceduralno, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Dvorana je na pol prazna, ampak imam proceduralni predlog
                  oziroma sta dva predloga. Predlagam, da izredno sejo Državnega zbora prekinemo.
                  Poslanska skupina Socialdemokratske stranke Slovenije predlaga Državnemu zboru, da
                  se sestane poseben posvetovalni kolegij, ki naj bo sestavljen iz predstavnika
                  zunanjega ministrstva, Urada predsednika Republike ter po enega predstavnika vseh
                  parlamentarnih strank. Posvetovalni kolegij naj obravnava ključna odprta vprašanja
                  na področju zunanje politike in sicer: pogoje za podpis sporazuma o pridruženem
                  članstvu v Evropsko unijo in predloge Republike Slovenije za ureditev odnosov z
                  Italijo in predloge za ureditev odnosov s Hrvaško.</p>
               <p>Kolegij naj svoje delo prične takoj. Kolegij naj poskuša najprej določiti
                  minimalni skupni imenovalec parlamentarnih strank do navedenih vprašanj, nato pa s
                  pogajanji razjasniti morebitne nesporazume ter poiskati najvišjo možno stopnjo
                  nacionalnega soglasja. Kolegij naj sklicuje in njegovo delo koordinira član Odbora
                  za mednarodne odnose, ki ga določi OMO, torej odbor, lahko pa se predsedujoči tudi
                  menjavajo po abecednem redu imen parlamentarnih strank. Izredna seja Državnega
                  zbora naj se prekine za toliko časa, dokler kolegij ne opravi svojega dela, vendar
                  največ za 30 dni. S tem predlogom, ki ga je Socialdemokratska stranka Slovenije
                  prvič posredovala že spomladi leta 1994, želimo ponuditi instrument dogovarjanja,
                  ki se je obnesel ob dogovorih za zakon o plebiscitu leta 1990 in tako prispevati k
                  nujnemu poenotenju pogledov na strateška nacionalna vprašanja v državi. Hvala
                  lepa. Predlog je jasen. Prosim, da se predlog da na glasovanje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predloga ne bom dal na glasovanje, ker ne temelji na poslovniku. K
                  besedi se je javil tudi gospod Jug. Ga ni. Želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, dovolite mi, da povem svoje mnenje o predlogu, ki ga je bil ravnokar
                  podal gospod Hvalica<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ne dovolim besede. O tem predlogu nimate razprave. To se pravi, predlog - o njem
                  ni razprave in sem ga tudi zavrnil, tako da o njem ni besede.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Predsedujoči, dovolite, da pojasnim svoje stališče.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ne morete, gospod Pregelj. O proceduralnem predlogu ni razprave. To dobro veste,
                  ste dober poznavalec poslovnika. Ne bom vključil, o tem ne boste govorili.</p>
            </sp>
            <sp who="SDZ1:PregeljŽarko">
               <speaker>PREGELJ ŽARKO PREGELJ:</speaker>
               <p>Prosim, če vključite mikrofon, da povem svoj stavek do konca, potem pa me lahko
                  prekinete.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ste se najavili, da boste govorili in povedali svoje mnenje o proceduralnem
                  predlogu, o tem pa ne morete govoriti.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Prosim, da najprej pojasnite, kaj so proceduralni predlogi, kajti proceduralni
                  predlog je izključno proceduralne narave. Tu ne gre zgolj samo za proceduralni
                  predlog. Želim samo pojasniti. Vi ste namreč ugotavljali, da ne morete dati tega
                  predloga na glasovanje, ker ni v skladu s poslovnikom. Pač razlagate poslovnik.
                  Jaz sem želel hkrati protestirati na to vaše dejanje, ker menim, da neutemeljeno
                  razlagate poslovnik in bom zahteval, da jasno poveste, po katerem členu to trdite.
                  Vsekakor je vedno možno prekiniti sejo Državnega zbora, če se ugotovi, da ni možno
                  odločanje.</p>
               <p>Jasno je, da nismo še prišli do točke odločanje, tako da se lahko s tega stališča
                  z vami strinjam, toda vsekakor, če bomo v naslednjem trenutku prišli do odločanja,
                  je možna prekinitev, kajti gre le za temo, kjer je potrebno priti do nacionalnega
                  konsenza in jaz razumem ta, ki je bil sicer formalno proceduralni nastop, v
                  resnici pa vsebinski, gospoda Hvalice, kot nastop z namenom, da se končno najde
                  tukaj nekonsenz, kajti, če bomo zdaj šli v nadaljnji postopek zgolj z glasovanjem
                  in odločanjem, sem prepričan, da se bodo zadeve še in še zapletale, kajti očitno
                  je seja v tem trenutku v slepi ulici, v bistvu se ne najde rešitev za problem, ki
                  ga imamo pred sabo. Drugo je pa vprašanje, predsedujoči, ali je kolegij za to
                  najbolj primeren.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, jaz vas še enkrat opozarjam, da o tem ni debate in vam bom vzel
                  besedo naslednji trenutek.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Samo še ta stavek, da končam, prosim, čisto iz higiene nastopa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dobro veste, da zlorabljate poslovnik, gospod Pregelj, pa niste na to nič
                  protestirali še.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Sem protestiral na vašo zlorabo. Želim samo to poudariti, da bi možno bilo tak
                  predlog oziroma to vsebino, ki jo je gospod Hvalica predlagal, opraviti tudi na
                  matičnem odboru. Edino to sem želel poudariti, kajti menim, da v tem trenutku je
                  treba najti konsenz. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej vaša ocena je, da je parlament v slepi ulici, kar je pač vaša ocena. Kako
                  ste vi razumeli predlog, je vaš problem. Gospod Hvalica je predlagal proceduralni
                  predlog, da se seja prekine in potem je pač obrazlagal, zakaj. Iz razlogov, ki jih
                  je on navedel, niti ni navedel člena, po katerem, ni možno prekiniti seje. Odbor
                  za mednarodne odnose, ki bi ga lahko zaprosili za stališča, jih je podal, svoje
                  predloge je podal. Lahko bi zahteval odmor ali kakorkoli, ne pa, da se sestane
                  neko telo, ki bi ga ad hoc postavili in bi se potem opredelilo in pripravilo neke
                  predloge. To pa po poslovniku ni možno in zato predloga nisem dal na glasovanje.
                  Vi ste pa kršili oziroma zlorabili poslovnik, ker ste debatirali o zadevi, jaz sem
                  ga pa kršil, ker vam besede nisem vzel. Želi še kdo razpravo? Proceduralno, gospod
                  Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. V imenu poslanske skupine zahtevam eno uro odmora. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Sejo prekinjamo, nadaljujemo ob 14. uri.</p>
            </sp>
            <stage type="time">(Seja je bila prekinjena ob 12.22 uri in se je nadaljevala ob 14.16
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotavljamo prisotnost! <stage>(42 prisotnih.)</stage> Ugotavljamo prisotnost!
                     <stage>(41 prisotnih.)</stage> Ugotavljamo prisotnost! <stage>(49
                     prisotnih.)</stage> Ugotavljam, da smo sklepčni in lahko nadaljujemo. Želi še
                  kdo razpravljati? Želite kaj povedati, gospod Hvalica? Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa, predsedujoči. Malo se čudim vodenju današnje seje, ker mislim, da je
                  normalno, če sem zahteval uro odmora, da tudi povem, zakaj sem jo zahteval.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Lahko, da je, ampak se morate sami prijaviti, da poveste.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Saj sem vstal, pa sem se prijavil.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ja, stojite skoraj zmeraj. Ko ste se prijavili, ste dobili takoj besedo.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Dobro, hvala lepa. Spoštovani kolegi! Svoj predlog, ki sem ga v jutranjem delu
                  izredne seje predlagal, dopolnjujem s členom poslovnika, in sicer na podlagi
                  drugega odstavka 71. člena poslovnika Državnega zbora, ki pravi: <q>"Če je na podlagi
                  razprave treba pripraviti predloge odločitev ali stališč, se razprava prekine in
                  se nadaljuje po predložitvi teh predlogov."</q> Dodajam naslednje: predlagam, da se
                  sestane matični odbor, Odbor za mednarodne odnose, in o tem predlogu razpravlja.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Zdaj ste pa pravilno vložili predlog in dajem na glasovanje predlog, da se sestane
                  matični odbor, to je Odbor za mednarodne odnose, in da ponovno pregleda stališča
                  oziroma po potrebi pripravi, kar bo štel za potrebno.</p>
               <p>Dajem ta predlog na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je predlog sprejet.</p>
               <p>Sejo bomo prekinili in prosim, da se Odbor za mednarodne odnose sestane. Gospod
                  Pahor, prosim, če poveste kje in kdaj.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Gospod predsedujoči, predlagam, da se matični odbor sestane čez 10 minut, torej ob
                  14.30 uri v veliki sejni dvorani. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ob 14.30 uri sestanek Odbora za mednarodne odnose v velikem salonu. Sejo
                  nadaljujemo ob 15.15 uri.</p>
            </sp>
            <stage type="time">(Seja je bila prekinjena ob 14.21 uri in se je nadaljevala ob 15.20
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice in kolegi, prosim, da pridete do svojih delovnih sedežev.
                  Ugotavljamo prisotnost! Ugotavljamo prisotnost! <stage>(44 prisotnih.)</stage>
                  Ugotavljamo prisotnost in prosim vse kolegice in kolege, ki jih še ni v dvorani,
                  da se nam pridružijo. <stage>(49 prisotnih.)</stage> Smo sklepčni in lahko
                  nadaljujemo. Preden nadaljujemo, prosim gospoda Pahorja, da nam pove, kaj je Odbor
                  za mednarodne odnose v tem času naredil.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala, gospod predsedujoči. Na podlagi sklepa Državnega zbora se je sestal Odbor
                  za mednarodne odnose. Mnenja v razpravi na naši kratki seji so potrdila koristnost
                  in potrebo po temeljiti izmenjavi naših mnenj in stališč o pomembnih
                  zunanjepolitičnih dilemah naše skupne države. Odbor je ponovno podčrtal potrebo po
                  poenotenju političnih stališč in bo k temu po svoji moči prispeval na seji, ki bo
                  sklicana po končani razpravi v Državnem zboru. Na tej seji se bo opredelil do
                  predlaganih dopolnil in predloga dodatnih sklepov k dvema dokumentoma, ki so že
                  vloženi oziroma še bodo vloženi do konca te razprave. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še jaz vas opozorim, da je možno vlagati amandmaje oziroma dodatne
                  predloge glede smernic oziroma predloga stališč in sklepov Državnega zbora o
                  odnosih Republike Slovenije z Evropsko unijo samo do zaključka splošne razprave.
                  Ko bom splošno razpravo zaključil, ne bo možno več vlagati amandmajev in dodatnih
                  sklepov. Želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da predstavim naš predlog, predlog Slovenske ljudske
                  stranke, na predlog stališč in sklepov Državnega zbora. Predlagamo, da se opravijo
                  določeni popravki, in sicer popravek 5. točke, ki vsebuje dva odstavka; predlagamo
                  črtanje prvega. Namreč, prvi odstavek govori takole: <q>"Republika Slovenija bo
                  vložila prošnjo za članstvo v Evropski uniji."</q> Menimo, da je vsebina tega odstavka
                  že vsebovana v 1. in 2. točki, saj se je Slovenija že zdavnaj odločila za pristop
                  k sklenitvi asociacijskega sporazuma in s tem je v bistvu že začela z vlaganjem
                  prošnje za pridruženo članstvo in hkrati tudi za članstvo v Evropski uniji. Taka
                  vsebina, kot je sedaj v tem odstavku, v bistvu ni potrebna, ker tudi nejasno
                  pojasnjuje, kaj naj bi s takim določilom, ki je v bistvu že konzumirano, sploh
                  dosegli. Predlagamo pa tudi dopolnilo 3. točke, in sicer naj bi dodali nov drugi
                  odstavek, ki naj bi se glasil takole: <q>"Državni zbor ugotavlja, da so sedanja
                  pogajanja glede vključevanja Republike Slovenije v Evropsko unijo zaradi
                  vsiljevanja Sloveniji nesprejemljivih pogojev neuspešna. Državni zbor zavrača
                  bilateralna pogajanja z Italijo kot pogoj za sklenitev asociacijskega sporazuma z
                  Evropsko unijo. Vlada Republike Slovenije naj pripravi poseben predlog izhodišč za
                  reševanje še nerešenih problemov s sosednjo Italijo s poudarkom na izboljšanju
                  položaja tako italijanske manjšine v Sloveniji kot slovenske manjšine v Italiji in
                  jih pred pričetkom posebnih pogajanj predloži Državnemu zboru."</q> Torej gre v bistvu
                  za jasen izraz dobre volje reševanja medsebojnih problemov in za jasno odločitev,
                  da ne moremo pristajati na vključevanje k asociacijskemu sporazumu na predlog
                  oziroma pod takimi pogoji kot jih zdaj Evropska unija vsiljuje. Mislim, da je
                  potrebno jasno določiti, da ne gre zgolj za Italijo, ravno španski predlog
                  dokazuje, da ni samo Italija tista, ki kar koli zahteva od nas več, kot je pa
                  Evropska unija zahtevala od ostalih kandidatk za evropsko članstvo.</p>
               <p>Pomembno se nam zdi dejstvo, da končno ugotovimo, da so sedanja pogajanja
                  neuspešna, da pristop k pogajanjem, tak, kot je bil do zdaj, ne vodi nikamor. In
                  na tej točki želimo, da se Državni zbor uskladi in da na tej točki poišče novo
                  pot. Mižanje na obe očesi in nadaljevanje pogajanj po principu z glavo skozi zid
                  ne vodi nikamor. In ker je rezultat dosedanjih pogajanj tak, da je Slovenija
                  čedalje dlje od Evropske unije, pomeni, da ni nobene podlage, da bi na takih
                  temeljih nadaljevali pogajanja z Evropsko unijo. In ker se je glede zadnjih dejanj
                  dokaj jasno že slišalo, predvsem z italijanske strani, kot trenutno predsedujoče v
                  Evropski uniji, da nikakor ne pride v poštev noben podpis sporazuma, potem je
                  treba tudi z naše strani jasno povedati, kaj si mislimo.</p>
               <p>Mislim, da je nastopil čas, ko je potrebno Evropski uniji, in to vsem petnajstim
                  članicam, jasno povedati, da pod takimi pogoji ne moremo pristopiti. To je bistvo
                  odločitve, ki naj bi jo naš zbor na tej seji tudi ugotovil. Kako naprej, pa je
                  stvar odločitve, ki jo prinašajo ostali sklepi. Kot temeljni sklep je sprejem
                  ustrezne zakonodaje hkrati z usklajevanjem z evropsko zakonodajo in konsenzualni
                  pristop pri reševanju ključnih nacionalnih elementov, ki se bodo oblikovali s to
                  zakonodajo, ki jo ustava že tako ali tako nalaga. V kolikor večina v Državnem
                  zboru pristane na tak način k rešitvi tega problema, potem mislim, da bomo kmalu
                  prišli do rešitve. V kolikor vztrajate na dosedanji poti, potem rešitve še dolgo
                  ne bo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem gospodu Peterletu.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod podpredsednik, poslanke in poslanci, spoštovani gospod minister!
                  Seveda moram na glas obžalovati, da se gospodu ministru ne zdi vredno odgovoriti
                  na zelo precizno vprašanje, kdaj je slovenska Vlada potrdila ti dve knjigi, eno
                  kot Belo knjigo, eno pa avtorsko delo zgodovinarja gospoda Borisa Gombača. To sem
                  vprašal z zelo resno utemeljitvijo, kajti, če bi to potrdila Vlada, kar po mojih
                  informacijah ni, čeprav minister v svojem govoru trdi drugače, bi bil seveda to
                  edinstven primer, da neka vlada potrdi avtorsko delo enega od možnih zgodovinarjev
                  o tem času. In tukaj sem dolžan dati komentar, ki bi lahko izostal, če bi minister
                  te stvari pojasnil. Namreč, s tem se je zgodilo nekaj, čemur se verjetno zahodneje
                  od nas reče balkanski by-pass. Gospod Gombač je član komisije, za katero je bilo
                  dogovorjeno nekoč v odnosih z Italijo, da ustanovimo mešano zgodovinsko-kulturno
                  komisijo ravno zato, da se ne bi na pogajanjih oziroma pogovorih neprestano
                  ukvarjali, kaj je bilo, kaj je ta naredil, kaj je drugi naredil. Zato je bilo
                  dogovorjeno z ministrom Colombom, ustanovimo komisijo zgodovinarjev, kulturnih
                  delavcev, pravnikov in tako naprej. Ti naj gredo sistematično od nekega leta pa do
                  nekega leta in se poskušajo zediniti o tem, kaj se je zgodilo in kaj to pomeni.
                  Začuda, bi rekel, za mene prav presenetljivo, je teklo delo te komisije zelo v
                  redu, čeprav so notri zelo različni ljudje, ampak dejstva so taka, kakršna so in
                  to delo je bilo blizu zaključku. In ko sem se jaz s temi zgodovinarji pogovarjal,
                  so rekli, da so opravili dobro delo in potem, ko bi to skupno delo, poudarjam,
                  prišlo ven, bi pa potem politika lahko opravila določena dejanja, lahko bi jim
                  rekli tudi spravna ali še kaj drugega in bi to poglavje nekako zavezali. S tem, ko
                  je pa en član komisije, govorim formalistično seveda, dobil to ekskluzivno
                  pravico, da v imenu Slovenije pride z resnico, namesto da bi počakali na zaključek
                  dela komisije, ki mislim, da se je močno ustavilo, pa mislim, da seveda spet ni
                  Slovenija potegnila prave poteze. Tako da meni je žal pač, da se gre na tak način
                  naprej in imam še eno vprašanje za gospoda ministra. Ali bo v teh okoliščinah
                  sploh še ta komisija delala lahko naprej in kakšno usodo ji namenja sedaj to
                  dejanje oziroma kakšen je italijanski odziv na to.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Bavčar.</p>
            </sp>
            <sp who="SDZ1:BavčarIgor">
               <speaker>IGOR BAVČAR:</speaker>
               <p>Spoštovanemu poslanskemu kolegu bi rad rekel to. Mi zdaj lahko seveda do konca
                  današnjega dne in še nekaj dni naprej razpredamo o tem, kdo je napisal, zakaj je
                  napisal in kdo je potrdil, pri čemer bi rad rekel, da če me spomin ne vara, so
                  italijanski člani te mešane komisije oziroma eden od njih je najprej izstopil in s
                  svojo iniciativo prišel v javnost. Ampak ne glede na to, mi se lahko zdaj
                  prepiramo o tem, kaj pomenita ti dve knjigi in česa ne pomenita. To malo spominja
                  na diskusijo, ki sem jo občutil na lastni koži 2. julija 1991, ko sem bil obtožen,
                  da smo mi zaostrili v spopadu z jugoslovansko armado tisti dan. Namreč, nič nam ne
                  bo pomagalo pri tem, če se bomo na to ozirali. Jaz mislim, da imamo pred seboj
                  stališča, da imamo pred seboj zaključek te razprave, da se moramo odločiti o
                  nekemu vprašanju, ki je bistveno bolj pomembno in to je stališče Državnega zbora o
                  odnosih z Evropsko unijo oziroma o našem pridruženem članstvu in predlagam, da to
                  diskusijo o knjigah zaključimo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jančar ima repliko.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. Tudi sam bom poskušal nadaljevati tam, kjer je gospod Bavčar nehal.
                  Danes ste, gospod Peterle, že enkrat omenili, pa vendar slovenska diplomacija je
                  šla s knjigo nad tisto, kar počne Italija. Jaz mislim, da v Beli knjigi ni nič
                  takega napisanega, za kar nas bi bilo lahko sram. Če je pa minister gospod Zoran
                  Thaler napisal v knjigo gospoda Gombača, pa mislim, da ima za to vso pravico.
                  Čudim pa se, ko govorite, da v Italiji vendar to dela pravosodje. Mi vemo, kdo je
                  državni tožilec v tej državi, vemo, s čim se ukvarja, jaz sem pred tednom dni
                  govoril, da se ukvarja, kako bi rehabilitirali vse tiste Rožmane in še katere
                  ljudi, hkrati naj bi se ukvarjal s tistim, za kar knjiga, o kateri je napisal
                  gospod Gombač, govori, to naj bi delal državni tožilec. Oprostite, žal se tudi vi
                  prevečkrat sprenevedate. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Čudim se, ko gospod Peterle protestira proti izidu slovenske Bele
                  knjige. Čudim se, da ni protestiral, ko so Italijani izdali tole knjigo, in to je
                  samo ena od štirih oziroma od petih knjig, ki so jih Italijani dali, direktno
                  naperjenih proti Sloveniji in to me tudi žalosti, da ena od strank, ki so v Vladi,
                  zastopa bolj italijanske interese kot slovenske.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo razpravo? Gospod Peterle.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani! Jaz nisem nič protestiral proti <q>"Beli knjigi"</q>. Včeraj sem se vprašal,
                  ali je to pot do tega, kar želimo doseči in sem tudi jasno povedal, da po moje ni.
                  Nisem govoril nič o ministrovemu uvodu, ne v <q>"Belo"</q>, ne v ono knjigo, seveda tega,
                  bi rekel prenizkega nivoja, pa ne bom komentiral.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Glede na to, da je očitno razprava pri koncu, želim k predlogu stališč
                  in sklepov Državnega zbora o odnosih Republike Slovenije z Evropsko unijo, Italijo
                  in NATO-m, podati amandma k 2. točki, in sicer: po prvem odstavku se doda
                  besedilo: <q>"Državni zbor ocenjuje, da je španski kompromisni predlog primerna
                  podlaga za sklenitev asociacijskega sporazuma z Evropsko unijo."</q> Obrazlagam ga pa
                  s tem: po vseh razpravah je bilo mogoče zaznati, da Evropska unija pričakuje od
                  Republike Slovenije jasno odločitev o tem predlogu. Po tem predlogu bo Slovenija
                  ob koncu četrtega leta po uveljavitvi asociacijskega sporazuma glede na svoj
                  pristop k Evropski uniji zagotovila državljanom članic Evropske unije na
                  nediskriminatorni osnovi, ob pogoju vzajemnosti, pravico do nakupa nepremičnin v
                  Republiki Sloveniji. Ob uveljavitvi asociacijskega sporazuma pa bo Republika
                  Slovenija omogočila tistim državljanom Evropske unije, ki so skupno tri leta imeli
                  stalno prebivališče na ozemlju Republike Slovenije, ob pogoju vzajemnosti pravico
                  do nakupa nepremičnin. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>V zvezi s tem predlogom bi rad dvoje vprašal. Najprej bi tudi jaz vprašal
                  ministra, potem pa še predlagatelje tega predloga. Včeraj <stage>(bom pa najprej
                     ilustriral vprašanje)</stage> smo tisti, ki smo gledali poročila, slišali
                  predstavnika Italije, kot je bilo rečeno, drugega moža oziroma drugega človeka v
                  italijanskem zunanjem ministrstvu, ki je rekel eksplicitno približno takole:
                  Slovenijo še vedno čakamo na odgovor, že osem mesecev čakamo na odgovor Slovenije,
                  ali soglaša s španskim predlogom ali ne. Komentar našega dopisnika in seveda tudi
                  sami lahko sklepamo, ker znamo šteti do osem, da to pomeni nazaj do meseca
                  avgusta. Kolikor je meni znano, ni mi pa znano seveda vse, ker nisem član Odbora
                  za mednarodne odnose, iz avgusta datira tako imenovani prvi španski predlog; to je
                  tisti predlog, ki je zahteval ureditev bilateralnih odnosov med Slovenijo in
                  Italijo. Po tem naj bi Slovenija izpodbila to točko in naj bi obstajala - ampak
                  nekateri trdijo, da ne obstaja - nekakšna druga verzija ali pa varianta tako
                  imenovanega španskega predloga, s katerim naj bi se slovenska Vlada domnevno
                  strinjala, vsaj trdi se, da se je s to domnevno drugo varianto slovenska Vlada
                  strinjala oziroma predsednik Vlade, ki je to sporočil v nekem pismu v Bruselj.
                  Sprašujem torej, ali, formalno obstaja španski predlog, o katerem ni zahteve po
                  ureditvi bilateralnih odnosov, ampak je ta zahteva, vemo, prevedena v tisto drugo
                  varianto, ki je ravno tako nesprejemljiva? Ali obstaja formalno sploh druga
                  varianta tega španskega predloga? In potem seveda sprašujem predlagatelje tega
                  sklepa, na kateri tekst se pravzaprav nanaša ta predlog, ki naj bi ga vgradili v
                  stališče, ali na tisti iz avgusta ali na obstoječi ali neobstoječi drugi tekst,
                  drugo varianto? Jaz bom sicer glasoval proti, ampak najmanj, kar je, to ta zbor
                  mora vedeti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če je španski predlog tisto, kar piše v naših gradivih, in sicer v
                  gradivih, ki jih je Vlada poslala kot predlog ugotovitev stališč in naj bi jih
                  zbor sprejel in so pod naslovom Informacija, potem takega predloga ni možno
                  vključevati v noben sklep Državnega zbora. Preprosto ne da se. To je dejansko
                  amandmajska faza nekega zakona in se ne more s sklepi potrjevati. To ni element
                  nobene mednarodne pogodbe. To je nekaj, kar je v mednarodnem pravu v resnici nekaj
                  čudnega. Gre za svojevrsten presedans, nekdo, ki ni ne poslanec ne Vlada, daje
                  amandmaje na naše še ne sprejete zakone. Kaj takega si kot država privoščiti žal
                  ne moremo in prosim vas, da jasno pojasnite, kaj to španski predlog je in da ga,
                  prosim, tudi ustrezno dokumentirate. To, kar imamo mi zdaj napisano, kar naj bi
                  bil obseg španske pobude, potem se pojavlja naprej še nekaj drugačnih vsebin iz
                  nekih pisem, ki so jih naši diplomati pisali španskim diplomatom. Tega ne moremo
                  mi upoštevati kot konsistenten španski predlog in tudi ni nobene pravne osnove, da
                  ga lahko vključimo v te sklepe in stališča.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Mislim, da v ta predlog stališč in sklepov ni mogoče dati kaj
                  takega, ampak ker pričakujem, da bo o tem glasovanje, ker je gospod Anderlič pač
                  to predlagal, potem pa je treba le vedeti, da bi ravnali popolnoma v nasprotju s
                  poslovnikom, če tega dokumenta ne bi imeli na mizi v originalu in v uradnem
                  prevodu, tako da vemo, o čem se sploh odločamo. Recimo, ne bi kar takole verjeli
                  na besedo predlagatelja in ministra, da je to treba potrditi, izglasovali bi pa
                  potem, recimo, odločitev, ki je morda v nasprotju z Ustavo Republike Slovenije.
                  Kolikor jaz razumem ta španski predlog, zahteva od nas dejanja, ki jih ne moremo
                  sprejeti, dokler je veljavna sedanja Ustava Republike Slovenije</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani, predlog sklepov oziroma amandma, ki ga je predložil gospod Anderlič,
                  je zame poskus sprenevedanja ali pa celo zavajanja, ampak s pogojem, dokler se
                  minister jasno ne izjasni, in sicer o naslednjem. Da je to pismo, ki ga je doktor
                  Cizelj dal španskemu veleposlaniku v Bruslju s prošnjo, da ga v imenu Evropske
                  skupnosti potrdi in da je odgovor, ki ga je potem dobil z nekakšnim potrdilom, ki
                  pa ni, v tej varianti, ki jo jaz imam, niti podpisan, ali je to res stališče
                  Evropske skupnosti, izraženo preko veleposlanika Španije, ki pač zastopa Evropsko
                  skupnost, ali je to zadnje pismo ta veleposlanik podpisal? Zdaj, če ni bilo
                  podpisano, lahko rečemo, da je vse skupaj roman v nadaljevanju, je fantastika. Na
                  to se ne moremo zanašati. Torej prosim gospoda ministra, da odgovori na ta
                  vprašanja in da sploh vemo, kaj je to, kar se tukaj imenuje španski predlog. To je
                  bilo že tudi danes vprašano, pa ni jasno. Ali je španski predlog v prvi varianti,
                  ki implicira tudi bilateralni dogovor s Slovenijo, ali pa je španski predlog v
                  smislu tolmačenja pisma Vlade Republike Slovenije, ki ga je doktor Cizelj v
                  Bruslju 1.12.1995 izročil španskemu veleposlaniku in ali je to uradno bilo
                  sprejeto? Dokler tega ne vemo, glasujemo o dveh ali treh variantah španskega
                  predloga in ne vemo, katera velja. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pahor.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Slovenija, po mojem mnenju, še zdaleč ni v kakšnem kriznem položaju in zato so
                  hitri posegi za reševanje zadev nekoristni. V tem sicer res zapletenem položaju si
                  je potrebno vzeti čas za temeljit premislek o še tako drobnem koraku. Sprejem
                  španskega kompromisnega predloga pa je zame velik, predvsem pa napačen korak.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovani gospod predsedujoči, poslanke in poslanci, nadaljeval bi
                  tam, kjer je gospod Pučnik nehal. Tudi jaz prosim gospoda zunanjega ministra, da
                  pove, ali dopolnilo, ki ga predlaga poslanski kolega gospod Anderlič, zdaj ali v
                  natančno taki obliki, kakor je bilo tukaj posredovano, in če prav razumem, tudi
                  vloženo, gospod predsedujoči, če torej to dopolnilo omogoča Sloveniji, da sklene z
                  Evropsko zvezo sedaj že tako slavni asociacijski sporazum ali ne. Tukaj hočemo
                  jasno besedo, da ali ne. Ob vsem tem, ker se sedaj tudi postavlja kot vprašanje,
                  kaj sploh pomeni španski predlog, koliko je teh predlogov, kakšni so in tako
                  naprej. Ampak to je stvar, o kateri naj se natančno pouči Odbor za mednarodne
                  odnose, da ne bomo spet vsi tukaj razpravljali o vsem, potem pa naj pride odbor z
                  izdelanim stališčem, zame pa je seveda ključno vprašanje, ali to pomeni, da se s
                  tem Sloveniji vrata odprejo za resna pogajanja ali ne. Tega odgovora namreč do
                  sedaj vsaj jaz še nisem slišal. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Sedaj se je govorilo o španskem predlogu. In bolj ko se govori, manj
                  vem, za kateri španski predlog gre. Zato prosim v imenu poslanske skupine
                  Slovenske nacionalne stranke za eno uro odmora, med tem časom pa prosim, da se na
                  mizo da tisti dokument, o katerem se sedaj govori. Namreč, jaz res ne vem, o
                  kateri varianti tega pisma oziroma predloga sploh še govorimo. Zato prosim, da se
                  na mize razdeli dokument, o katerem tukaj govorimo in bomo potem razpravljali o
                  njem naprej. Zato pa prosim eno uro odmora.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej. Eno uro odmora za to, da bi delili dokument, ne dam, ker odmor lahko
                  zaprosite za posvetovanje. In gospod minister ima besedo.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa, gospod predsedujoči. Vlada predlog amandmaja, ki ga je prebral
                  poslanec Anderlič v imenu poslanske skupine, podpira. Informacija o španskem
                  kompromisnem predlogu za podpis sporazuma o pridruženem članstvu Republike
                  Slovenije v Evropski uniji, ki ste jo prejeli in je objavljena v Poročevalcu,
                  pojasnjuje logiko, potek in vsebino španskega predloga. S tem, ko bi ta predlog
                  sprejeli, bi sprejeli to, kar je poslanec Anderlič prebral v obrazložitvi. Če na
                  kratko ponovim. Prvo, amandma, da Državni zbor ocenjuje, da je ta predlog primerna
                  podlaga za sklenitev asociacijskega sporazuma, bi bil seveda tisto politično
                  sporočilo, ki ga Evropska unija, v kolikor smo pripravljeni se z njo pogovarjati o
                  asociaciji - od Slovenije pričakuje da ali ne.</p>
               <p>Za kaj gre v vsebini španskega kompromisnega predloga? Kot 1. točka - zaveza
                  Slovenije, da bo štiri leta po uveljavitvi tega sporazuma, se pravi po
                  ratifikaciji, na nediskrimitorni osnovi, na podlagi vzajemnosti, v skladu s svojim
                  vstopom v unijo, sprostila trg nepremičnim za državljane Evropske unije. In 2. -
                  da bo ob uveljavitvi asociacijskega sporazuma, se pravi ob njegovi ratifikaciji,
                  omogočila tistim državljanom Evropske unije, ki so tri leta imeli stalno bivališče
                  na ozemlju Republike Slovenije, nakup nepremičnin v Republiki Sloveniji. To je
                  vsebina španskega predloga, ki bi ga Slovenija na ta način sprejela oziroma
                  izrazila pripravljenost, da to uresniči na svoji poti v Evropsko unijo, s tem da
                  se najprej sklene asociacijski sporazum. To je seveda pomembna odločitev, na
                  katero sem opozoril že prvi dan in jo seveda predvsem zagovarjal v optiki našega
                  polnopravnega članstva. Samo v tem primeru ima tudi svoj smisel. Če vidimo
                  asociacijski status kot vmesni status za naše polnopravno članstvo ob koncu
                  tisočletja.</p>
               <p>Kot tehnično podrobnost naj navedem, da ta ura odmora za pridobitev dokumenta ni
                  potrebna, ker vsebino španskega predloga podrobno povzema informacija, tudi potek
                  te iniciative, ki, kot sem že večkrat poudaril, še ni končana, glede na to, da
                  niti tisti prvi pogoj iz pisma našega veleposlanika španskemu veleposlaniku v
                  decembru, ni izpolnjen, se pravi, da pride do podpisa sporazuma, kajti le na tej
                  podlagi se je Slovenija pripravljena s tem strinjati, in seveda, to se vidi tudi
                  po izjavah evropskih predstavnikov, v katere so včasih vpletajo tudi izjave
                  italijanskih predstavnikov. Ta izvorna pobuda je preko jeseni doživela
                  modifikacije. Najbolj značilna je vključena v tisto stališče evropskega
                  parlamenta, ki pravi, da bilateralni nesporazumi ne smejo ovirati slovenskega
                  podpisa evropskega sporazuma. In tu gre zdaj za to, da na eksplicitne izjave
                  evropske, predvsem pa tudi italijanske strani, da Slovenija ni pripravljena
                  sprejeti španskega predloga, da na to jasno odgovorimo. Kaj bo to povzročilo? To
                  bo povzročilo ali takojšnjo možnost za podpis oziroma bo diplomaciji in
                  mednarodnemu položaju Slovenije omogočilo, da ni Slovenija tista, ki se na
                  evropske iniciative ne odziva.</p>
               <p>Dokumenta, v smislu, kot si ga verjetno predstavlja gospod Jelinčič, ni, ker je
                  iniciativa, kot rečeno, imela svoj tok pogajanj in dogovarjanja, še ni zaključena.
                  In razen tistega, večkrat omenjenega dokumenta iz avgusta, ki je ostal brez datuma
                  in brez podpisa, in tega pisma našega veleposlanika, drugih tovrstnih dokumentov
                  ni. Tako da se je tudi potrebno opreti na to informacijo, na obrazložitev, ki jo
                  je dal gospod poslanec, kjer se natančno navede, kaj ta iniciativa predstavlja. Se
                  pravi, v bistvu ima dve točki: ena se zgodi štiri leta po uveljavitvi, po
                  ratifikaciji tega sporazuma, in druga se zgodi ob uveljavitvi oziroma ratifikaciji
                  tega sporazuma - in to je to.</p>
               <p>Vprašanje, seveda, tiste, zdaj izpuščene 1. točke bilateralnega sporazuma z
                  Italijo, je seveda zelo občutljivo. Tu predlagam, da ga sami ne forsiramo. Zakaj?
                  Prvič, zaradi stališč evropskega parlamenta. Predsednik tega parlamenta pride na
                  obisk v Slovenijo v nedeljo in bo tukaj v ponedeljek in torek. Glede na stališče
                  evropskega parlamenta, Evropa nasprotuje temu, da bi bil bilateralni problem ovira
                  za podpis. In drugič, po tej evoluciji same iniciative, je tudi italijanska stran
                  večkrat, in spoznala in tudi jasno deklarirala stališče, da bilateralni sporazum
                  ni viden oziroma ne more biti pogoj za karkoli. Mislim, da je treba politično na
                  tem vztrajati, ne pa, da bi sami forsirali ta problem.</p>
               <p>Ali to avtomatično pomeni podpis asociacijskega sporazuma ali ne, je v tem
                  trenutku glede na tudi italijansko situacijo Evrope in drugod, nemogoče reči. Je
                  pa dejstvo, da sprejem takega stališča, to je politično stališče o tem sprejemu
                  španske iniciative, seveda omogoča izrazito izboljšavo pozicije Slovenije do
                  Evropske unije. Potem ni Slovenija tista, ki zavrača ta predlog, pač pa, če do
                  tega podpisa ne pride, mora biti to nekdo drug in seveda, dokler ne bo tega
                  podpisa, tudi ta stališča, te pripravljenosti tukaj ne pridejo v poštev, kajti vse
                  skupaj je vezano na obdobje po ratifikaciji sporazuma. Najprej mora biti
                  ratificiran sporazum v petnajstih parlamentih, v evropskem parlamentu in
                  slovenskem, da te klavzule stopijo v poštev in 4 leta po tej ratifikaciji
                  sporazuma o pridruženem članstvu Slovenija mora biti v Evropski uniji, kajti, če
                  dobi asociacijo, če se začne pogajati leta 1997, v začetku 1998, se časovnica
                  izteče prav v letu 2000, 2001. Na tem ta zgradba sloni in na njej tudi pade, zato
                  je v njej določba v 1. točki, da mi sproščamo promet z nepremičninami v skladu z
                  našim vstopom v unijo. Kaj to pomeni? Zato, ker gremo v unijo, ne kar tako. To je
                  zelo pomembna točka. Seveda ta pogoj 3-letnega stalnega bivališča na ozemlju
                  Slovenije je pa ena od vmesnih faz, ki se sproži s pridruženim članstvom.</p>
               <p>Veliko je že bilo razprav in verjetno jih bo še veliko, ali je to primerna cena,
                  ali je to nemogoča cena ali to sploh ni nikakršna cena. Dejstvo je, da je v
                  položaju naših pogajanj zadnja 3, 4 leta z Evropsko unijo, to cena, ki je
                  principialna. To je cena, ki za državljane Evropske unije v dveh fazah odpira to,
                  kar je temelj filozofije, združevanja držav v Evropsko unijo, prost pretok
                  kapitala ljudi, idej itn. Tu gre za dva koraka do tega odprtja. Sam se zdaj ne
                  spuščam v tisti del debate, ki je bil, tudi sam sem ga posebej apostrofiral v
                  svojem uvodnem nastopu, in tudi s strani spoštovanih poslank in poslancev je bil
                  večkrat poudarjen, se pravi, zaščitni ukrepi. To Slovenijo, to Vlado in tudi
                  naslednjo še vse čaka, vendar v vsakem primeru imamo dve do tri leta časa, da to
                  uredimo. Recipročnost zagotavlja, da uveljavljamo avtomatično iste ukrepe, kot jih
                  imajo, recimo, naši sosedi, ki so tukaj najbolj zanimivi, kar se tega vprašanja
                  tiče. In seveda vse tiste druge: zgodovinska, kulturno okolje varstvena,
                  zemljišča, in to, na kar je zelo dobro opozoril gospod prof. Bučar, 71. člen
                  ustave - vse to še pride v poštev, seveda, ob upoštevanju nacionalnega tretmaja,
                  ki je tudi osnovni princip Evropske unije. Za vse mora veljati enako, tako kot v
                  drugih državah. Potem imaš pa na nižjih nivojih, ker za vse enako velja, preko teh
                  sistemov in soglasij lahko vodiš neko politiko. Ampak to so zdaj paralelna
                  vprašanja, ki so seveda zelo pomembna, vendar ne prav v tem trenutku. Upam, da je
                  sama razprava, danes teče tretji dan, pokazala z vseh možnih zornih kotov,
                  osvetlila z vseh strani, v čem je tudi bistvo problema, kakšne odločitve so
                  potrebne in predlagam, da se Državni zbor glede tega odgovorno izreče. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replike, gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. No, sam bom temu španskemu predlogu nasprotoval. Gospod minister,
                  rekli ste, to je politična odločitev. Ja, politična odločitev tega Državnega zbora
                  ne bo, da želimo iti v Evropo in da gremo v Evropo. Španski predlog je v glavah
                  posameznih politikov, ki ga Italija nenehno dograjuje, nadgrajuje. Ko boste
                  prinesli meni list papirja in bom videl, kaj na njem piše, takrat ga bom podprl
                  oziroma ga ne bom podprl. Tako pa, da dajem menico, bianco menico vnaprej in
                  sprejemam igro, ki jo igra Italija, lepo vas prosim! Tretji dan smo v tem
                  parlamentu! Odločimo se, da bomo peljali svojo igro. Smo se odločili, da bomo
                  spremenili zakonodajo na podlagi teh stvarnih pravic, mislim nakupa nepremičnin
                  tujcev znotraj obstoječe ustave, če bo potrebno, bomo tudi ustavo, samo ne
                  sprejemamo igre, ki jo vodi in diktira Italija! Lepo vas prosim! Španski predlog v
                  tem kontekstu, kar mi je bilo povedano, pomeni nič drugega kot dogovarjanje
                  skupine politikov, ki jih Italija usmerja, dograjuje, nadgrajuje. Če to ni tako,
                  potem mi dajte papir na mizo in se bom odločil, ali je to tisto dobro ali to ni
                  dobro! In zato po treh dneh razprave pa vendar lahko rečemo, sklepi Odbora za
                  mednarodne odnose, te komisije, so dobri, niso dobri; so primerni, niso primerni.
                  To dajmo reči, ne pa zdajle, po treh dneh, pridemo do španskega predloga! Pa
                  vendar, saj gremo v Evropo, smo se odločili za to. Jaz mislim, da nihče v tej
                  dvorani ni nasprotoval, razen mogoče posameznih skeptikov, ki so govorili. Hočem
                  dobiti vse kazalce na mizo. Jaz se na podlagi tega ne morem odločiti in bom
                  glasoval v nasprotju z ostalimi člani. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Mene pa zelo zanima, zakaj Vlada Republike Slovenije tako intenzivno skriva
                  ta papir? Le kaj mora pisati na njem, ko ga nočejo in nočejo pokazati?! Tri dni
                  debatiramo o tej zadevi. Do danes ga nimamo še na mizi. In vedno, kadar kdo
                  zahteva ta papir, da nam ga prinesejo na mizo, da ga preberemo, se oglasi gospod
                  minister, ki začne razlagati, kaj naj bi tam notri pisalo. Zakaj moram pa jaz
                  našemu ministru verjeti? Na žalost mu ne morem verjeti, ker do danes je pokazal,
                  da mu ni verjeti. In iz tega še enkrat zahtevam, da dobimo na mizo ta papir, da ga
                  preberemo in da vidimo, o čem gre zadeva, ne da bomo tukaj poslušali ministra, pa
                  mogoče tudi ministrskega predsednika, ko bosta po svoje govorila o nekem papirju
                  in kar na lepem bodo potem rekli, ja, saj je parlament sprejel, parlament nosi
                  krivdo. Onadva si bosta kot Poncij in Pilat oprala roke, mi bomo pa krivi za vse
                  skupaj. Ne pristanem na tako manipulacijo slovenske Vlade. Zato še enkrat
                  zahtevam, da dobimo na mizo ta papir, da ga v miru preberemo in se potem
                  odločimo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ta trenutek lahko samo to rečem, da je na 54. strani Poročevalca informacija o
                  španskem kompromisnem predlogu. Gospod Peršak ima repliko.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Zelo mi je žal, ampak žal, moram ugotoviti, da ni gospod minister tokrat poskušal
                  uporabiti nekoliko diplomatski pristop do nas, ampak z obžalovanjem ugotavljam, da
                  nas poskuša nekoliko <q>"okrog prinesti."</q> Zakaj? V tej informaciji, o kateri se
                  govori, je opisan, kot on pravi, prvotni tekst španskega predloga. In v tej
                  informaciji je nedvoumno napisano, da je del tega besedila zahteva po bilateralni,
                  celo kot prvi bilateralni dogovor med Republiko Slovenijo in Italijo. V
                  nadaljevanju piše, da je Slovenija sicer odgovorila, da je to zanjo
                  nesprejemljivo, da je potem sledilo nekakšno usklajevanje, da je Evropski
                  parlament sprejel resolucijo, da bilateralni dogovor ni pogoj. Nič pa ne piše, da
                  obstaja nekakšen drugi tekst španskega predloga. Mi naj bi sprejeli sklep, da je
                  španski predlog za nas sprejemljiv. Ta španski kompromisni predlog je očitno
                  nekakšen fantom, že spet nekakšen <q>"non paper"</q>, ki ne obstaja, obstaja samo v
                  dogovorih, da bi bilo možno in tako naprej. Mi nismo napisali oziroma se ne
                  predlaga, da naj se v te sklepe napiše, da mi soglašamo z resolucijo Evropskega
                  parlamenta. Ne piše. Predlog ni to. Predlog je, da soglašamo s španskim predlogom.
                  Španski predlog ima pa očitno en sam tekst in v tistem tekstu piše bilateralni
                  dogovor med Slovenijo in Italijo.</p>
               <p>Kaj pa naj bi ta bilateralni dogovor pomenil? Tu bom postavil vprašanje tudi
                  nazaj. Ta bilateralni dogovor naj bi očitno pomenil to, kar je bilo v oglejski
                  izjavi tisto, kar gospod Peterle imenuje <q>"geste dobre volje"</q>. Tam piše, kot pravi
                  gospod Peterle, da so sporazumi nedotakljivi, da pa piše točka, v kateri si obe
                  državi zagotavljata pripravljenost na geste dobre volje. Sprašujem, kaj pomenijo
                  geste dobre volje? In kakšno gesto dobre volje zahteva Slovenija od Italije
                  oziroma kakšno gesto dobre volje zahteva Italija od Slovenije? To naj bi bil
                  očitno predmet teh bilateralnih dogovorov. Če je to izjava o kakršnikoli
                  zgodovinski resnici, ki jo zdaj očitno moti Bela knjiga, naj mimogrede povem, da
                  mislim, da je Bela knjiga prepozna in da je še tudi kakšna druga knjiga prepozna,
                  ker Italija veliko bolj uspešno uveljavlja svojo verzijo zgodovine in zgodovinske
                  resnice, kot smo jo mi, ker smo to prepozno začeli in če je to to, ali če je to,
                  če so to koncesije v slogu, da se bo dala nekomu tako rekoč prednostna pravica pri
                  nakupovanju nepremičnin v Sloveniji, če je to gesta dobre volje in če naj bo to
                  predmet na ta ali na drug način dosežen bilateralni dogovor, potem moram že spet
                  ponoviti, sem proti temu. Sicer pa mislim, da v teh stališčih, ki jih predlaga
                  odbor, jasno piše tisto, kar naj bi bilo vsebina tega kompromisnega španskega
                  predloga, ki ga pa očitno v papirju ni, v obliki papirja, piše namreč to, da bomo
                  prilagodili svojo zakonodajo evropski. Prilagodili jo bomo seveda do takrat, ko bo
                  to potrebno. To pa v dokumentu piše in zato ni treba v španskem predlogu, če
                  trdite, da je vsebina španskega predloga ta zahteva, prilagoditev zakonodaje
                  pravočasna, nič pisati, ker je to že napisano.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da so zadnje besedo gospoda Peršaka točno tisto, kar drži. Ni
                  potreben tak amandma, kot ga predlaga gospod Anderlič, tudi ni možno tak predlog
                  sploh obravnavati. Še enkrat poudarjam, tega teksta nimamo. To, kar je, je zgolj
                  pojasnilo, informacija, na tak način ta Državni zbor ne more delati, da kot
                  predlog sprejema nekaj kot papir, ki očitno sploh ne obstaja. Minister je jasno
                  povedal, da takega papirja ni. Očitno gre za proces pogajanj z Italijo, ki so se
                  prenesla na pogajanja s takrat predsedujočo Španijo in v tem procesu je pač
                  nastalo veliko idej in če imate ideje, jih, prosim, oblikujte v samostojno
                  stališče, vsekakor pa se strinjam, da je že 4. točka stališč in sklepov dovolj
                  jasna in dovolj zavezujoča. Mogoče bi jo kazalo zgolj nekoliko časovno opredeliti
                  in zapisati, da bo Slovenija uskladila svojo zakonodajo z zakonodajo držav članic
                  Evropske unije vsekakor do takrat, ko bo lahko vstopila kot polnopravna članica.
                  To bi lahko še dodali, ničesar drugega. To, kar vi predlagate, je dejansko tisto
                  najslabše, kar lahko naredimo, enostavno pristanemo, da nam nekdo diktira naše, še
                  ne sprejete zakone. To je po ustavi prepovedano. Nihče tega ne sme</p>
               <p>narediti. Poslanci ne smejo takih zahtev sploh poslušati. Ne sme se o tem sploh
                  odločati. Protiustavno je to. Predsedujoči takega amandmaja ne sme dati na
                  glasovanje. Govorim o predlogu gospoda Anderliča. Zato menim, da je tak predlog,
                  kot ga predlaga gospod Anderlič, popolnoma nesprejemljiv in kvečjemu, če bi želeli
                  dobronamerno karkoli še dodati, potem naj se to doda v 4. točki stališč in
                  sklepov, predvsem v smislu, mogoče tako, kot je tudi v pismu bilo zapisano, da bo
                  vsekakor Slovenija uskladila svojo zakonodajo in to na vzajemni osnovi. To mogoče
                  bi bilo še dodati, kar pomeni, da bomo jasno določili, koliko nepremičnim lahko
                  damo na prosti trg, se pravi, ki so dostopna vsakemu Evropejcu in to jasno
                  Evropejcem povedali. To je korektno. Ne moremo pa mimo tega. Ne moremo uporabljati
                  takih rešitev, ki so na videz načelno skladne z Evropo, v resnici so pa popolnoma
                  nejasne, popolnoma odprte in bi pri naslednji fazi pogajanj spet prišlo do
                  popolnih razhajanj. Na tak način bomo izgubili še tisti kanček verodostojnosti kot
                  korekten pogajalec. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, kolegice in kolegi! Tri dni sem potrpežljivo
                  poslušal razprave svojih oziroma vseh poslancev Državnega zbora. Pri tem predlogu,
                  ki ga je podal gospod Anderlič, pa se moram oglasiti. Upam, da ima gospod Jančar
                  več somišljenikov tudi v svoji poslanski skupini. Podpiram njegov nastop in tudi
                  njegovo zavračanje tega amandmaja. Predlagam in prosim gospoda Anderliča, da ga
                  umakne. To bi bilo edino korektno. Namreč, salto mortale, ki se je zgodil po teh
                  dneh, je neverjeten. Sprašujem pa, če je res, da Vlada podpira ta predlog, ali
                  tudi ministri Krščanskih demokratov podpirajo? To bi pa resnično rad vedel. Ta
                  način in ta način, kot amandma prišel tudi pomeni, da smo doživeli popolni polom
                  iskanja konseza. Po treh dneh, popoldne, ob tretji uri pa dobimo tak predlog. To
                  je tipičen akt, kako se te stvari ne delajo. To bi bilo treba narediti na tistem
                  gremiju, ki je bil predlagan in boste videli, da se bomo morali dobiti na ta
                  način, sicer ne bomo stvari pripeljali do konca. In še nekaj. Ko sem listal po
                  Beli knjigi, sem prišel do strani 15 in lepo prosim izdajatelja, da popravi veliko
                  laž in neumnost, ki se je zapisala, da v mirovni pogodbi z Italijo poteka meja med
                  Italijo in Jugoslavijo na reki Idrijci. Sramota, da ste to napisali v knjigo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Logar.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Prav lepo pozdravljeni! Poglejte, parlament se je znašel pred situacijo, ko se
                  zahteva od njega, da se glasuje o papirju, ki uradno ne obstaja. Še večji absurd
                  se mi pa zdi, in bi prosila gospoda zunanjega ministra za tole pojasnilo: v
                  Poročevalcu številka 8, na strani 55, piše: <q>"1. decembra 1995 je vodja misije
                  Republike Slovenije obvestil Španijo, da Republika Slovenija sprejema špansko
                  pobudo na način, ki je opisan"</q>, to se pravi z vsemi pripombami. Pod številko 2
                  piše: <q>"Španija je bila zadovoljna z vsebino slovenskega pisma in je potrdila
                  sprejetje španske pobude."</q> In vas sprašujem, o čem bomo mi ta trenutek glasovali?!
                  Namreč, to špansko pobudo je gospod Cizelj v imenu Republike Slovenije že
                  posredoval naprej, pa vas sprašujem, kdo je zdaj ta Republika Slovenija? Namreč,
                  decembra še nihče od poslancev ni slišal oziroma ni videl španske pobude. Gospod
                  Cizelj pa odgovarja, da Republika Slovenija sprejema špansko pobudo. <q>"Španija je
                  bila torej zadovoljna s to špansko pobudo in je pričakovala, da se bo kompromisu
                  pridružila tudi Italija. Z doseženim kompromisom so se strinjale tudi ostale
                  članice Evropske unije, razen Italije. Italija še vedno nasprotuje podpisu
                  asociacijskega sporazuma s Slovenijo. V teh okoliščinah bi bilo potrebno, da
                  Državni zbor pooblasti Vlado Republike Slovenije, da vloži nadaljnje napore, da
                  pride do podpisa asociacijskega sporazuma."</q> In zdaj vas sprašujem, pri čem smo? Tu
                  se zahteva od parlamenta, da glasuje o španski pobudi, ki jo je Italija že
                  zavrnila. Oprostite, tako piše v Poročevalcu, na strani 55. In zahtevam odgovor na
                  to, ker če ne, se postavlja na laž ali slovensko Vlado ali pa gospoda
                  podsekretarja, italijanskega, za zunanje zadeve, ki pa govori o tem, da Slovenija
                  že 8 mesecev ni odgovorila na to pobudo. In tu imam dve resnici. Zahtevam
                  odgovor!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala. Gospod predsedujoči, prej ste me opomnili, da je vse to napisano v
                  Poročevalcu na strani 54. Nič ni napisano! Tukaj so v bistvu nekakšne obnove nekih
                  zadev, jaz pa želim papir, originalni tekst, lepo v slovenskem jeziku, tako kot
                  mora biti! Ne pa nekakšne obnove tistega, kar bi nekateri slovenski politiki
                  želeli. Skratka, še enkrat bi rad povedal. Tekst tega sporazuma oziroma španskega
                  predloga, o katerem danes debatiramo!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Battelli.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala lepa. Se opravičujem!</p>
               <p>Delegacija, ki je bila v Bruslju zadnjič, je dobila ta španski predlog. Vsi
                  sogovorniki so zagotovili, da je to španski predlog in zadnja verzija. Jaz vam
                  lahko zagotovim, da v tem španskem predlogu bilateralni sporazum z Italijo ni
                  pogoj, ni pogoj. Tam sta dve točki, ena, ki pravzaprav obvezuje Slovenijo, da se
                  obveže, da bo prilagodila zakonodajo, druga točka pa je, kako bi rekel,
                  opredeljuje timing zakonodaje do polnopravnega članstva. Ta timing je povzet v
                  obrazložitvi k spreminjevalnemu predlogu, ki ga je vložila poslanska skupina LDS.
                  Da bilateralni dogovor z Italijo sploh ni pogoj, kar zadeva približevanje
                  Slovenije Evropski uniji, je zagotovilo za to, je vsebovano v sklepih treh najvišjih organov Evropske unije, sveta ministrov, komisije in evropskega
                  parlamenta. Če to ni zadostna garancija za tiste, ki menijo, da v kolikor se
                  pristane na španski predlog, gremo v neke čudne posle in čudne vode, potem pomeni,
                  da se obnašamo na način, da predpostavljamo, da je Evropska unija nekaj, kar ni
                  sposobno stati niti za lastnimi stališči. Lahko bi se dalo tudi ne omeniti sploh
                  španskega predloga v naših stališčih, lahko bi se dalo, tako kot na nek način
                  predlaga gospod Pregelj, ampak glede na to, da so potekala določena pogajanja med
                  tistimi, ki so tu pri nas pooblaščeni za to, in Evropsko unijo z enako
                  pooblaščenimi sogovorniki, ki so pripeljala do nekega rezultata, ki pravzaprav nam
                  omogoča uresničitev tistega poglavitnega interesa, o katerem govorimo v 1. točki,
                  stališčih sklepov, potem je seveda zelo koristno, če v naših stališčih povemo, ali
                  se strinjamo ali ne z vsebino, z izdelkom teh pogajanj, ali se strinjamo ali ne s
                  timingom, ali se strinjamo ali ne, da bomo postopno ob tem, da obstajajo vsi možni
                  varovalni elementi, od ustave navzdol, se pravi, ali se strinjamo ali ne, da se
                  prilagodimo normalnim pravilom tržnih ekonomij in parlamentarne demokracije kot
                  osnove za to, da se enakopravno države, take države, ki to spoštujejo, potem še
                  naprej pogovarjajo. Jaz bi rad spomnil vse prisotne, nekateri smo sedeli takrat do
                  pozno ponoči in vemo, kako je bilo, ko smo se odločili, da bomo šli v
                  samostojnost, ko smo se odločili, da bomo sprejeli tako ustavo, kot jo imamo, ko
                  smo se odločili, da bomo tisto ureditev spremenili v parlamentarno ureditev, ko
                  smo se odločili, da bomo šli v tržno gospodarstvo, s tem da smo zapisali v ustavo,
                  da je to socialna država in tako naprej, vsi, vse stranke, ki tudi sedaj sedijo v
                  parlamentu, so dale konsenz temu. Tukaj se danes preverja, ali smo takrat mislil
                  resno ali ne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Anderlič. Ne niste, gospod Kopše.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Verjamete ali ne, predlog amandmaja je bil podan izrazito dobronamerno
                  in v kontekstu razumevanja te razprave, ki je bila tri dni tukaj, in v kontekstu
                  razumevanja vseh prizadevanj Slovenije, slovenskega zunanjega ministrstva, Vlade
                  in drugih pri tem, kako čimprej premagati ovire na poti za dosego oziroma
                  sklenitev asociacijskega sporazuma z Evropsko unijo, in to na poti k polnopravnemu
                  članstvu v Evropski uniji, v kolikor naj bi bil to cilj. Gotovo je, da ta predlog
                  amandmaj, ki je podan, v obrazložitvi ravno to razdeljuje, kaj je pravzaprav
                  tisto, kar se mi zavezujemo oziroma kar si zagotavljamo s tem, ko na nek način
                  ocenjujemo in podpiramo te predloge in to predvsem tam, ko želimo zavarovati svoje
                  interes, torej pri nakupu nepremičnin na našem teritoriju ob pogojih vzajemnosti,
                  pogojih bivanja v Sloveniji in tako naprej in seveda ob pogoju, da to pomeni
                  vstopnico oziroma sklenitev asociacijskega sporazuma. V nasprotnem primeru ne ena
                  ne druga varianta ne pride v poštev in je praktično ni. Torej, ti očitki, da gre
                  za kakršno koli prehitevanje ali pa drugačno razumevanje te razprave ob
                  oblikovanju tega amandmaja, niso umestni in jih žal ne morem sprejemati. Tudi sam
                  bi pa želel več garancij pri odpravi nesporazumov, ki očitno botrujejo nezaupanju,
                  ki je v tem parlamentu, na tej točki mogoče še večje, kot pri mnogih drugih
                  točkah. Zagotovo je tako, da sam ne dajem roke v ogenj. Tudi za to Vlado ne, tudi
                  za to zunanje ministrstvo ne, lahko pa verjamem, da nekaj, kar je napisano v
                  dokumentu, ki je podlaga za razpravo v Državnem zboru, ne more biti laž, ne more
                  biti skrivljena resnica, ne more biti nekaj, kar nima podlage v vseh drugih</p>
               <p>aktih in aktivnostih, ki jih vodijo ustrezni organi oziroma zunanji minister,
                  predsednik Vlade in tako naprej. In če je to tako, da lahko iz te predpostavke
                  izhajam, da verjamem, kaj počnejo ustrezni subjekti na tem področju, potem seveda
                  še naprej vztrajam na tem amandmaju. Bo pa v razpravi oziroma tudi na seji odbora.
                  Pričakujem, da bi pa mogoče le dali elemente, ki jih želite, da so kot nadomestilo
                  tega amandmaja z definiranimi točkami, kaj pa to pomeni po mnenju tistih, ki se s
                  takim amandmajem ne strinjajo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Hvala lepa za besedo. Če prav razumem situacijo, je naslednja: gospod minister je
                  s pomočjo svoje stranke, gospoda Anderliča, predlagal Državnemu zboru v oceno ta
                  španski predlog, in sicer z namenom, da Državni zbor oceni, ali je to, kar španski
                  predlog zahteva od nas, primerna cena, da pridemo korak naprej ali ne. Takšna je
                  dispozicija. Samo, v tej dispoziciji so nekatere čudne napake. Prvič, ni jasno
                     <stage>(gospod Battelli je odšel, zato ne bom njemu repliciral)</stage> ali je
                  na pismo, ki ga je gospod Cizelj 1. decembra izročil španskemu veleposlaniku,
                  prišel odgovor, ki ga je podpisal španski veleposlanik? Če sem prav razumel
                  ministra, je rekel, dokumentov ni. Ampak gospod minister tudi ni izbral poti, da
                  bi rekel, mi smo se s kontaktiranjem, kakor je običajno v diplomaciji, posredno in
                  neposredno, nekako dogovorili za naslednjo linijo. On osebno zaupa temu
                  neformalnemu dogovoru in zastavlja svojo besedo tukaj pred Državnim zborom in
                  pričakuje, da Državni zbor verjame gospodu ministru, ker on verjame tistim
                  neformalnim dogovorom. Če prav razumem, je takšna situacija. Razumem tehniko
                  diplomatskega dogovarjanja, ki ni vedno samo v obliki podpisanih listin, temveč
                  tudi na mnogo različnih načinov, samo, če zdaj pridemo, zato imamo to. Gospod
                  minister je presodil, da so ti dogovori po formalnih in neformalnih kanalih
                  zanesljivi, da se jih bo nasprotna stran držala. Zato jih je tukaj predstavil
                  kakor špansko stališče. To je bistvena pomanjkljivost, ker mi imamo zdaj, mi se
                  tukaj opiramo na ministrovo oceno neformalnega in deloma morda formalnega
                  dogovarjanja v Bruslju ali pa še kje drugje. Gospod Battelli, ki je med tem
                  prišel, je seveda tukaj sledil gospodu ministru in pravzaprav neko domnevo o dobri
                  volji tukaj ponudil Državnemu zboru kot dejstvo. Namreč on je rekel, da je v
                  Bruslju zvedel, da se v tem španskem predlogu ne zahteva več bilateralni sporazum.
                  Vic je pa v tem, da je tudi v samem Poročevalcu drugače napisano; na strani 55,
                  desni stolpec pod <stage>(arabsko)</stage> 2 piše: <q>"Z doseženim kompromisom so se
                  strinjale tudi ostale članice Evropske unije razen Italije ..."</q> in tako
                  naprej.</p>
               <p>To se pravi, če jaz prav razumem, Italija še vedno vztraja na prvi varianti
                  španskega predloga, torej tudi na bilateralnem sporazumu med Slovenijo in Italijo.
                  Tako je tudi tukaj napisano. Podobno je tudi v sporočilu, ki ga je predsednik
                  Državnega zbora poslal 8.3. podpredsedniku Odbora za mednarodne odnose. Tam je v
                  bistvu isti tekst. Zdaj je pa vprašanje, ali drži to, kar je tukaj, in Italija še
                  vedno vztraja na tisti prvi varianti španskega predloga, ali pa to ni tako in če
                  ni tako, na kaj se opira. Zdaj prosim, meni ne zadošča, če gospod minister reče,
                  da se v kanalih diplomatskega dogovarjanja kaže, da bi to bila ustrezna varianta.
                  Mislim, da minister ne more priti s tako trhlo, s tako negotovo oceno položaja
                  pred Državni zbor in enostavno pričakovati, da Državni zbor to njegovo oceno
                  potrdi. Kakšne nevarnosti tičijo v tej praksi, in če Državni zbor sledi ministru,
                  bi vas opozoril, to smo pred kratkim doživeli v Državnem zboru, ko je tudi
                  predsednik Vlade rekel, ta Državni zbor je sprejel marca lanskega leta zakon o
                  sanaciji TAM-a, <stage>(tako nekako)</stage> kaj se potem razburjamo. Vidite, tako
                  se zgodi, če gradimo naše odločanje na zaupanju, kakor smo takrat gradili in kaj
                  lahko iz takšnega lahkovernega, nepreverjenega zaupanja nastane. Zato bi res
                  pričakoval odgovor na prvo vprašanje, dobro, ali ni nobenega dokumenta in ali ves
                  predlog ministrstva počiva na njegovi diplomatski oceni položaja in na zaupanju,
                  da se bodo partnerji tako ravnali, kakor so po teh neformalnih kanalih verjetno
                  nakazali. To je ena varianta. Če pa imate kaj močnejšega, kar bi Državni zbor
                  lahko vzel kot dokaz, prosim, pridite s tem na dan, zaupajte toliko Državnemu
                  zboru. Če pa mislite, da je to mogoče samo v nekem zaupnem manjšem krogu, recimo
                  Odboru za mednarodne zadeve, brez prisotnosti javnosti, predlagajte to in
                  razložite vaše argumente tam. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister. Vse replike gremo po vrsti, vsi, ki so, so
                  replikanti.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Spoštovani zbor! Mislim, da je debata o diplomatski tehniki, o tem, kako je
                  ambasada v Bruslju in tako naprej komunicirala, da v tem trenutku ni toliko
                  pomembno. Pomembneje je, da se zavemo, da gre za politično stališče in za
                  politične signale. To, kar reče namestnik zunanje ministrice gospe Agnellijeve v
                  Evropskem parlamentu, je politični signal temu parlamentu v Evropski uniji in
                  Sloveniji, ki je z njimi v dialogu, zato, ker računa, da bo ta signal imel nek
                  odziv. In tudi ta predlog sklepa je z naše strani politični signal, in to zelo
                  jasen in čvrst. Za to gre. In to, kar piše v obrazložitvi, je natančen povzetek,
                  kako Slovenija razume in sprejema španski kompromis. Seveda je pa normalno, da se
                  na tem diplomatskem polju stvari spreminjajo, dogovarjajo, pogajajo in tako dalje.
                  To je tipičen primer diplomacije, kar se je dogajalo v zadnjih osmih mesecih. Ko
                  je bila delegacija v Bruslju, je bilo natančno predočeno to, kar je prej imela
                  tudi že v svojih informacijah, ki jih je dobila iz Vlade oziroma zunanjega
                  ministrstva. Bilateralni sporazum je izpadel zato, ker je bilo ugotovljeno, da
                  tudi po logiki delovanja Evropske unije to ne more biti pogoj. Celotna filozofija
                  Evropske unije temelji na tem, da gre za multilateralne zadeve in da ne morejo
                  zdaj bilateralni spori vplivati na interese vseh članic. To je potrdil tudi
                  evropski parlament. To je seveda morala spoznati tudi Italija in v svojih izjavah
                  to večkrat potrdila.</p>
               <p>Problem Italije po 1. decembru lani, ko je Vlada preko ambasadorja sporočila, na
                  kakšen način je pripravljena sprejeti špansko pobudo, je bil v tisti razliki glede
                  tega, od kdaj velja pogoj 3-letnega stalnega bivališča v Sloveniji. Zakon, ki je
                  bil vložen, govori o letu 1991, izvirna varianta govori o ozemlju Slovenije. V tem
                  smislu zdaj Italija oporeka, da ni bila iniciativa sprejeta v izvorni obliki, ne
                  pa, da ni bil sklenjen bilateralni sporazum. Bilateralnega sporazuma z Italijo,
                  vsaj v kratkem ne bo in kot takega se ga ne da jemati tukaj v poštev. V tem smislu
                  bi rad pomiril gospoda Peršaka, ki je tukaj na dolgo govoril o gestah dobre volje
                  itn. Tega ne bo, ne samo zato, ker so tudi zadnji poizkusi, da bi prišli do
                  bilateralnega sporazuma, prenehali po tistih jesenskih variantah, ampak iz bolj
                  bistvenega razloga. Tudi, če bi do česarkoli prišlo, ni nobene politične možnosti,
                  po mojem trdnem prepričanju, da bi bil tak sporazum potrjen oziroma sprejet. Tudi
                  moje stališče v govoru je bilo jasno. Mi se bomo lahko bilateralno z Italijo
                  dogovarjali enakopravno, ko bomo v Evropski uniji. Seveda pa to pomeni, da je še
                  toliko bolj važno, kaj se pogovarjamo z Brusljem. In tukaj ne gre sedaj samo za
                  to, ali je ta varianta, ki je tukaj napisana in se imenuje španska ali kako
                  drugače. Bistvena je vsebina tega, ki je tukaj, v tem drugem odstavku pod naslovom
                  Obrazložitev, vsebovana. Lahko bi vse skupaj ne imenovali španski kompromisni
                  predlog. Gre za odločitev, ali je Slovenija pripravljena v dveh korakih odpreti
                  trg nepremičnin ali ne. Za to gre. Ali je to pripravljena storiti za tiste, ki so
                  tri leta imeli stalno bivališče na Slovenije v približno dveh, treh letih,
                  skratka, z ratifikacijo in, ali je to pripravljena storiti še štiri leta kasneje,
                  ob svojem vstopu v unijo za vse državljane, članice unije. To je jasna in
                  nedvoumna vsebina. Naša odločitev o tem bo jasno politično sporočilo. Pozitivna
                  odločitev bo pomenila, da Slovenija ti dve točki sprejema na način, ki je tukaj
                  povedan in s tem bo pozicija Slovenije v tem dvogovoru z Evropsko unijo izjemno
                  okrepljena.</p>
               <p>Vlada je ves čas živela pod očitki, da ne dobi odločitve Državnega zbora za to
                  svojo politiko. Sedaj stoji tukaj in želi to odločitev. Ne pa, da sedaj poslušamo
                  očitke, da si ne bi smeli dovoliti predlagati take odločitve. Zadnji dnevi so
                  ponovno prinesli vprašanja iz evropskih krogov, ali je Slovenija pripravljena
                  sprejeti špansko pobudo? Tukaj se sedaj o tem odločamo. In prepričan sem, če drži
                  tisto, kar pravijo praktično vse stranke, interes za Evropsko unijo je eden od
                  prioritetnih, da je v tem primeru potrebno tukaj sprejeti pozitivno odločitev. Če
                  to ni tako, bo seveda odločitev drugačna. To bo potem pomenilo, da se v kratkem
                  kaj dosti o asociaciji ne bomo pogovarjali. Verjetno se bo po volitvah potem našla
                  kakšna nova varianta. Vendar, prepričan sem, da ne na platformi tega, da mora biti
                  Slovenija določena izjema, tako da je v tem trenutku važno tudi to politično
                  sporočilo. Ni 100 odstotnih garancij, da taka odločitev prinese tudi odločitev
                  glede podpisa. Situacija v sosednji Italiji po mojem prepričanju ne dovoljuje tako
                  preprostega sklepa. Vendar, pozicija Slovenije v teh dogovarjanjih bo seveda
                  popolnoma drugačna. Če bo tako politično stališče sprejeto - to ni zakon, to niso
                  členi zakona, to ni izmenjava pisem, del sporazuma, nekaj podobnega, to je
                  politična osnova za to. To je jasno. In v tem trenutku se je o tem treba
                  odločiti.</p>
               <p>Sam seveda mislim, da je najboljša izvedba potem na način izmenjave pisem, tako
                  kot se to predvideva za prvi del pobude, kjer se kot del sporazuma med Unijo in
                  Slovenijo izmenjajo pisma o tem, da se bo v skladu z vstopom v Unijo naš trg
                  nepremičnin sprostil štiri leta po uveljavitvi sporazuma. Tudi za drugo točko,
                  glede na našo ustavo, ki v 8. členu pravi, da se ratificirane mednarodne pogodbe
                  uporabljajo neposredno, ne bi bilo potrebno, da gre to direktno v zakon oziroma
                  vsaj do takrat, ko bo ta asociacijski sporazum ratificiran. Do takrat bi lahko
                  bilo dovolj, da izmenjamo pisma z Evropsko unijo, se pravi, na nivoju Vlade,
                  diplomacije, o tej določbi, ki je tukaj navedena, da bo ob uveljavitvi
                  asociacijskega sporazuma Republika Slovenija omogočila tistim državljanom Evropske
                  unije, ki so skupno tri leta imeli stalno bivališče na ozemlju Republike
                  Slovenije, ob pogoju vzajemnosti, pravico do nakupa nepremičnin. Ko do tega pride,
                  ko bo ta sporazum ratificiran v 15 parlamentih, v Evropskem parlamentu in
                  slovenskem parlamentu, bo verjetno to potrebno vstaviti v ta zakon. Tudi glede
                  vprašanja naše ustave. To, kar je bilo dogovorjeno z Evropsko unijo, je bilo tudi
                  storjeno. Vlada je formalno predlagala, mislim, da je bilo to konec maja lani,
                  začetek postopka. Vztraja pa čvrsto na stališču, da je potrebno najprej zdaj
                  doseči podpis asociacijskega sporazuma, potem pa naj se postopek nadaljuje. Tako
                  je tudi pričakovanje, izraženo v tisti deklaraciji sveta ministrov in evropske
                  komisije, ko so deblokirali mandat za pogajanja s Slovenijo lani marca. Tu gre za
                  pomembne odločitve. Vendar, če so v kontekstu vstopa v Evropsko unijo, so logične,
                  posebej še, če pomislimo, da gre za principialno multilateralno rešitev in
                  odločitev. Bilateralni sporazum ne pride v poštev. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima naprej gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Repliciral bi samo gospodu Battelliju, seveda medtem je bilo
                  nekaj govorcev in bom izkoristil to priložnost in bom razširil to repliko. Gospod
                  Battelli, vi ste danes za mene nov termin uporabili tukaj, pooblaščeni in
                  nepooblaščeni poslanci. Če mi lahko ob priložnosti, tudi lahko na hodniku,
                  poveste, kakšen poslanec sem jaz? Vi ste kot pooblaščeni poslanec bili v Bruslju.
                  Skupina, iz katere izhajam, na žalost, v Bruselj ni dobila svojega delegata, je
                  formalna skupina v Državnem zboru. To se pravi, niti pooblastiti nismo mogli
                  nobenega iz skupine. Da pa vi, gospod Battelli, ali pa ostali, ki tako mislite,
                  zahtevate, da Jožef Kopše verjame vsakemu pooblaščencu, ki ga pač nekdo nekje
                  pooblasti, ima večje pravice, je to seveda malo drugače.</p>
               <p>Drugo, če obstaja kakršenkoli dokument, ki je ali ni, je dolžnost, da se dostavi
                  na zahtevo tega zbora. Tudi eventualna diplomatska korespondenca z našimi
                  predstavniki v Bruslju, kar je očitno videl gospod Battelli, ki je pooblaščen, med
                  Ministrstvom za zunanje zadeve in tukaj, ali pa kaj drugega, karkoli obstaja, da
                  nam dokazuje to, kar nam minister tukaj zatrjuje. Verjetno se vsa stvar s
                  španskima predlogama ni dogajala po telefonu. Tega ne verjamem. Nobeden, gospod
                  minister, nikar ne očitajte temu zboru, da je previden, da ne vem kaj vse, mnogo
                  hujše besede ste izrekli v teh dneh. Poglejte, vse to je popolnoma razumljivo.</p>
               <p>Saj, če dovolite, vam povem. V Sloveniji smo imeli veliko srečo, znali smo se, v
                  zgodovini so se ljudje borili, intelektualci, pisatelji, pesniki, kulturniki in
                  izborili določeno stvar za ta slovenski narod. Prišli so na vrsto politiki, to,
                  kar so ti izborili, so pokvarili z eno potezo. Če hočete samo, zadnja velika grda
                  poteza ali pa predzadnja, ker zadnja se je zgodila 1945 in pozneje 1953. leta,
                  ampak predzadnja poteza, tukaj v Ljubljani, na Župančičevi ulici, Narodni svet
                  niti ni pooblastil generala, niti mu ni hotel dati čina, general Maister je
                  osvojil do Vrbe Koroško, prišla so pogajanja in smo ostali tam, kjer smo, in še to
                  po sreči. To anekdoto bom ob kakšni drugi priložnosti povedal. Od teh mejnikov nam
                  je ostal samo Maribor, pesnikov in mejnikov nam je zdaj ostal samo Maribor. Zato
                  upravičeno Slovenci in predstavniki Slovencev v tem zboru želijo imeti dokazano
                  vsako stvar, kadar gre za narodovo ozemlje in za narodov blagor in ne se
                  izgovarjati na dogovore, telefonski pogovor, ne vem, jaz ne vem, kaj je to, kaj ti
                  španski dokumenti, če niso dokumenti, kaj ti dogovori pomenijo. Če drugo ne,
                  obstaja korespondenca z našimi predstavniki v tujini, in to pokažite, gospod
                  Thaler, kaj ste vi njim pisali, kaj so vam odgovarjali in na kakšen način ste dali
                  predlog. Če drugega ni, pokažite nekaj na tej mizi. Res želimo v Evropo, tudi
                  asociacijo, kakorkoli, pozneje tudi v skupnost, ampak ne za vsako ceno in ne zato,
                  da bi lahko nekomu samo na besedo verjeli, se je z nekom po telefonu, jaz več ne
                  razumem, dogovoril. To ne gre. Prinesite, pokažite, pa če bo treba, bomo sedeli v
                  soboto in nedeljo. Prinesite, pokažite in se bomo odločali. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pahor.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala lepa, predsedujoči. Bistveni element španskega predloga, ki zanima Bruselj
                  in tudi Rim, je dejansko povzet v obrazložitvi, ki so jo dali poslanski kolegi iz
                  LDS-a in če bi se želeli izogniti diskusiji o španskem kompromisnem predlogu, bi
                  ga morda v odstavku dali ven. Seveda je pa tudi to, kar je napisano v
                  obrazložitvi, kot sem že poizkušal pojasniti razloge, po mojem mnenju
                  nesprejemljivo. Zdaj bi rad povedal, kaj piše, če smem prevesti iz angleškega
                  jezika, v pismu ministra Solane, ki smo ga dobili na mizi kot španski predlog.
                  Tako se glasi na drugi strani: <q>"Če slovenska Vlada da soglasje na oba predlagana
                  elementa in če se hkrati sklene dvostranski sporazum z Republiko Italijo, ki je po
                  naših informacijah od italijanskih oblasti skoraj že dosežen, vam lahko zagotovim,
                  da bi bile s tem izpolnjene zahteve za podpis evropskega sporazuma"</q>. Ampak mi smo
                  že takrat, ko smo to pismo diskutirali z našimi evropskimi kolegi, opozorili na
                  dvoumnost teksta in tudi sami so seveda opozorili na dvoumnost teksta. Dejstvo je
                  za tiste, ki želijo brati zelo natančno, da ima španska pobuda dva elementa.
                  Najpomembnejši element oziroma alinea iz drugega elementa je povzeta v amandmaju,
                  kot so ga predstavili kolegi iz LDS-a in če Vlada ocenjuje, da je zdaj pravi
                  trenutek, da se o tem odloča, bomo pač o tem glasovali, ampak rad bi želel
                  povedati samo moje stališče, da je to prenagljena odločitev, pri čemer ne zahajam
                  v samo vsebino odločitve. Če je ministrica Agnellijeva včeraj v Bruslju, tudi kot
                  predsedujoča Evropske komisije izjavila, kar je izjavila, ne sme zdaj tega
                  Državnega zbora spraviti v neko nervozno situacijo, da bo on tako odreagiral z
                  nekim trdnim stališčem glede tega.</p>
               <p>Glejte, minister, na koncu koncev ta španska pobuda, kot ugotavljamo, ima svoj
                  proces. Ona se v tem času tudi spreminja in ne vem, zakaj naj ne bi bil vložen
                  dodaten napor v to, da se ob tej zelo pomembni in gotovo koristni mediaciji
                  madridske diplomacije, ki je bila predsedujoča takrat v Evropski uniji, še naprej
                  ne pogovarjamo o tem, kje naj bi bili tisti modusi in modalitete, na katere bi na
                  koncu lahko pristali tudi mi in na katere bi na koncu seveda pristala tudi rimska
                  in bruseljska diplomacija. Skratka, ne vidim razlogov, da bi danes zelo na hitro
                  odločali o tem tako pomembnem sklepu. Ne samo zato, ker mislim, da ne bo dobil
                  bistvene večine. Verjetno, če se je Vlada tako odločila, bosta stranki tako
                  glasovali. Ampak tudi za to ne, ker ne vidim razlogov, da bi se o tem odločali
                  danes.</p>
               <p>Končujem. Jaz sem kot opozicijski in koalicijski poslanec, in to lahko potrdijo
                  moji kolegi iz moje poslanske skupine ne samo tukaj, ampak tudi ko smo imeli
                  razpravo o zunanji varnostni politiki na poslanskem klubu, vedno rekel, kadar bo
                  Vlada predlagala predloge, ne glede na to ali bom jaz v opoziciji ali v Vladi, ki
                  se mi bodo zdeli koristni, jih bom podprl, ne glede na to, v kakšen statusu bom
                  jaz takrat. Ampak želim reči, meni se zdi ta predlog zdaj nekoristen. Zato sem
                  proti njemu, ne zato, ker sem opozicijski poslanec.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Bizilj.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Hvala lepa. Pravzaprav je gospod Pahor že nekaj tega povedal, kar sem sama hotela
                  povedati. Predlagam, da sprejmemo stališča, ki jih je pripravil Odbor za
                  mednarodne odnose in da sprejmemo na nek način tudi smernice kot osnovo za tisto
                  dokončno obravnavo, da se ne osmešimo. Ker lahko se nam zgodi, da bo nocoj nekdo
                  iz italijanske diplomacije spet nekaj predlagal, pa bo rekel, pa bomo potem jutri
                  dobili nov predlog Vlade za neko novo odločitev. Parlament tako ne more odločati.
                  Parlament mora sprejemati globalne odločitve, ne pa vsak dan neko novo odločitev
                  glede na izjave, ki jih Italijani dajejo.</p>
               <p>Glede na to, da v Italiji poteka predvolilni boj, tako ali tako ne vem, če se
                  lahko kaj zgodi, kot je že tudi sam minister ugotovil. Tako pač zunanja politika
                  ne more funkcionirati. Najprej ponudimo predkupno pravico za hiše, nakar ugotovi
                  Vlada, da se domača javnost razburja, ker je Jugoslavija v prejšnjem obdobju že
                  dosegla določene dogovore in sporazume s sosedi, po letu 1990 pa so nekateri
                  dovolili, da se zaprta vprašanja z Italijo na novo odpirajo. Zato so pač Italijani
                  ta podpis sporazuma preprečili, potem smo jim spet ponudili nekaj hiš, pa niso
                  odgovorili. Potem se je marsikaj vmes dogajalo. Zdaj smo slišali, da bi mogoče
                  pristali, da podpišemo sporazum, če bi podprli španski predlog, nakar niti ne
                  vemo, kaj je to španski predlog oziroma nismo prepričani. Tako se delati verjetno
                  ne da in upam, da na koncu Italiji ne bomo ponudili še kakšen rtič.</p>
               <p>Zato še enkrat predlagam, da sprejmemo stališča, ki jih je pripravil Odbor za
                  mednarodne odnose. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Battelli.</p>
            </sp>
            <sp who="SDZ1:BattelliRoberto">
               <speaker>ROBERTO BATTELLI:</speaker>
               <p>Hvala lepa. Zelo na kratko. Gospoda Kopšeta ni, ampak jaz nisem govoril o
                  posvečenih ali neposvečenih, sem govoril o pooblaščenih pogajalcih, ki so potem
                  proizvedli, pooblaščeni pogajalci, ki so nekako skušali artikulirati možno točko
                  sporazuma - skratka tisti, ki so proizvajali tako imenovani španski kompromis, o
                  teh sem govoril, ne pa o čem drugem.</p>
               <p>Kar zadeva moj odnos do Vlade oziroma do zunanjega ministrstva, to se bo videlo na
                  interpelaciji, kakšen je. Tu odgovarjam spoštovanemu dr. Pučniku. Dejstvo je, da
                  to, kar smo slišali v Bruslju, točno odgovarja temu, kar razlaga minister ta
                  trenutek. V Bruslju menijo in mislijo to, kar je gospod Thaler razlagal in to, kar
                  je vsebovano v tej obrazložitvi. Bilateralni dogovor z Italijo, da ali ne. Jaz ne
                  vem in nihče od nas ta trenutek ne more vedeti, kako se bo obnašala italijanska
                  stran; ali bo zahtevala pred podpisom tudi še bilateralni sporazum s Slovenijo ali
                  karkoli. Tega ne moremo vedeti. Zagotovo pa lahko vemo vsi skupaj, da Evropska
                  unija pa ne zahteva od nas bilateralnega sporazuma z Italijo, zahteva pa
                  izpolnitev tega, kar je v obrazložitvi, to pa ja. In to nam je dano jasno vedeti,
                  o tem sem prej govoril. To nam je bilo dano jasno vedeti. In je nesmiselno se
                  sedaj prerekati o stvareh, ki sploh niso vsebinske; vsebina je v tem, kar piše v
                  obrazložitvi. Vsebina ni v tem, kako je nastal španski predlog, vsebina ni v tem,
                  ali ga bomo videli ali ga ne bomo videli, in vse te stvari - to je vsebina. In v
                  kolikor obstaja ta klub, v katerega mi hočemo, ta klub pravi, O.K., vi lahko
                  pridete notri, če izpolnjujete te pogoje. Vsi parlamenti in vlade držav, ki hočejo
                  v Evropsko unijo, predvsem pa, in smo videli zadnjič, tu smo imeli živ primer
                  tega; vsi so pristali na določene pogoje. In razpravljajo, seveda, so pristali na
                  pogoj odprtja nepremičninskega trga, kot prvo. Vsi imajo, da seveda - Bolgarija
                  ima asociacijski sporazum, ker je bila samostojna država že od ne vem katerega
                  leta in takrat ti pogoji niso bili postavljeni, ampak so se zato znotraj unije
                  spremenile razmere in se zdaj zahteva to od vsakega. Ja, in to je dejstvo!
                  Vprašajte predstavnike Evropske unije, pojdite h gospodu Nakliju in naj vam to
                  obrazloži. Vsak, ki se je pogovarjal z njim, ki se je pogovarjal z visokimi
                  uradniki v Bruslju, to ve. To vam bodo naši diplomati vsak trenutek lahko
                  ponovili. Stanje je tako. In tu ne gre za nobeno, niti politično prepričanje, ne
                  moje ne koga drugega, mislim, to je stanje stvari na tem področju.</p>
               <p>In zdaj, ponavljam, Evropska unija ne zahteva od nas bilateralnega sporazuma z
                  Italijo. V kolikor pa bi prišlo do bilateralnega sporazuma, na primer na tem, da
                  oboji razlagamo na enak način španski predlog, pa toliko bolje. Jaz ne vem, kaj se
                  bo na tem področju bilateranih odnosov zgodilo potem, ko se je zgodilo, kar se je
                  včeraj in tako naprej. Tega ne moremo vedeti. Ne moremo vedeti, kaj bodo
                  proizvedle volitve v Italiji in tako naprej, ampak verjamete, Evropska unija ne
                  zahteva od nas predhodnega sporazuma z Italijo. Če ga bomo pa mi v stanju doseči,
                  toliko bolje, oziroma tudi Italija na enakopravni osnovi in tako naprej. Ni
                  rečeno, da moramo priti v Evropsko unijo naprej, pa da se z Italijo karkoli
                  zmenimo, socialni sporazum ali karkoli. Ni pogoj, da se sploh pogovarjamo z
                  Italijo, toda čez šest ali morda petnajst let pridemo v Evropsko unijo, pa se bomo
                  potem pogovarjali, ker drugače ne bi bili enakopravni. Kakor koli, seveda vsi naši
                  evropski sogovorniki, gostje, ki prihajajo sem, in ti, ki jih predstavniki Vlade
                  in naše države srečujejo na njihovih potovanjih, pravijo: <q>"Ja, zmenite z Italijo"</q>,
                  ker je to dobro, ker je to v interesu stabilnosti Evropske unije in sploh tega
                  prostora. Saj to vsak pameten človek ve in si bo tudi zaželel, da vendar pride do
                  rešitev. Ampak ni pogoj za podpis asociacijskega sporazuma. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj ima besedo. Ni še konec, še bomo debatirali.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram ministru Thalerju, ko ugotavlja, da je španski predlog
                  dovolj pojasnjen in da ni nič spornega in da je to tisto, kar Evropa oziroma
                  evropske države zahtevajo od nas. Prvič kar je, je treba ugotoviti, ko sem že prej
                  ugotavljal, da se o takem predlogu ne more odločati, kajti nihče nima pravice
                  poslancem diktirati, kaj naj sprejmejo, kakšen zakon in tako naprej. To ni možno.
                  Lahko pa, poudarjam, lahko pa poslanska skupina predlaga to, kar predlaga v
                  obrazložitvi, če želite to doseči. Nikakor pa ne imenovati ničesar španska pobuda,
                  španski predlog, ker to očitno ne obstaja in v taki dikciji, kot je tukaj v tem
                  gradivu, je kvečjemu tisto, kar ustava ne dovoljuje. Kar se tiče pa same vsebine
                  tega španskega predloga in tudi te vsebine, ki jo vi predstavljate v obrazložitvi,
                  je najbolj sporno to, zakaj ob koncu četrtega leta po uveljavitvi sporazuma?
                  Zakaj? Vemo oziroma veliko primerneje je stališče naše Vlade od 1. decembra, ko
                  ugotavlja, da je Španski predlog sprejemljiv v procesu polnopravnega članstva
                  Republike Slovenije. Se pravi, da se ti pogoji, tako kot jih vi predlagate,
                  sprejmejo do polnopravnega članstva in začnejo izvajati s polnopravnim članstvom.
                  Do takrat lahko Slovenija mogoče, dopuščam to možnost, pokaže dobro voljo za tiste
                  državljane Evropske unije, ki so tukaj prebivali določeno obdobje, na primer tri
                  leta, s tem, da preden se o tem odločamo, mora Vlada povedati, koliko je teh
                  državljanov in ne točno kdo so, ampak kaj so. Ali so to res državljani EU ali so
                  to državljani nekdanje SFRJ, ki so slučajno imeli tudi dvojno državljanstvo kakšne
                  zahodne evropske države in ali so mogoče povezani z raznimi posli, z odkupi,
                  nelegalnimi odkupi našega premoženja že sedaj. To želim vedeti, preden se karkoli
                  o tem odloča. Kar se tiče pa odločitve, še enkrat prihajam. Od koncu četrtega leta
                  je po mojem to nesprejemljivo in vas prosim, da se oblikuje stališče, tako kot ga
                  je Vlada že imela in ga veže na polnopravno članstvo z izjemo za tiste, ki so
                  tukaj že živeli. Zakaj to? Zato, poglejte, ker ni nobenega posebnega vzroka, da
                  mora biti Slovenija izjema. Če so ostale države lahko pod ostalimi pogoji dobile
                  pridruženo članstvo, ga lahko tudi Slovenija zato, ker očitno Slovenije ne bosta
                  pri vključevanju v Evropo ovirali ne Rusija ne Srbija. Rusija bo, mislim, ovirala
                  države nekdanjega Varšavskega pakta. To so znana dejstva. In če kdo misli, da je
                  prav, da se Slovenijo drži v pridruženem članstvu v nedogled, potem pomeni, da ne
                  misli zares in to moramo mi zahtevati od sogovornikov v Evropski uniji, da nam
                  dajo določeno garancijo. Če želimo iti v unijo, da nas bodo zares sprejeli. Mi jih
                  damo lahko tudi svojo garancijo in tako kot je zapisana, je sprejemljiva, kajti
                  vsebuje v bistvu vse, načeloma jasno opredelitev, da bo prišlo do
                  nediskriminatornega nakupa nepremičnin na podlagi vzajemnosti in to mislim, da je
                  dobra podlaga, kajti razumem, da ne bomo prodali čisto vsega, ampak tisto, kar
                  lahko. Zato vas prosim, da če želite zares karkoli narediti, naredite korektno,
                  naredite na tak način. Nikakor pa ne, da se sklicujete na nek abstraktni
                  kompromisni predlog, ki v resnici ne obstaja, ki je očitno bil nek proces, nikakor
                  pa ne nek dokument in da se o tej točki zares konsenzualno pogovorimo. To je tista
                  materija, ki jo je treba konsenzualno doreči. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Šturm.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Tudi jaz mislim, da Državni zbor Republike Slovenije ne more biti
                  servis dnevni ali predvolilni italijanski politiki ali politiki katerekoli druge
                  države. No, saj počasi prihajamo, se mi zdi, do bistva tistega, o čemer se bomo
                  pravzaprav morali odločati. Ta pogoj, ki nam ga postavljajo, se pač ta hip imenuje
                  španski kompromisni predlog, vsaj meni se tako zdi. Seveda vzrok, zakaj je napisan
                  tako kot je, je po moji oceni glede na to, kako se stvari že leto in pol
                  razvijajo, en sam. Italija ima pač do dela slovenskega ozemlja specifičen interes
                  in ker je Italija ta hip članica Evropske unije, zaradi tega svojega strateškega
                  interesa uveljavlja te posebne zahteve. Ali se bo Italija kdaj odrekla temu
                  interesu, na to seveda ta hip nimam odgovora. Zdi pa se mi, da je vse le v naših
                  rokah. Če mi sprejmemo ta španski kompromisni predlog, vidim tisto pravo
                  udejanjenje tega predloga, ki je sicer načelen predlog, v zakonu, ki je na dnevnem
                  redu naše redne seje, to je zakon o stvarnih pravicah. Tam se bomo morali
                  opredeliti o tem, kako bomo mi dejansko svojo zakonodajo napisali, da bomo ta
                  predlog tako ali drugače realizirali. In zato pravim, da je odgovor na vse pri nas
                  samih. Nikjer ne piše, koliko stvari bomo morali prodati in katere stvari bomo
                  lahko prodajali. O tem se bomo odločali sami kot državljani te države. Mi bomo trg
                  morali odpreti. To mislim, da je zdaj že jasno vsem. Ampak posledično nas pa to ne
                  obvezuje k nobenim konkretnim številkam. In zato pravim, da je treba istočasno, ko
                  govorimo o teh zadevah, imeti pred seboj vso komplementarno zaščitno zakonodajo.
                  Podprla bom tudi španski predlog pa tudi zakon o stvarnih pravicah v prvem branju,
                  vendar v končnih fazah samo, kadar bo vzporedno teklo še vse ostalo. Zato mislim,
                  da je potrebno, da se Vlada do teh stvari čimprej opredeli oziroma loti dela,
                  glede na to, kaj smo tukaj že večkrat zahtevali. Če pa to teče vzporedno in če mi
                  sami sprejemamo stvari, ki jih bomo ponudili državljanom Evropske unije, potem me
                  ne vznemirja ne Italija ne Španija, ne Bruselj, ne ne vem kdo. Tako da ta španski
                  kompromisni predlog vidim kot neko načelno pravno možnost, ki jo dajemo; predlog,
                  ki ga bomo verjetno v taki ali drugačni obliki oziroma s takim ali drugačnim
                  naslovom morali sprejeti. Vse specifike, vse natančnosti, vse ostalo, je pa v
                  naših rokah. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani! Prej smo slišali gospoda ministra, da pravzaprav ni važen tekst, ki je
                  predlagan kot amandma k stališčem, da je važna obrazložitev. Tekst pravi, da bi
                  naj vključili besedilo <q>"Državni zbor ocenjuje, da je španski kompromisni predlog
                  primerna podlaga..."</q> in tako naprej <q>"...za sklenitev asociacijskega sporazuma"</q>,
                  kot tukaj piše. Se opravičujem za ta lapsus, ki ga nisem jaz zagrešil, ampak
                  pisci. Potem je bilo pa rečeno, da to niti ni tako bistveno, bistveno je sporočilo
                  obrazložitve. Zdaj, kot prvo, bi rad povedal naslednje. Pravzaprav smo že dognali,
                  da ne vemo, kaj je s tem kompromisnim španskim predlogom. Prej je gospod Pahor
                  prebral neko pismo bivšega zunanjega ministra Španije, iz katerega smo dobili eno
                  sporočilo. Tam so poslanci očitno brali neko besedilo, za katerega se ne ve, ali
                  je bilo to formalno uradno besedilo ali ne. Bilo je pač neko besedilo, s katerim
                  se Italija ne strinja, se pravi, da ne more biti formalni predlog Evropske unije,
                  če se ena izmed članic z njim ne strinja. Se pravi, da je to bilo neko delovno
                  besedilo, ki je bilo predloženo v orientacijski vpogled slovenskim poslancem, ne
                  pa formalni predlog, španski, niti kompromisni ali pa brezkompromisni.</p>
               <p>Je pa nekaj zanimivo. Mi seveda obrazložitve ne bomo sprejemali. Sprejemali bomo
                  samo stališče, za katerega ne vemo točno, na kaj se nanaša in te obrazložitve tudi
                  ne bomo poslali v Bruselj in hvala bogu, da je ne bomo. Zakaj? Ta obrazložitev
                  namreč zbuja nekatera tehtna vprašanja. Sedaj, če je ta obrazložitev besedilo tako
                  imenovanega kompromisnega ali kakršnega koli španskega predloga, je pravzaprav
                  precej nejasno. Zakaj? V njej se skrivata dva paradoksa. Prvi paradoks je, če bi
                  mi to obrazložitev sprejemali, je ta obrazložitev protiustavna, kajti če je pojem
                  nepremičnine uporabljen kot generični pojem, je v neskladju z 68. členom ustave,
                  ki pravi sicer, da si nepremičnine tujci lahko pridobijo pod pogojem, ki jih
                  določa zakon, ampak ne zemljišč. Nepremičnine so namreč generični pojem in
                  vključujejo predvsem zemljišča in seveda tisto, kar na zemljiščih stoji. Mi pa
                  imamo to v ustavi razdeljeno in je ta pojem tukaj sporen najprej s tega vidika. Če
                  pa je, če bi ga pa brali v kontekstu naše ustave, se pravi, da bi mislili, da
                  pojem vključuje predvsem nepremičnine, ki niso zemljišča, kar je glede na našo
                  ustavo samo po sebi razumljivo, potem pa ta obrazložitev pomeni veliko manj, kot
                  je že sedaj dovoljeno. Namreč, tujci lahko nepremičnine, ki niso zemljišča,
                  pridobivajo že sedaj. Zakaj bi morali čakati štiri leta? Mi že imamo v Sloveniji
                  firme, ki so lastniki nepremičnin, imamo celo tujce, ki so lastniki nepremičnin v
                  Sloveniji. In ne vidim nobenega razloga, zakaj to ne bi bilo dovoljeno, zakaj bi
                  morali ravno državljani držav Evropske unije čakati štiri leta. Če pa je mišljen
                  kot generični pojem, potem je pa v neskladju z ustavo in najmanj kar bi morali, bi
                  morali potem glasovati potem z dvotretjinsko večino, kajti to pomeni začetek
                  postopka za spremembo ustave.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Samo kratko obvestilo članom Odbora za mednarodne odnose. Seja bo
                  jutri ob 9. uri v velikem salonu. Repliko ima gospod Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Bil sem pravzaprav prijavljen že pred tistimi govorci, ki so predlagali, da naj
                  spremenimo predlog amandmaja in to sem tudi imel namen storiti, kar sedaj počnem,
                  in sicer, predlagam, da ga spremenimo tako: <q>"Državni zbor ocenjuje, da je predlog,
                  da bo Slovenija ob koncu četrtega leta po uveljavitvi asociacijskega sporazuma
                  glede na svoj pristop k Evropski uniji zagotovila državljanom držav članic EU-ja,
                  na nediskriminatorni osnovi, ob pogoju vzajemnosti, pravico do nakupa nepremičnin
                  v Republiki Sloveniji, ob uveljavitvi asociacijskega sporazuma pa bo Republika
                  Slovenija omogočila tistim državljanom Evropske unije, ki so skupno tri leta imeli
                  stalno prebivališče na ozemlju Republike Slovenije ob pogoju vzajemnosti, pravico
                  do nakupa nepremičnin, primerna podlaga za sklenitev asociacijskega sporazuma z
                  Evropsko unijo."</q> To bi torej bilo celo stališče oziroma cel amandma. Sam menim, da
                  je pravzaprav to nekaj, kar bi prispevalo k nadaljnjim korakom pri približevanju
                  Evropi. Glede 4-letnega obdobja pa je seveda vezano tudi na sam pristop v Evropsko
                  unijo in če se bo to zgodilo pod temi leti, kot recimo želimo oziroma prej, potem
                  bo tudi ta pogoj odpadel. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima tudi gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Zdaj je spet nekaj novega, ampak jaz mislim, da bi lahko
                  bilo brez tega, tako kot je, ni papirja, ni španskega predloga formalno, ker
                  drugače bi bil podpisan, poslan in bi ga imela naša Vlada, bi uradno odgovorila
                  nanj in bi ga imeli tu. Problem je v tem in mislim, dajmo govoriti jasno, ampak to
                  bi moral gospod minister povedati. Če si pa on ne upa, pa naj bi povedal njegov
                  šef. Namreč, slovensko zunanje ministrstvo v imenu slovenske Vlade je pri Evropski
                  zvezi zgubilo kredibilnost in ta zveza zahteva sedaj garancijo, o garancijah smo
                  zadnje dneve govorili, garancijo parlamenta, da sprejme nek španski predlog ali pa
                  kakršenkoli predlog. To naj bi bil predlog Evropske zveze za to, da bomo izvršili
                  tisto, kar nismo v Ogleju. Naj povedo gospodje, ki so to ustavili, zakaj, ampak
                  bomo zdaj nekaj drugega, ker je recimo, štirikrat do desetkrat dražje za to državo
                  in državljane itn. Jaz sem že rekel, da to podpiramo, damo tudi garancijo,
                  vendarle naj pridejo, naj dajo ven tiste noge, ki jih skrivajo kot kača. Naj
                  povedo, hočemo in želimo, Evropa zahteva garancijo parlamenta, pa se zmenimo, ali
                  jo damo ali je ne damo, bianco, brez česarkoli pisati gor. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Jaz bi lepo prosila ministra, da bi vendarle dobili odgovor, kdaj in
                  na kateri seji je Vlada odločala o španskem predlogu, ali je bil to samo odgovor
                  predsednika Vlade na predlog ministra in tudi ni odgovoril na to, kdaj, na kateri
                  seji je bila sprejeta ta Bela knjiga. Ali je bila to pač solistična akcija
                  ministra, ker to je velika razlika v diplomatskih odnosih, ker če je bilo to samo
                  dejanje ministra, se da na državnem nivoju še kaj popraviti, če ne pa bo verjetno
                  težko zgladiti nerazumevanja in tudi ni odgovoril še na tretje vprašanje, ali se
                  je kaj spremenilo glede mnenja Italije o španskem predlogu, ker kot smo že včeraj
                  dobili, sporočila ste, tam celo govori ministrica o španskem paketu. Ali je to
                  zopet nekaj novega?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Čeprav seveda mislim, da to niso bistvena vprašanja za diskusijo, ki jo danes
                  vodimo, mi vendarle dovolite, da povem, da je Vlada o teh zadevah razpravljala
                  večkrat, konec novembra, v začetku decembra, takrat, ko je tisti zakon tudi
                  spremenila na podlagi svojih odločitev in ga poslala v parlament, pa tudi danes,
                  ko se je opredeljevala do amandmajev na podlagi stališč, ki jih je pripravil
                  odbor.</p>
               <p>Glede knjige je treba natančno prebrati moj govor, jaz sem tam rekel, da je iz teh
                  knjig ugotovljeno, se da ugotoviti stališče vseh teh naštetih, predvsem seveda, če
                  preberete informacijo Vlade o slovensko-italijanskih odnosih v luči približevanja
                  Republike Slovenije evropskim integracijam. Ta stališča tu notri seveda
                  korespondirajo s stališči Bele knjige in tiste, ki jo spremlja. Nikjer pa nisem
                  izjavil, da je o tem formalno sklepala ali kaj podobnega. Dokler sem pa tukaj, sem
                  pa predstavnik Vlade in seveda glede tega ni nobenih dilem. Je še kakšno
                  vprašanje, gospa Skuk.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Če so stališča Italije spremenjena glede na neka včerajšnja poročila medijev?</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Ja, tu pa moram seveda povedati, da je verjetno ne samo moj problem v 14. mesecih
                  ministrovanja, pač pa tudi mojih predhodnikov pa tudi drugih partnerjev v Evropski
                  uniji ugotoviti točna stališča italijanske strani o teh vprašanjih. Verjetno si
                  lahko razlagate na različne načine, zakaj do tega prihaja, vendar, to je očitno
                  eden političnih načinov, da se ne ve točno, kaj se zahteva in kaj se pričakuje.
                  Mislim pa, da je pomembno, da smo glede tega pričakovanja zelo zmanjšali.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Predsedujoči, imam vprašanje za vas. Če prav razumem, mislite zdaj pač
                  ugotoviti, da je konec razprave. Mene kljub vsemu zanima, ali je ta popravljen
                  amandma, ki ga je prebral gospod Anderlič, že vložen, kajti kot je bil prebran,
                  sem razumel, da se utegne zgoditi, da bi naša poslanska skupina vložila amandma na
                  amandma. Zato bi, glede na to, da ste prej poudarili, da ob koncu razprave tudi
                  mine rok za vlaganje amandmajev, da, v kolikor je to možno, dobimo ta amandma
                  oziroma da pustite odprto razpravo, da tudi jutri lahko poslanske skupine vložijo
                  svoje amandmaje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Amandma je bil vložen, bo pa jutri na stališče še razprava, ampak na
                  konkretna stališča, ki so predložena, na konkretne sklepe pri glasovanju in pred
                  glasovanjem. Amandma pa je bil popravljen vložen. Želi še kdo besedo? <stage>(Ne
                     želi.)</stage></p>
               <p>Splošno razpravo, tako o 1. kot o 2. točki zaključujem. Še enkrat obveščam člane
                  Odbora za mednarodne odnose, da bo jutri seja ob 9. uri v velikem salonu, zbor
                  bomo pa začeli ob 11. uri. Torej zbor bomo pa začeli ob 11. uri. Jutri je
                  petek.</p>
            </sp>
            <stage type="time">(SEJA JE BILA PREKINJENA 28. MARCA 1996 OB 17.24 URI IN</stage>
         </div>
      </body>
   </text>
</TEI>