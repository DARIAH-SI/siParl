<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-05-1994-03-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">12C4B61A2576BE28C1257832004838C9</idno>
               <idno type="URI">12C4B61A2576BE28C1257832004838C9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-05-1994-03-17.DZ" n="05">
               <name>Izredna</name>
               <date when="1994-03-17"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-05-1994-03-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">(NADALJEVANJE 5. IZREDNE SEJE 17. MARCA OB 14.45 URI.)</stage>
            <sp xml:id="SDZ1-Izredna-05-1994-03-17.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke, spoštovani kolegi poslanci, spoštovane gospe in gospodje! Sejo nadaljujemo ob prisotnosti javnosti. Preden nadaljujemo sejo, vas ponovno prosim, da svojo prisotnost potrdite s pritiskom na gumb. Ugotavljamo prisotnost v dvorani. <stage>(46 prisotnih.)</stage> Ugotavljam, da je v dvorani 46 poslank in poslancev, da je zbor sklepčen in da lahko odloča.</p>
               <p>Prehajamo na obravnavo in glasovanje o predlogu stališč, ki jih je zboru predložil Odbor za finance in kreditno- monetarno politiko o amandmajih k tem predlogom in stališčem ter o dodatnih sklepih, ki so bili prav tako vloženi. Glede na to, da je bila splošna razprava zaključena, prehajamo k obravnavi in glasovanju o predlogu stališč in sklepov.</p>
               <p>Prejeli ste predlog stališč in sklepov Odbora za finance in kreditno monetarno politiko z dne 3.3.1994. K tem stališčem in sklepom je za skupino poslancev vložil tri amandmaje gospod dr. Jože Pučnik. Amandmaji se nanašajo na 2., 4. in 8. točko. Vsi drugi predlogi se nanašajo na dodatne sklepe, zato bomo o teh predlogih po vrstnem redu, kot so prihajali, glasovali potem, ko bomo odglasovali ta stališča in sklepe odbora in seveda te tri amandmaje. Gre pa za amandmaje skupine poslancev s podpisanim v imenu predlagateljev gospodom Marjanom Podobnikom, na katerega je bil vložen amandma s prvo podpisanim gospodom Janezom Kopačem k 2. in 4. točki. Potem so gospodje Kopač, Lenič in Thaler predložili predlog sklepa o obravnavi problematike javnega dolga. Potem smo dobili predlog sklepa gospoda Saše Lapa. Nato dva predloga sklepa gospoda dr. Lea Šešerka; predlog dveh dodatnih sklepov gospoda Žarka Preglja, predlog treh dodatnih sklepov, ki jih je za skupino poslancev podpisal gospod dr. Franc Zagožen; predlog dodatnega sklepa, ki ga je prav tako za skupino poslancev podpisal gospod dr. Franc Zagožen in končno, predlog dodatnega sklepa, ki ga je poslala skupina poslancev s prvo podpisano gospo Jano Primožič. To je gradivo, o katerem bomo glasovali. Medtem pa smo prejeli še en dodatni sklep, tudi vi ste ga prejeli na klop, ki ga je podpisala skupina poslancev s prvo podpisanim gospodom Žarkom Pregljem. To je vse do sedaj prejeto gradivo k stališčem in sklepom. Prehajamo h glasovanju.</p>
               <p>Prva točka stališč in sklepov matičnega delovnega telesa se glasi: "Državni zbor meni, da je pozitiven zaključek pogajanj s Konzorcijem komercialnih bank in Pariškim klubom temeljnega pomena za hitrejši gospodarski razvoj Republike Slovenije in je osnova za novo, samostojno sodelovanje gospodarskih subjektov v mednarodnih ekonomskih odnosih." Želi o tej točki, o kateri bomo zdaj glasovali, pred tem še kdo razpravljati? Ugotavljam, da ne  in prehajam h glasovanju. Glasujemo o prvi točki stališč in sklepov matičnega delovnega telesa. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 1. točko stališč in sklepov sprejeli.</p>
               <p>Na strani 3 imate 2. točko stališč in sklepov. K njej je vložen amandma za skupino poslancev s prvo podpisanim gospodom dr. Jožetom Pučnikom. Zato bomo najprej glasovali o amandmaju.</p>
               <p>Amandma se glasi: "Druga točka se črta v celoti". Druga točka pa se glasi: "</p>
               <p>Državni zbor ugotavlja, da je večina trditev v gradivu predlagateljev izredne seje Državnega zbora z dne 1.3.1994 netočnih in zavajajočih in da predlagatelji ne predlagajo nobenih alternativnih rešitev." V obravnavo dajem najprej ta amandma in seveda 2. točko. Želi kdo besedo? Gospod dr. Franc Zagožen, prosim.</p>
            </sp>
            <sp xml:id="SDZ1-Izredna-05-1994-03-17.sp2">
               <speaker>DR. FRANC ZAGOŽEN:</speaker>
               <p>Spoštovani zbor! Podprl bom amandma, ki  ga je vložil gospod Pučnik, da se ta točka črta. Prvič, ni povsem točna. Drugič, mislim, da je bila včerajšnja in tudi današnja razprava koristna in da bomo prišli do pomembnih sklepov. Ta pa ne vem, če bi kaj pripomogel k temu. Hvala.</p>
            </sp>
            <sp xml:id="SDZ1-Izredna-05-1994-03-17.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, prosim gospod Janez Kopač, izvolite.</p>
            </sp>
            <sp xml:id="SDZ1-Izredna-05-1994-03-17.sp4">
               <speaker>JANEZ KOPAČ:</speaker>
               <p>Hvala lepa. Odbor je do omenjenega predloga stališča prišel na podlagi teksta z naslovom komentar nekaterih trditev in ocen, ki so vsebovane v gradivu gospoda Podobnika, pripravljenega za izredno sejo Državnega zbora. To je priloga številka štiri. V eni od teh map vsebuje trinajst točk z navedenimi netočnostmi, od katerih je bilo dvanajst objavljenih že v dnevnem časopisju, trinajsta pa ne, ker se nanaša na zaupni del gradiva. In menim ravno tako, kot moj predgovornik gospod Zagožen, da sta včerajšnja in današnja razprava pokazali ali pa razjasnili marsikatero nejasnost. In pa predvsem seveda po mojem, zopet osebnem mnenju, potrdila primernost tega stališča. Navsezadnje je to pokazalo tudi glasovanje ob prejšnji točki, kjer je bil samo en glas proti predlogu stališča matičnega delovnega telesa. Stališče se je pa nanašalo na čimprejšnji oziroma pozitivni zaključek pogajanj s konzorcijem komercialnih bank. Toliko. Seveda nasprotujem amandmaju gospoda Pučnika.</p>
            </sp>
            <sp xml:id="SDZ1-Izredna-05-1994-03-17.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik.</p>
            </sp>
            <sp xml:id="SDZ1-Izredna-05-1994-03-17.sp6">
               <speaker>MARJAN PODOBNIK:</speaker>
               <p>Spoštovani! Podprl bom seveda predlog sklepa gospoda Pučnika oziroma skupine predlagateljev. Najprej je potrebno seveda povedati, da en del tega sklepa odbora že formalno ne zdrži, ker tudi ne more zdržati. Namreč, odbor na svoji seji ni imel predloga stališč, ki smo jih predlagatelji naknadno vložili in o katerih bomo danes glasovali, ki vsebujejo tudi alternativne predloge. To je en del. Druga stvar, ki jo je potrebno tu povedati je to, da smo predlagatelji izrecno povedali, katero gradivo naj bo pripravljeno za to sejo. Ko smo to povedali, je bilo rečeno, da če sami ne predložimo gradiva, seje ne bo. In šele na osnovi gradiva je do te seje sploh prišlo, zanjo pa sedaj vsi ugotavljate, da je dobro, da je bila, da je potrebno, da se stvari razjasnjujejo.</p>
               <p>Glede konkretnih zadev, o katerih se je govorilo v tem prvem dokumentu in o netočnostih, ki naj bi bile v njem, pa pač moram na nekaj zadev vendarle odgovoriti. Osnovna intenca predstavnikov Vlade oziroma tistih, ki ste podpisali te opombe oziroma nestrinjanje z gradivom, je bila, da Vlada zagovarja naslednja načela za razmejitev slovenskih dolgov od dolgov ostale Jugoslavije. Prvič, razdelitev dolga na alocirani in nealocirani del. Dejstvo je, da Konzorcij komercialnih bank ne priznava naše definicije dolga, ker priznava le enovit dolg Slovenije. To nedvoumno izhaja iz zaupne dokumentacije in vse druge, ki je bila na javnem delu seje tudi tukaj predložena. Drugo, po mnenju Vlade uporaba kriterija NFA za, po naši definiciji, nealocirani del dolga. Dejstvo je in to izhaja iz gradiva, da Konzorcij komercialnih bank ne priznava v celoti kriterijev NFA. To izhaja iz gradiva. Tretjič, po mnenju predstavnikov, podpisnikov predstavnikov Vlade se zavzemajo za razumen, to je triletni rok za poplačilo naših zaostankov v poplačilu. Po naši oceni je razumen rok za tako poplačilo zaostankov, kot tudi za plačilo preostalega dokumentiranega slovenskega dolga, le čas, v katerem Slovenija seveda lahko pričakuje tudi določene prelive iz naslova delitve jugoslovanskega premoženja, to, kar naj bi nam seveda 16 celih in toliko procentov tudi pripadalo. Osnovna motivacija za hiter dogovor s Konzorcijem komercialnih bank naj bi bila po mnenju pogajalcev, izboljšanje deželnega rizika Slovenije in vstop v mednarodne denarne fonde ter dostop do kapitalskih trgov. Tudi razprava je pokazala, da seveda zmanjšanje deželnega rizika ni le funkcija hitrosti s katero bomo odplačevali nepreverjene obveznosti, poudarjam, nepreverjene obveznosti. Nihče tukaj ni potrdil, da so to preverjene, torej, plačevali nepreverjene obveznosti, ampak je hočeš nočeš vezan tudi na geopolitično okolje Slovenije in celo vrsto faktorjev, od katerih je daleč najpomembnejši tudi naša odcepitev od balkanske finančne poslovne prakse.</p>
               <p>Glede dostopnosti do kapitalskih trgov pa poleg dejstev, ki so bila tukaj navedena, je treba povedati, da če bomo plačevali nepreverjene obveznosti, mislim seveda, ne bomo pridobivali na teži in ugledu v teh krogih. Zato bodo predvsem uspešno zaključena pogajanja o zunanjem dolgu in uspešno očiščenje ter odgovarjajoče zmanjšanje javnega dolga tisti faktorji, ki bodo prispevali k poslovni boniteti Slovenije.</p>
               <p>Stališče pogajalcev, ki je navedeno nekje v gradivu, da je Slovenija po mednarodnih kriterijih pravzaprav prenizko zadolžena, se seveda lahko ocenjuje kot neodgovorno, če se povezuje z nekritičnim prevzemanjem obveznosti iz nasledstva SFRJ.</p>
               <p>Potem je bila omenjena tukaj Hrvaška. Ker je bilo omenjeno, da se ne da primerjati Slovenije s Hrvaško, kar se tiče njihove možnosti za pridobitev ustreznih sredstev, je pač treba povedati, da je bilo sporočilo na HTV, 9. marca namestnika hrvaškega finančnega ministra Josipa Kuliši}a, da se Hrvaška uspešno poteguje za skupno 600 milijonov dolarjev kredita mednarodnih finančnih organizacij.</p>
               <p>Nadalje, tu komentiram seveda tiste točke, kjer je rečeno, da so bile v našem gradivu netočnosti. Nadalje slovenski pogajalci ugotavljajo, da je Baditerjeva komisija ob podpisu NFA sporazuma korektno izenačila statuse Narodne banke Jugoslavije in ostalih poslovnih bank. Vsebinska razlaga celotnega procesa zadolževanja pa take sodbe ne prenese.</p>
               <p>In še glede dosedanjih rezultatov - torej, ne prenese. Narodna banka Jugoslavije je zadolžila jugoslovanske subjekte, ki niso imeli možnosti izbire, takrat okoli 20 milijard ameriških dolarjev, ko pa je nastopil problem vračanja, naj bi Narodna banka Jugoslavije nastopala le kot eden izmed dolžnikov.</p>
               <p>Še glede ene zadnjih točk teh pripomb. Dosedanji rezultati pogajanj so pač pristanek Konzorcija komercialnih bank, da se proti plačilu njihova osnovna zahteva 1,2 milijarde ameriških dolarjev izpusti Slovenijo iz solidarnostne klavzule, da je potrebno le še soglasje manjšega in ne tako velikega dela članic Konzorcija komercialnih bank, da za dogovor s Slovenijo ni potrebno soglasja ostalih jugoslovanskih dolžnikov in še nekaj teh rezultatov. Problem teh rezultatov pa je, da so striktno pogojeni z vsoto, ki jo pričakujejo od Slovenije. Ta vsota pa je seveda daleč višja, kot je bilo iz vseh teh razprav tukaj razvidno, da jo je Slovenija dolžna plačati Konzorciju komercialnih bank.</p>
               <p>To so te glavne pripombe in predvsem bi to rekel, seveda lahko sedaj z večino sprejmete sklep, da ni bilo alternativ, da so zadeve netočne, predvsem pa to, da ni nobenih drugih možnosti in potem v naslednjih točkah tudi vse alternativne predloge zavrnete. To pa ne spremeni dejstva, da so alternative dane, da je bilo o pomembnem delu teh predlogov, ki so tu podani, tudi strinjanje predstavnikov Vlade, banke in pogajalcev, tako v zvezi z dodatno dokumentacijo s preverbo teh terjatev, kot tudi vprašanje v drugem delu, kar se tiče slovenskega javnega dolga, da je potrebno v Ljubljanski banki in v drugih institucijah ugotoviti, kako so te transakcije potekale.</p>
               <p>Seveda, predlagam, da se sprejme ta sklep, ker če se tega predloga gospoda Pučnika ne sprejme, potem se želi z večino v tem zboru preprosto na nek način dokazati, da ta razprava tukaj v tem zboru ni bila potrebna, čeprav smo praktično vsi brez izjeme dokazovali, da je prav, da je potrebna in da jo bo potrebno v mnogih delih tudi še razširiti. Hvala.</p>
            </sp>
            <sp xml:id="SDZ1-Izredna-05-1994-03-17.sp7">
               <speaker>PODPREDSEDNIK DR. LEV KREFT:</speaker>
               <p>Hvala. Gospe in gospodje! 51. člen poslovnika Državnega zbora se glasi takole: "Izredna seja se skliče zunaj rednih zasedanj Državnega zbora in v času rednih zasedanj, kadar ni pogojev za redno sejo. Izredno sejo skliče predsednik Državnega zbora na svojo pobudo ali na zahtevo Vlade, delovnega telesa Državnega zbora, najmanj četrtine poslancev ali predsednika republike. V zahtevi za sklic izredne seje morajo biti navedeni razlogi za njen sklic. Zahtevi mora biti priloženo gradivo o zadevah, o katerih naj Državni zbor odloča. Predsednik Državnega zbora mora sklicati izredno sejo Državnega zbora na zahtevo najmanj četrtine poslancev, ali predsednika republike. Če predsednik Državnega zbora ne skliče izredne seje, kadar je to zahtevano v skladu s prejšnjim odstavkom, jo lahko skliče predlagatelj zahteve in hkrati predloži ustrezno gradivo.</p>
               <p>Torej, ni bilo rečeno, da naj predlagatelji predložijo gradivo, ampak je bilo zapisano in to je obveznost, ki bi jo vsak predlagatelj moral vedeti, so pa bili predlagatelji s strani predsednika Državnega zbora na to prijazno opozorjeni. Da ne bo videti, da gre za nekaj, kar je bilo rečeno in ne zapisano v poslovniku. Besedo je prosil gospod Janez Kopač, prosim.</p>
            </sp>
            <sp xml:id="SDZ1-Izredna-05-1994-03-17.sp8">
               <speaker>JANEZ KOPAČ:</speaker>
               <p>Hvala za besedo. Rad bi rekel samo to, da se drugo od stališč matičnega odbora, o katerem je sedaj govor, nanaša na gradivo, ki je bilo podano s strani gospoda Podobnika. Torej govori se, da je v gradivu večina trditev netočnih in zavajajočih in da gradivo ne ponuja nobenih alternativnih rešitev. Nihče ni govoril nič o razpravi včeraj in danes, nihče še ni govoril pred glasovanjem o posameznih predlaganih dodatnih stališčih ali dodatnih sklepih, pač pa o gradivu, ki je bilo napisano ali oddano v glavno pisarno 1. marca letos. To gradivo pa je po mnenju odbora tako, kot tukaj piše. Zato predlagam, da se to stališče sprejme oziroma zavrne predlog amandmaja gospoda Pučnika, ki namerava to stališče črtati.</p>
            </sp>
            <sp xml:id="SDZ1-Izredna-05-1994-03-17.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima Žarko Pregelj.</p>
            </sp>
            <sp xml:id="SDZ1-Izredna-05-1994-03-17.sp10">
               <speaker>ŽARKO PREGELJ:</speaker>
               <p>Spoštovani! Druga točka stališč je v resnici bila pomembna zgolj na začetku te razprave, ker je podala določeno oceno o predloženem gradivu. Zato ker ne gre za čisto klasično sejo, kjer je predlagatelj konkretne teme v bistvu predlagatelj zakona, v tem primeru gre zgolj za predlagatelja razprave, je v resnici ta točka sedaj brezpredmetna. Namreč, ničesar več ne bo spremenila, ničesar ne bo niti določila za naprej. To je zgolj proceduralna ugotovitev, ki jo je odbor sprejel. Ni pa potrebno, da jo sprejme Državni zbor, kajti s tem sklepom ne bo nikogar zavezoval, nikomur ne bo ničesar nalagal, nikakršne ugotovitve ne bo sprejemal, edino v resnici dokaj nekorektno diskvalifikacijo predlagateljev.</p>
               <p>V kolikor bi hoteli tako trditev sprejeti, potem bi bilo prav, da bi vse te trditve, ki se nanašajo kot netočne, zavajajoče in podobno, našteli, le to bi bilo potem korektno. Ampak menim, da to ni potrebno, ker ne gre za nek pomemben sklep, ki bi Državni zbor zavezoval oziroma Vlado ali kak drug državni organ. Hvala.</p>
            </sp>
            <sp xml:id="SDZ1-Izredna-05-1994-03-17.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Igor Omerza, prosim.</p>
            </sp>
            <sp xml:id="SDZ1-Izredna-05-1994-03-17.sp12">
               <speaker>MAG. IGOR OMERZA:</speaker>
               <p>Hvala. V imenu stroke bi bilo dobro, da bi sprejeli predlog odbora, kaj je takega v tem gradivu, ki ga je dal Marjan Podobnik. O tem smo razpravljali na odboru, o tem smo razpravljali včeraj ves dan, vsaj nekateri smo opozarjali na nekatere nelogičnosti in stvari, ki ne sodijo v tako gradivo oziroma lahko se tako gradivo da; ampak za vnaprej, mislim, da bo tak sklep morda zavezoval predlagatelje, da bodo pripravljali bolj kvalitetna gradiva za take izredne seje.</p>
               <p>Tako, da podpiram ta sklep odbora in ne podpiram amandmaja gospoda dr. Pučnika.</p>
            </sp>
            <sp xml:id="SDZ1-Izredna-05-1994-03-17.sp13">
               <speaker>PODPREDSEDNIK DR. LEV KREFT:</speaker>
               <p>Besedo ima gospod doktor Franc Zagožen in potem še gospod Žarko Pregelj. Verjetno gre pri obeh za repliko.</p>
            </sp>
            <sp xml:id="SDZ1-Izredna-05-1994-03-17.sp14">
               <speaker>DR. FRANC ZAGOŽEN:</speaker>
               <p>Spoštovani zbor! Upam, da bo danes Državni zbor sprejel kvalitetne sklepe, potem ko je bila začeta seja, ki smo jo dosegli tudi tako, da smo izpolnili to formalno poslovniško zahtevo in predložili gradivo. In seveda zahtevali tudi gradiva od Vlade po enodnevni in skoraj celonočni razpravi.</p>
               <p>Menim pa, da je  predlagatelj vedel za problem, da pa ni imel vseh teh gradiv, s katerimi je potem, ko je bila seja sklicana, razpolagal Državni zbor. In če bi predlagatelj lahko dal sam tudi brez gradiv kvalitetne predloge in sklepe in ne samo sprožil razpravo na podlagi zahtevanih gradiv, potem ne vem, če bi bila sploh seja potrebna in če bi bil Državni zbor sploh še potreben. Taka je pač procedura. Menim pa, da je - tako so zadeve pač potekale, roki so bili kratki. Že na odboru je prišlo do spora glede datuma, kdaj bo seja. Na odboru so ostali samo poslanci koalicije, ki so izredni seji takrat nasprotovali in se bojim, da gospod Kopač in gospod Omerza nista zadovoljna s tem, da je bila nazadnje seja uspešna. Trdim, da je bila uspešna, ne glede na to, kakšni sklepi bodo navsezadnje izglasovani. Že razprava in predlogi sklepov so opravičili to sejo. Hvala.</p>
            </sp>
            <sp xml:id="SDZ1-Izredna-05-1994-03-17.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima najprej gospod Žarko Pregelj, ki je tudi prosil za repliko. Imate vi tudi repliko, gospod Omerza? Gospod Žarko Pregelj, vi imate tudi repliko?</p>
            </sp>
            <sp xml:id="SDZ1-Izredna-05-1994-03-17.sp16">
               <speaker>ŽARKO PREGELJ:</speaker>
               <p>Imam repliko na prejšnje izvajanje gospoda Omerze. Ne morem take točke, kot je tukaj zapisana, sprejeti kot strokovno mnenje. To je politično mnenje, saj ni nobenega strokovnega izraza notri. To je tipično politično mnenje, ki ga je uporabljala stara boljševistična struktura, ko je hotela nekoga v javnih sredstvih nekako izobčiti. Tipično mnenje je to. Poznamo tak način. Če pa želite strokovno, pa naredite lepo analizo po točkah in vse navedite. Vse netočnosti navedite, vse, kar je zavajajočega, navedite in potem lahko ugotovite, da v resnici ni nobene alternative. V resnici pa oporekate skupini predlagateljev, da je zastavila svoje pomisleke. Pomisleki so lahko zgrešeni, lahko so napačni. Nihče tega ne trdi, da se nismo v marsičem zmotili. Toda ne morete nam naprtiti tega, da smo krivi zato, ker smo na to opozorili. Že prej sem povedal, kriva je Vlada in tisto matično telo, ki ni pravočasno opozorilo, da se zadeva odvija zunaj parlamenta in da je bila v bistvu parlamentu vzeta politična funkcija v smislu oblikovalca politike. Hvala.</p>
            </sp>
            <sp xml:id="SDZ1-Izredna-05-1994-03-17.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Igor Omerza, repliko ima pa tudi gospod Miran Potrč.</p>
            </sp>
            <sp xml:id="SDZ1-Izredna-05-1994-03-17.sp18">
               <speaker>MAG. IGOR OMERZA:</speaker>
               <p>Na nek način predlagatelji sami priznavajo, da očitno gradivo ni najboljše, ker pravijo, da niso imeli vseh gradiv na razpolago. In nekako se opravičujejo, da če bi imeli gradiva, bi potem oni boljše to naredili. To jih sicer ne opravičuje, ampak iz teksta, ki smo ga dobili, izhaja, da so oni celo imeli gradiva, so citirali nekatera gradiva pred nami, pred poslanci. In tudi iz teksta se vidi, da so jih pisali - dobro, ne bom sedaj špekuliral, ampak kdor je pisal tekst, je poznal gradiva, to se vidi iz teksta, jih je pa slabo povzel. Po drugi strani očitate, da je ta ocena odbora neka politična ocena. Po drugi strani moram pa reči, da je zame prav ta tekst bolj politično kot strokovno gradivo ali pa politikansko gradivo. Moram to reči, če bi vi drugače sestavili to sejo, če bi hoteli res dobiti boljše pogajalske pozicije, ker marsikaj bi se lahko očitalo tej Vladi in tej pogajalski skupini, ampak vi ste šli na nekaj drugega. Vi niste šli na to, da dobi Slovenija boljše pogajalske pozicije, ker ste jih s temi izrednimi sejami in s tem pompom okrog tega še poslabšali. Še vedno mislim, da je ta dokument izjemno strokovno slab, da ste imeli v roki potrebno gradivo, da naredite dober dokument in da ste prav s tem gradivom hoteli politizirati. Odbor je pač svoje mnenje dal na podlagi obširne razprave, katero ste vi, seveda zopet zaradi nekih političnih razlogov, demonstrativno zapustili.</p>
            </sp>
            <sp xml:id="SDZ1-Izredna-05-1994-03-17.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč, prosim. Potem pa gospod dr. Franc Zagožen in gospod Feri Horvat in gospod Kopše. Vse so replike.</p>
            </sp>
            <sp xml:id="SDZ1-Izredna-05-1994-03-17.sp20">
               <speaker>MIRAN POTRČ:</speaker>
               <p>Hvala lepa. Rad bi repliciral dvem trem trditvam, ki sta jih izrekla gospod Podobnik in gospod Pregelj.</p>
               <p>V izjavi gospoda Podobnika v zvezi z gradivi, ki jih je morala skupina pripraviti, je majhna, ampak zelo pomembna netočnost. V času, ko je bila dana po poslovniku zahteva s strani predsednika, da se pripravi gradivo, je bila že popolna pripravljenost vseh vodij poslanskih skupin, da se problematika javnega dolga obravnava na seji Državnega zbora in od Vlade zahteva gradivo. In dejstvo, da so predlagatelji vztrajali na izredni seji, je imelo za posledico, da so morali sami pripraviti gradivo. Sicer bi, ne trdim v kakem roku, lahko tudi tri dni kasneje, od Vlade mi gradivo dobili in bi imeli na redni seji enako, bolj ali manj kvalitetno obravnavo. Mislim, da je to zelo pomembno.</p>
               <p>Drugo. Gradivo od Vlade je zahtevala ne samo skupina, ki je predlagala izredno sejo, ampak zahteval ga je predsednik Državnega zbora, ki to pravico ima, ker je želel, da se zagotovi polna obveščenost poslancev Državnega zbora, ker ni mogoče, pa tudi slabo je bilo pripravljeno, na podlagi gradiva neke skupine, ki ne more vsega poznati na tem delu, da bi bila kvalitetna razprava opravljena. Tudi v tem delu bi se bilo mogoče odločiti, da se na podlagi gradiva Vlade razpravlja v točki dnevnega reda na jutrišnji ali današnji seji. Vendar bi bila želja iz prestižnih razlogov - to je moj oseben zaključek, ampak takšen je - da se mora razpravljati na izredni seji, ker drugače stvar ni, bi rekel, dovolj alarmantna.</p>
               <p>In tretje. Ni res, da Državni zbor v ničemer ni bil obveščen. Delovna telesa so bila obveščena in v tisti fazi, pustimo, ali pametno ali ne pametno, so vsa sprejela na znanje pripravljena gradiva in tudi pogajalska izhodišča in ni bilo, vsaj jaz ne vem, da bi se kdaj kdor koli do sedaj na to skliceval. Da bi tam bila zahteva, na katerem koli od teh delovnih teles, da gradivo mora iti na sejo Državnega zbora in bi neka večina tistih, ki sedimo na sredini in na levici in ki ne želimo - kot trdite vi - to javno obravnavati, preglasovala te poslance. Ni res. Takrat preprosto do tega spoznanja nismo ali pa tudi vi, ki ste zahtevali izredno sejo, niste prišli, kasneje ste in to je hvale vredno. In se z vsemi tistimi, ki pravite, da je bila vredna ta seja, strinjam. Ampak, če bi bila ta seja opravljena na podlagi vašega gradiva, potem ne bi bila vredna. Ker preprosto niste mogli in tudi tako, kot ste pripravili, se o tem razpravljati ni dalo. Ker je bila pa razprava - ne na vaše gradivo, ampak na gradivo o informacijah, ki jih je predložila Vlada, Banka Slovenije in Agencija - smo lahko prišli do potrebnih spoznanj in upam tudi do pametnih sklepov. Hvala.</p>
            </sp>
            <sp xml:id="SDZ1-Izredna-05-1994-03-17.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen. Repliko imajo za njim še gospodje Feri Horvat, Jožef Kopše in Marjan Podobnik. Gospod dr. Zagožen, izvolite.</p>
            </sp>
            <sp xml:id="SDZ1-Izredna-05-1994-03-17.sp22">
               <speaker>DR. FRANC ZAGOŽEN:</speaker>
               <p>Gospoda Omerza bi rad opomnil, da je predsednik odbora, ki ima po poslovniku tudi nalogo, da bi kontroliral javne finance in bi moral biti prvi, ki bi predlagal sejo na to temo. Podobno velja seveda za gospoda Kopača. In kot predsednika odbora bi seveda lahko zahtevala od Vlade že v naprej gradivo, ki ga opozicijska stranka ali skupina poslancev ne more dobiti in ne more razpolagati z dokumenti SDK, Vlade in pogajalske skupine in tako naprej. Zato mislim, da bi bilo kvečjemu potrebno izreči kritiko obema predsednikoma odborov. Hvala.</p>
            </sp>
            <sp xml:id="SDZ1-Izredna-05-1994-03-17.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Feri Horvat, prosim.</p>
            </sp>
            <sp xml:id="SDZ1-Izredna-05-1994-03-17.sp24">
               <speaker>FRANC (FERI) HORVAT:</speaker>
               <p>Glasoval bom proti amandmaju, čeprav moram priznati, da se mi zdi formulacija tega sklepa v odnosu na gradivo predlagateljev preostra. Vendar, glasoval bom proti iz čisto principialnih razlogov.</p>
               <p>Prvič, dejstvo je, da je razprava na tem zboru, od uvodov predstavnikov Vlade, Banke Slovenije, Agencije za sanacijo bank in razprava ter dokumentacija le dokazala, da to gradivo s svojimi stališči ni bilo pravo. Temu ne moremo oporekati.</p>
               <p>Drugo, ne bi šel mimo tega, da to gradivo ne samo, da je bilo osnova za razpravo tukaj na zboru, ker to še ne bi bilo tako hudo, zato smo tukaj da razpravljamo, da ga izboljšamo, da ga korigiramo, ampak je bilo zelo intenzivno uporabljeno tudi pred sejo zbora v javnosti. Plasiralo se je te ugotovitve in tudi podatke, kar se je tukaj dokazalo, da niso povsem točni ali pa popolnoma netočni, se jih je plasiralo v javnost kot edino zveličavno resnico, se ustvarjalo javno mnenje in razumem, poskušalo se je iz tega tudi iztržiti čimveč političnih točk, tako da nameni niso bili tako iskreni samo zato, da res izboljšamo pogajalsko pozicijo in da zagotovimo ugodnejše upravljanje javnega dolga itd. Še več, še dan prej so bile grožnje z interpelacijo proti ministru za finance.</p>
               <p>Seveda, pod težo protiargumentov so bile zadeve spremenjene tudi na strani predlagateljev. To vam štejem zelo dobro in korektno. In da končam, pridružujem se mnenju tistih, da če bi imeli normalno pripravo in normalno točko dnevnega reda, na normalni, ne na izredni seji, sem prepričan, da bi bil rezultat te naše seje še večji kot je sedaj.</p>
               <p>Popolnoma zavračam mnenje gospoda Podobnika, ki pravi: "Tisti, ki bo glasoval proti temu amandmaju, dokazuje s tem, da je proti temu, da je bila ta seja". Ne, na začetku sem rekel in tudi pohvalil predlagatelja - dobro, da je bila ta seja. Potrebna je bila in trdim, da je koristna. Lahko bi pa bila še bolj koristna, če bi jo normalno pripravili in normalno delali. Naj bo to poduk predlagateljem sedaj in vsem nam in tudi vsem drugim predlagateljem, končno, vsak nosi odgovornost tudi za to, kaj predlaga, da se uvrsti na dnevni red in kaj predlaga za to, da se zadevo obravnava. Ker od te priprave je tudi odvisno, koliko so kvalitetni sklepi in kakšne učinke potem da taka obravnava. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše. Za gospodom Kopšetom še gospod Marjan Podobnik in Igor Omerza.</p>
            </sp>
            <sp xml:id="SDZ1-Izredna-05-1994-03-17.sp26">
               <speaker>JOŽEF KOPŠE:</speaker>
               <p>Gospod podpredsednik, kolegice in kolegi! Sam sem eden od podpisnikov in hkrati tudi član Komisije za finance in monetarno politiko. V teh dneh sem slišal toliko negativnih stvari o tako imenovanem populizmu teh 25 podpisnikov, o zgolj enem cilju teh podpisnikov, da se plasirajo v javnosti, včeraj je prišlo celo do ljubosumnih izpadov krščanskih demokratov, ki so se čutili užaljene, da niso bili imenovani, z isto pravico, da si bi seveda tudi lahko to imenoval. Vendar, glavni namen teh podpisnikov, moram tukaj povedati, je bil to, da se razgrne vsebina javnega dolga pred Državnim zborom in pred javnostjo v tistem delu, ki je za javnost. To je bil glavni namen. Ves potek, od zbranih podpisov dalje do materiala, ki je bil pripravljen s strani predvsem gospoda Podobnika, je bil pa pritisk na to skupino. Moram reči, neprestan pritisk prav s temi besedami populizacije, ne vem, nekega negativnega političnega imidža, ki ga hoče ustvariti tem podpisnikom. Najbolj je prišlo do izraza ravno na tej komisiji. Hkrati je sovpadala tako imenovana združitev te, da ne bom danes ponavljal LDS-a ali SZDL-ja teh strank, ki so jo sestavljale, je bil prvi preizkus moči nove pozicije. Zato smo zapustili tudi sejo. Ne zaradi tega, ampak iz magnetograma je razvidno, na kakšen način je potekala ta seja. Koliko je bilo to gradivo, ki ni edino slabo, ki je bilo na tej seji ali pa na tej komisiji predstavljeno; še mnogo slabše kot član tega sem videl, kot je bilo to gradivo.</p>
               <p>In tako je šlo naprej do danes. In nič drugega ni v tej dvorani slišati, razen redkih, moram priznati, izjav posameznikov iz te tako imenovane druge strani, ki so izven podpisnikov, nič drugega ni bilo slišati kot samo negacijo tega problema. Res je, da v mnogočem nismo uspeli narediti. Moramo pa nekaj povedati. Material, ki je prispel, seja ki je bila sklicana, poizkus predstavitve seje in vse ostalo, je za mene osebno, poslancu tega zbora dokaz, da smo bili ovirani pri glavnem cilju. Ampak s tem ni konec. Dosegli smo svoje, seja je, seja poteka, seja bo sprejela neke zaključne in ti zaključki bodo odpirali možnosti o boljši obravnavi posameznemu segmentu tega javnega dolga. In predvsem v tem, da bomo na ta javni dolg znali paziti. S tem pa se strinjam z gospodom Kopačem. Mislim, da je ta sklep, ki je tukaj, treba potrditi. Ta seja komisije ni bila normalna - predvsem zaradi načina vodenja in zaradi tega izkaza ali pa preizkusa moči nove koalicije. Hvala.</p>
            </sp>
            <sp xml:id="SDZ1-Izredna-05-1994-03-17.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik, prosim. Za njim ima repliko še gospod Igor Omerza.</p>
            </sp>
            <sp xml:id="SDZ1-Izredna-05-1994-03-17.sp28">
               <speaker>MARJAN PODOBNIK:</speaker>
               <p>Najprej repliko gospodu Potrču, ko je rekel, zakaj se nismo odločili ali pa sprejeli pobude za redno sejo. Lahko povem predvsem praktični razlog, kar se mene tiče. Na prejšnji redni seji je bila točka dnevnega reda, ki je bila sprejeta na pobudo iz zadnje koalicije v zvezi z obravnavanjem vprašanj o protikorupcijskem zakonu. Mi smo dali pobudo, Državni zbor je sprejel sklep, naj bo Vlada nosilec te zadeve. Sprejeto je bilo tako stališče in dano na dnevni red. Ko smo prišli na to sejo, je prišel s strani treh vladnih strank predlog, da se točko umakne z dnevnega reda. In z vašo večino je bila točka umaknjena z dnevnega reda. Na natanko isti način bi seveda na redni seji lahko umaknili tudi to točko z dnevnega reda. Ne da bi vam lahko očitali karkoli formalno, po proceduri povsem korektno.</p>
               <p>Gospod Horvat je govoril o tem, da se je ugotovilo, da te trditve ne držijo. Prej sem povedal nekatere stvari glede delitev dolga na alocirani in nealocirani, ki ga nam ne priznava Konzorcij komercialnih bank. Vprašanje kriterijev NFA. To so dejstva, ki stojijo, ki so v dokumentih, ki se jih ne da drugače brati, kot so, in je dejstvo, da te stvari stojijo. Če ne, naj kdo pove, da ne. Se lahko empirično pač tukaj preveri. Mi smo med drugim tudi včeraj okoli polnoči na zaprti seji, tik pred polnočjo, po več kot enourni razpravi ugotovili, ko smo bili dovolj vztrajni, da ene od dveh pomembnih pogodb v tem trenutku Slovenija nima. Prej se je skušalo dokazovati in žaliti nas, da se ne spoznamo na gradivo, potem pa so predstavniki povedali, da ene od dveh pogodb Slovenija pač nima. In to je pomembno, da Državni zbor ve in da se v skladu s tem ..... <stage>(Govorita s predsedujočim oba!)</stage></p>
            </sp>
            <sp xml:id="SDZ1-Izredna-05-1994-03-17.sp29">
               <speaker>PODPREDSEDNIK DR. LEV KREFT:</speaker>
               <p>Opozoril bi vas, da sklicevanje na zaprti del seje ni umestno. Opozarjam vas, da sklicevanje na zaupni del seje ni umestno tudi zaradi tega, ker če želi kdo odgovoriti na vaše sklicevanje, moramo sejo ponovno zapreti - in preden govorite o tem, morate dati tak predlog.</p>
            </sp>
            <sp xml:id="SDZ1-Izredna-05-1994-03-17.sp30">
               <speaker>MARJAN PODOBNIK:</speaker>
               <p>Sprejemam opombo, samo omenil bi samo še eno zadevo. Rečeno je bilo v več razpravah nekako v tem smislu, da moramo slepo zaupati temu, kar se dela v zvezi z javnim dolgom. Ne pričakujte od nas slepega zaupanja, ker si ga niste zaslužili. Gradivo o slovenskem javnem dolgu je tako in konkretne zadeve take, da so vsi argumenti, da Državni zbor z vso resnostjo sprejme sklepe in zadolži Vlado, da dela drugače, kot je delala doslej. Ali je v slovenskem javnem interesu, da Vlada s svojimi garancijami pokriva dolgove privatnega podjetja Optimizem iz Postojne? To so dejstva, ki so prišla na dan tudi s tem zborom.</p>
               <p>In samo še, kar se tiče konkretno tega vprašanja, to je ta sklep. Res predlagam, da se sprejme to dejstvo: mi smo konstruktivno predlagali, naj Vlada da gradiva, ki so bila zaupne narave in ta so tudi prišla in je prišlo do te seje. In naj se poskuša z dejstvom, ko se je nam onemogočilo; mi nismo imeli možnosti, da bi imeli tiste zadeve, ki jih ima Vlada, pogajalci, itn., da bi jih ob pripravi te seje imeli in imeli s tem enakovredne možnosti, zato smo prosili za to pomoč in je bila ta pomoč naknadno tudi dana. In naj se nas ne potiska v kot zato, ker zaradi tega, ker tistega nismo imeli, vsega tega nismo mogli narediti. Dejstvo je, da prav na osnovi tega gradiva, ki smo ga dali, je bila ta seja tudi izvršena.</p>
            </sp>
            <sp xml:id="SDZ1-Izredna-05-1994-03-17.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Omerza, za repliko pa je zaprosil tudi gospod Tone Peršak.</p>
            </sp>
            <sp xml:id="SDZ1-Izredna-05-1994-03-17.sp32">
               <speaker>MAG. IGOR OMERZA:</speaker>
               <p>Gospod Zagožen je govoril o gradivih, da mu jih primanjkuje kot članu opozicije. Moram reči, da je gospod Marjan Podobnik v svojem predlogu za sklic izredne seje navajal gradiva, citiral gradiva, ki jih je pozneje zahteval, naj jih dobi Državni zbor; to se pravi, da jih je imel že v rokah, in to gradiva, ki jih nikoli prej nisem videl. Tako da ste bili z gradivi očitno zelo dobro založeni.</p>
               <p>Po drugi strani pa je tudi jasno, da očitno, kar na Vladi obravnavajo kot zaupne informacije - nam so to informacijo o odnosih Republike Slovenije pobrali na vseh odborih, kjer sem bil, povsod smo morali to informacijo vrniti. Ampak gospod obrambni minister Janez Janša je pa to informacijo dal v svoji stranki na razpolago svojim strankarskim kolegom. Skratka, tu imamo zelo čudna in dvojna merila glede tega, kaj so gradiva. Mislim, da ste bili zelo dobro informirani, ker dejansko imate gradiva in tudi citirate gradiva, ki jih nikoli prej nisem videl, niti za njih nisem vedel, da obstajajo.</p>
            </sp>
            <sp xml:id="SDZ1-Izredna-05-1994-03-17.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, za njim pa nato gospod Hvalica.</p>
            </sp>
            <sp xml:id="SDZ1-Izredna-05-1994-03-17.sp34">
               <speaker>ANTON PERŠAK:</speaker>
               <p>V svoji repliki bi rad povedal, da sem pač eden tistih poslancev in sem tudi hvaležen za to, ki nimajo dostopa do raznih zaupnih gradiv po neuradni poti. Tako sem tudi ta gradiva, ki so bila z oznako "zaupno", prvič videl na seji oziroma tako, kot smo jih dobivali. Zato seveda tudi nisem mogel ocenjevati kvalitete tega gradiva, ki se mu sedaj očita vse to, kar se mu očita. Mislim pa, da je to gradivo doseglo - kakorkoli že - svoj namen, saj tudi tisti, ki zagovarjate to formulacijo sklepa, trdite, da je seja bila smiselna in tako naprej.</p>
               <p>Rad bi rekel to, da bi glasoval za sklep, ki bi ga predlagal odbor, če bi ta sklep ugotovil, npr. da je bila ta seja smiselna, da je bila potrebna, četudi vse navedbe v iniciativni zahtevi niso bile natančne itn. Tako pa ocenjujem ta sklep - in bom glasoval za amandma - kot politično diskvalifikacijo. Kot politično diskvalifikacijo pač tiste politične skupine, ki je na tak ali drugačen način prišla do nekih podatkov, na podlagi katerih je to sejo zahtevala. Večina pač ni imela možnosti teh podatkov niti preveriti. Vedela pa je oziroma smo vedeli, da to je problem in da postaja politični problem in da ga je pametno razčistiti na seji parlamenta in mislim, da ta sklep pomeni neko diskvalifikacijo, ki ni običajna v parlamentarnih odnosih. Te vrste sklepi, kot uradni sklepi zbora, ki pomenijo neko politično oceno neke pobude, ki je legitimna, legalna in je pač na tak ali drugačen način zadovoljila tiste zahteve, da je bila seja omogočena. Če bomo seveda sprejemali take sklepe v prihodnje, to najbrž ne bo dobro za razvoj politične kulture v Sloveniji.</p>
            </sp>
            <sp xml:id="SDZ1-Izredna-05-1994-03-17.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivo Hvalica. Za njim ima repliko še gospod Marijan Poljšak. Ponovno vas opominjam, da smo še vedno v seriji replik, zato dajem besedo po vrsti, kot se k repliki prijavljate. Prosim.</p>
            </sp>
            <sp xml:id="SDZ1-Izredna-05-1994-03-17.sp36">
               <speaker>IVAN HVALICA:</speaker>
               <p>Predsedujoči! Najprej protestiram, ker niste tudi gospoda Omerzo opomnili, da razpravlja o zadevah, ki smo jih imeli na zaprti seji, tako kot ste predhodno opomnili gospoda Marjana Podobnika. Drugič pa pozivam gospoda Omerzo, da svoj sum oziroma svojo trditev dokaže. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp37">
               <speaker>PODPREDSEDNIK DR. LEV KREFT:</speaker>
               <p>Hvala  lepa, gospod Hvalica. Za to, kar je govoril gospod Omerza, mislim, da vaš opomin zadošča. Besedo ima gospod Marijan Poljšak, potem pa še gospod Omerza.</p>
            </sp>
            <sp xml:id="SDZ1-Izredna-05-1994-03-17.sp38">
               <speaker>MARIJAN POLJŠAK:</speaker>
               <p>Predlagam, da sprejmemo amandma gospoda Pučnika. Ta druga točka, mislim, da ni nujna niti za tiste, ki vam je zelo všeč in ki bi radi z njo manipulirali proti nam. Nima smisla ustvarjati take nenormalne ali nedemokratične odnose. Tukaj piše: V gradivu so bile netočne in zavajajoče izjave. Ampak tudi mi lahko ne verjamemo v pričevanja Vlade, mi lahko trdimo isto na drugi strani. Potem, kdo bo odločal? Odločalo bo, gospod Horvat je govoril, razprava je pokazala, če je bila razprava, tisti, ki ste na drugi strani močnejši, je bila slučajno močnejša. To pa ne pomeni, da je to resnica. Zdaj postanemo kot sodišče tukaj, ker bomo izglasovali z večino, kaj je resnica. Ne, razprava je pokazala, kaj bo razprava, bodočnost bo pokazala, kaj je prav in kaj ni prav. Seveda, mi bomo ostali vsak na svojem bregu. Zato predlagam, da ne delamo takih neumnosti, ker potem se bomo zapletali, kot je gospod Peršak povedal, v vedno nova nasprotovanja v tem smislu.</p>
            </sp>
            <sp xml:id="SDZ1-Izredna-05-1994-03-17.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Igor Omerza, prosim.</p>
            </sp>
            <sp xml:id="SDZ1-Izredna-05-1994-03-17.sp40">
               <speaker>MAG. IGOR OMERZA:</speaker>
               <p>Bom pač moral citirati iz pisma predsednika Socialdemokratske stranke Slovenije Janeza Janše, ki ga je le-ta pisal predsedniku Vlade Republike Slovenije Janezu Drnovšku. Datum 28.1.1994, to pismo imate. Med drugim piše gospod Janez Janša: "Vlada Republike Slovenije je na svoji seji obravnavala gradivo Informacija o odnosih Vlade Republike Slovenije s Konzorcijem komercialnih bank in Pariškim klubom s predlogom sklepov. Na nekatere možne dileme v zvezi s tem sem že opozoril v pismu z dne 24.1.1994. V tem času so strokovnjaki gospodarske komisije Socialdemokratske stranke Slovenije  proučili omenjeno gradivo."</p>
            </sp>
            <sp xml:id="SDZ1-Izredna-05-1994-03-17.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Janez Kopač, izvolite. Ali gre za repliko ali za navadno razpravo?</p>
            </sp>
            <sp xml:id="SDZ1-Izredna-05-1994-03-17.sp42">
               <speaker>JANEZ KOPAČ:</speaker>
               <p>Hvala. Samo nekatere stvari bi rad pojasnil. Ker se tukaj ustvarja vtis, kot da je bil javni dolg nekaj, kar je bilo nekje zakopano in se je sedaj prineslo na dan, bi rad poudaril samo še to.</p>
               <p>Eden od naslednjih predlogov sklepov se eksplicitno sklicuje na posamezne seje različnih odborov tega zbora, kjer se je to že obravnavalo. Rad bi povedal, da je bila na Odboru za finance razprava o javnem dolgu in o kompletu javnih financ že o pripravah proračuna za leto 1993. Ta razprava je bila v aprilu 1993. Takrat je bilo na marsikaj od tega, na kar je opozarjano, tudi takrat že opozorjeno. Rad bi povedal, da je Odbor za finance - predvsem govorim predvsem zaradi, lahko rečem obtožb, ki jih je na moj račun navedel dr. Zagožen - da je Odbor za finance sklenil, da bo o javnem dolgu razpravljal ob razpravah o proračunu za leto 1994, da bo imel posebno sejo na to. To se je dogajalo v času, ko smo dobili v parlament strategijo odnosov s tujimi upniki, ki so jo obravnavali trije odbori. Rad bi povedal tudi to - dr. Zagožen je podpredsednik Odbora za finance - in tudi informacija o javnem dolgu, ki je bila objavljena v Poročevalcu in jo je Vlada zelo dolgo pripravljala in zelo temeljito pripravila, je bila posredovana tej slovenski javnosti na podlagi zahteve Odbora za finance. Hočem samo to reči, da je to problematika, ki je seveda vedno aktualna in vedno žgoča, ni pa se začelo o njej govoriti na podlagi zahteve za izredno sejo. Ampak prav, se je o njej pač toliko bolj govorilo. Nič za to. Mislim, da ni posebne škode. Posebej zato ne, ker se je lahko marsikdo kaj naučil.</p>
               <p>Pa še samo to pripombo bi imel, ki pa je lahko neke vrste replika. Nekaterih stvari se kljub tem številnim razlagam, včeraj in danes, nekateri še vedno niso naučili. Javni dolg je proračunski primanjkljaj - tekoči - plus proračunski primanjkljaj iz preteklosti. In govoriti o zapadlih garancijah za katero koli podjetje nima nobene zveze z javnim dolgom na sploh oziroma ima toliko zveze, kot ne vem, te rože, ki so tukaj in so plačane iz proračuna - ali pa naše plače navsezadnje ali pa karkoli, kar je plačano iz proračuna.</p>
               <p>Rad bi rekel tudi to, da nadomestilo za brezposelne delavce nekega podjetja, ki ga je v stečaj spravila na primer kakšna stranka s pretiranimi stroški za svojo predvolilno kampanjo, ki jih potem ni poravnala, je seveda ravno tako pridodajanje zneska v javnem dolgu. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi besedo? Gospod Geržina, prosim.</p>
            </sp>
            <sp xml:id="SDZ1-Izredna-05-1994-03-17.sp44">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! 3. točka, ki govori o tem, da so pristojna delovna telesa obravnavala to problematiko, ki je bila obravnavana včeraj in danes na javni in na zaprti seji, in ko se - jaz sem vsaj sedaj razumel gospoda Kopača, da se je malo opravičeval na to, da telesa pač niso delala in da odgovarjajo, da so nekateri člani - ko sem tukaj govoril o Odboru za mednarodne odnose, moram priznati tudi sam, da pač, ne zaradi tega, da ne bi želel vedeti o tem, ne da ne bi mislil, da  javni dolg ni nekaj posebnega. To je dolg, ki ga bomo pustili zanamcem in ga bomo sami plačevali in še naši otroci in še vnuki, mogoče. Ampak mislim, da zaradi narave same dela v tem parlamentu, da delovna telesa niso mogla obravnavati dovolj kvalitetno te zadeve in je pač razumeti predlagatelje in njihove podpisnike, da so v skrbi - to smo danes in včeraj vsi rekli, da nas skrbi zato, da se uredi ta zadeva, kot je treba - so v skrbi za tem našli način, da so izglasovali ali pa predlagali izredno sejo, ker so se bali, kot opozicija - večina jih je iz opozicije, pridobili so še nekatere iz pozicije - da pač ta točka, če bi bila predvidena na normalni dnevni red, ne bi šla mimo zaradi lagodnosti. Mislim, da ne zaradi strahu pozicijskih strank, ampak zaradi lagodnosti. To smo že obravnavali na tem odboru, na drugem in tretjem in pač ne bi želeli obravnavati. Normalno je, da je poleg tega nekaj promocije, mislim pa, da bi predlagatelju morali nekaj le očitati, da bi to tematiko, ko je pripravljal te papirje oziroma vsebino te seje, bi moral razdeliti na dva dela že ob startu. Eno bi bila pogajanja z ICC in drugo bi bila javni dolg, njegova obravnava, pokritje. Mislim, da je nastalo malo nejasnosti, zmede in potem je vsa zadeva tekla, včasih smo skakali z ene tirnice na drugo. Ugotovili smo vsi skupaj, da smo prišli nekam naprej. Dejansko se parlament zaveda, da še ni s tem vse končano, da so pogajalci dobili neko spodbudo, da rečem. Sklep, ki je bil sprejet, mogoče bi se ga dalo še malo zabeliti, da bi rekli, v primeru, da nam ne dajo tistih naslovov, ki jih zahtevamo, bomo razmislili, ali se še pogajamo na tak način ali ne. Ta epizoda je mimo. Mislim, da to lahko samo pogajalcem razložimo in položimo na srce, da v tem smislu tudi delujejo.</p>
               <p>Sam ugotavljam, da bi bila to diskvalifikacija skupine v tem. Podpiram dodatni sklep, da se 2. točka črta. To je pošteno. Hvala.</p>
            </sp>
            <sp xml:id="SDZ1-Izredna-05-1994-03-17.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi besedo? Ugotavljam, da nihče.</p>
               <p>Prehajamo k glasovanju. Najprej bomo glasovali o amandmaju skupine poslancev. Prvi podpisani, zadnji podpisani gospod Jože Pučnik. Amandma se glasi: "2. točka se črta v celoti". Prosim, da ugotovimo sklepčnost. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da amandma ni sprejet.</p>
               <p>Sedaj bomo glasovali o 2. točki, kot je bila predložena. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da smo 2. točko stališč in sklepov sprejeli.</p>
               <p>Smo pri 3. točki, ki se glasi: "Državni zbor ugotavlja, da so pristojna delovna telesa Državnega zbora: Odbor za mednarodne odnose na svojih sejah dne 14.7.1993 in 12.1.1994, Odbor za gospodarstvo na svoji seji 15.12.1993, Odbor za finance in kreditno-monetarno politiko na svoji seji dne 17.1.1994 obravnavala problematiko urejanja odnosov Republike Slovenije s tujimi upniki in sprejela svoja stališča in sklepe, ki jih Državni zbor podpira."</p>
               <p>Želi pred glasovanjem o tej točki kdo besedo? Ugotavljam, da nihče. Dajem na glasovanje.  </p>
               <p>Da, gospod Žaro Pregelj, prosim.</p>
            </sp>
            <sp xml:id="SDZ1-Izredna-05-1994-03-17.sp46">
               <speaker>ŽARKO PREGELJ:</speaker>
               <p>Spoštovani! Ta točka je sicer lahko čisto ugotovitvena, v resnici je pa svojevrstna realizacija postopkov, ki so bili nekorektno vodeni. Opozoril bi, da se operira z več dokumenti. Ni čisto jasno, kdaj je kateri odbor kateri dokument obravnaval. Kot sem uspel celotno proceduro analizirati iz gradiva, ki ga je Vlada pripravila za to sejo, je jasno, da je bila v aprilu leta 1993 na Vladi sprejeta strategija o urejanju odnosov Republike Slovenije s tujimi upniki. S to strategijo se je seznanil tudi Odbor za mednarodne odnose 14. julija 1993. Kot razumem, je to dokument, ki ga je v resnici pripravljal koordinacijski odbor za pogajanja s tujimi upniki. Konec leta 1993 se je pojavil naslednji dokument, ki se je imenoval informacija, imamo ga tudi mi med gradivi. To informacijo je obravnaval Odbor za finance. Govori se še o enem dokumentu, ki govori o zunanjem dolgu oziroma o nekoliko različnih variantah zunanje zadolženosti Republike Slovenije, dosedanjih trendih in aktivnostih. To sta obravnavala Odbor za mednarodne odnose in Odbor za gospodarstvo.</p>
               <p>Rad bi vedel natančno, ali gre vedno za iste dokumente ali gre za različne dokumente. Kot razumem, je informacija tisti najbolj zaupni dokument, ki govori o pogajanjih in ki bi jo moral Odbor za mednarodne odnose obravnavati in ne Odbor za finance, kajti informacija o pogajanjih je predvsem namenjena Odboru za mednarodne odnose, ki nekako stalno nadzoruje pogajanja, to je po zakonu o zunanjih zadevah. Strinjam, se da bi morala Odbor za gospodarstvo in tudi verjetno Odbor za finance obravnavati strateški dokument. Ali je to ta zunanja zadolženost Republike Slovenije. Namreč, tukaj je bistvena zmešnjava med dokumenti. Tukaj Vlada ribari v kalnem. Žal mi je.</p>
               <p>Predlagam, da takega stališča ne sprejmemo oziroma da dobimo pred tem podrobno informacijo, kakšen dokument je posamezni odbor obravnaval. Hvala.</p>
            </sp>
            <sp xml:id="SDZ1-Izredna-05-1994-03-17.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Jožef Školč.</p>
            </sp>
            <sp xml:id="SDZ1-Izredna-05-1994-03-17.sp48">
               <speaker>JOŽEF ŠKOLČ:</speaker>
               <p>Hvala lepa. Rad bi gospoda Preglja pomiril. Te dokumente je obravnaval tudi Odbor za mednarodne odnose.</p>
            </sp>
            <sp xml:id="SDZ1-Izredna-05-1994-03-17.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač se je javil, tudi vi, gospod Feri Horvat. Besedo ima Janez Kopač, potem Feri Horvat.</p>
            </sp>
            <sp xml:id="SDZ1-Izredna-05-1994-03-17.sp50">
               <speaker>JANEZ KOPAČ:</speaker>
               <p>Hvala. Želel sem pojasniti samo to, da so ti odbori obravnavali dokumente, ki so navedeni v prilogi ali pa v gradivu za današnjo sejo in seveda o njihovih poročilih oziroma zapisnikih o sejah na dni te in te, in da se seveda vsi ti dokumenti nanašajo na problematiko urejanja odnosov s tujimi upniki.</p>
            </sp>
            <sp xml:id="SDZ1-Izredna-05-1994-03-17.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Feri Horvat, prosim.</p>
            </sp>
            <sp xml:id="SDZ1-Izredna-05-1994-03-17.sp52">
               <speaker>FRANC (FERI) HORVAT:</speaker>
               <p>Mislim, da je v kontekstu celotne obravnave zelo pomembno, da zbor to točko sklepov sprejme oziroma da jo podpre in s tem verificira stališča in sklepe, ki so jih ti odbori sprejeli.</p>
               <p>Za Odbor za gospodarstvo moram reči, da je na dveh sejah decembra zelo temeljito obravnaval to problematiko. In ko sprašuje kolega Žare Pregelj, kaj je bila bistvena vsebina materiala, to je bila tista zaupna informacija, do katere so imeli poslanci dostop, vsi poslanci tega zbora, bodisi prek poslanskih skupin ali kot člani teh odborov in v teh treh odborih je več kot polovica poslancev, so bile poglavitne točke stanja dolga in poročilo o dosedanjih pogovorih z upniki, kot tudi strategija razgovorov oziroma pogajanj v prihodnosti oziroma strategija, ki je že bila sprejeta v tem Državnem zboru. Vse to je bila vsebina te obravnave. In sklepi, ki so bili sprejeti, sem jih včeraj tukaj predstavil, sklepe Odbora za gospodarstvo, so še vedno povsem aktualni in tudi ta obravnava jih ni ovrgla, obratno, rekel bi, da jih je potrdila in da so koristni, kot tudi osnova za delo naprej.</p>
               <p>Zelo pomemben sklep, ki ga je odbor tudi sprejel, je bil ta, da je zadolžil Vlado, da pripravi dopolnitev strategije, ko bodo pogoji za to podani oziroma ustvarjeni. Tudi rok je bil za to ustvarjen.</p>
               <p>Še to bi rekel. V tej obravnavi na Odboru za gospodarstvo in tudi pri samem formuliranju sklepov so poleg ostalih poslancev zelo aktivno sodelovali tudi poslanci predvsem iz stranke SLS, zelo konstruktivno in so tudi vplivali na samo formulacijo teh sklepov.</p>
            </sp>
            <sp xml:id="SDZ1-Izredna-05-1994-03-17.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. želi še kdo besedo. Ugotavljam, da ne. Prehajam h glasovanju. Dajem 3. točko na glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo to točko sprejeli.</p>
               <p>4. točka se glasi: "Državni zbor podpira sklepe, ki jih je sprejela Vlada Republike Slovenije ob obravnavi informacije o odnosih Republike Slovenije s Konzorcijem komercialnih bank in Pariškim klubom dne 13.1.1994 in ponovno potrdila dne 28.2.1994."</p>
               <p>K tej točki je amandma vložila skupina poslancev s prvo podpisanim gospodom dr. Jožetom Pučnikom. Amandma se glasi: v 4. točki se črta besedilo "dne 13.1.1994 in ponovno potrdila".</p>
               <p>Dajem v obravnavo sklep in amandma nanj. Želi kdo besedo?</p>
               <p>Ugotavljam, da nihče in dajem najprej na glasovanje amandma gospoda dr. Jožeta Pučnika za skupino poslancev. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje besedilo 4. točke, kot je bila predložena. Prosim, ugotovimo sklepčnost. Svoj glas bo obrazložil gospod Žarko Pregelj, prosim.</p>
            </sp>
            <sp xml:id="SDZ1-Izredna-05-1994-03-17.sp54">
               <speaker>ŽARKO PREGELJ:</speaker>
               <p>Spoštovani! Za tak sklep ne bom glasoval oziroma bom glasoval proti, ker je v resnici dokaj nenavadna praksa. Zelo me spominja na celotno proceduro v zvezi s pripravo nacionalnega programa gradnje avtocest. Tam smo sprejeli v bistvu sicer čisto proceduralne sklepe. Na koncu se je Vlada obesila na njih kot na že izglasovane zakone. Tukaj gre za podobno zadevo. Namreč, v resnici bomo sedaj, ko bomo podprli ta stališča Vlade, ki so bila v resnici deloma sporna, ki jih je razprava včeraj dobro rešetala, ki jih bodo v bistvu tudi nekateri kasnejši sklepi celo negirali, v resnici bomo mi sedaj sprejeli te dokumente kot neko programsko osnovo za pogajanja. Toda nikakor ne v celovitem preglednem dokumentu, pri katerem ti je jasno, kaj je zapisano, na katerega se lahko dajo konkretni amandmaji in podobno. Ampak v takih, na več listih napisanih stališčih, notri je tista odločitev o deficitarnem računu in podobno. Se opravičujem, včasih se mi lahko tudi zaplete.</p>
               <p>Menim, da so taki sklepi v resnici nevarni, ker si jih Vlada lahko potem zelo po svoje lahko razlaga in potem prihaja samo do nepotrebnih zapletov. Veliko pregledneje bi bilo, če bi sprejemali jasno določene dokumente, ki jih poslovnik opredeljuje in na ta način ne bi prihajalo do vrste zapletov. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Lavrinc, izvolite.</p>
            </sp>
            <sp xml:id="SDZ1-Izredna-05-1994-03-17.sp56">
               <speaker>MAKSIMILJAN LAVRINC:</speaker>
               <p>Hvala za besedo. Glasoval bom za ta predlagani sklep, zaradi tega, ker kljub večurnem EPP programu velike Slovenske ljudske stranke vztrajam pri svojih namerah. Hvala.</p>
            </sp>
            <sp xml:id="SDZ1-Izredna-05-1994-03-17.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še kdo? Prosim, gospod Marjan Podobnik, izvolite.</p>
            </sp>
            <sp xml:id="SDZ1-Izredna-05-1994-03-17.sp58">
               <speaker>MARJAN PODOBNIK:</speaker>
               <p>Protestiram zaradi žalitve predgovornika.</p>
            </sp>
            <sp xml:id="SDZ1-Izredna-05-1994-03-17.sp59">
               <speaker>PODPREDSEDNIK DR. LEV KREFT:</speaker>
               <p>Se opravičujem, ampak ne podpiram polemike sedaj v tem trenutku. Sedaj je obrazložitev glasu gospod Podobnik.</p>
            </sp>
            <sp xml:id="SDZ1-Izredna-05-1994-03-17.sp60">
               <speaker>MARJAN PODOBNIK:</speaker>
               <p>Mislim, da je prav, da se poslanci vendarle začnete obnašati, da veste, da niste edini.</p>
            </sp>
            <sp xml:id="SDZ1-Izredna-05-1994-03-17.sp61">
               <speaker>PODPREDSEDNIK DR. LEV KREFT:</speaker>
               <p>Gospod Podobnik, gre za trenutek, ko gre za obrazložitev glasu. Protest je na mestu, ko bomo opravili glasovanje. Zato ker nisem, prosim. Obrazložite glas.</p>
            </sp>
            <sp xml:id="SDZ1-Izredna-05-1994-03-17.sp62">
               <speaker>MARJAN PODOBNIK:</speaker>
               <p>Mislim, gospod predsedujoči, da bi bilo prav res, da bi enaka merila uporabljali za vse, drugače je težko delati, če imamo vtis, da smo v neenakovredni situaciji.</p>
            </sp>
            <sp xml:id="SDZ1-Izredna-05-1994-03-17.sp63">
               <speaker>PODPREDSEDNIK DR. LEV KREFT:</speaker>
               <p>Za to pa nisem kriv.</p>
            </sp>
            <sp xml:id="SDZ1-Izredna-05-1994-03-17.sp64">
               <speaker>MARJAN PODOBNIK:</speaker>
               <p>Kar pa se tiče glasu, bi rekel to. Glasoval bom proti temu sklepu. Bil sem tudi v prvem sklicu Državnega zbora. Danes se maha s tem, kdo vse je odgovoren za tak način sanacije železarn, kot je bil sprejet, in za še marsikar drugega. S tem sklepom danes dajemo bianco podporo za vse tisto, kar je ostalo po dolgi včerajšnji razpravi tukaj  nerazčiščenega in te odgovornosti nočem nositi. Mi smo povedali, da podpiramo v pozitivnih prizadevanjih tako pogajalce, Vlado in druge. Nejasno nam je pa, zakaj ni bilo izraženega interesa, da se sporne zadeve razčistijo, pač pa se jih želi odmakniti. In s tem sklepom se bodo tiste stvari, ki so ostale odprte, odmaknile in ne razčistile. Za to pač nosijo odgovornost tisti, ki boste glasovali, da se te zadeve odmaknejo, ne pa razčistijo. Za to ne bom glasoval. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Da, gospod Janez Kopač, izvolite.</p>
            </sp>
            <sp xml:id="SDZ1-Izredna-05-1994-03-17.sp66">
               <speaker>JANEZ KOPAČ:</speaker>
               <p>Hvala lepa. Želel bi predvsem pojasniti, da je osnovna srž, poleg vrste drugih reči, ampak mislim, da je glavna zadeva v teh sklepih Vlade s tema datumoma, kar si seveda lahko preberete, ali kar je razvidno iz gradiv, je odprtje fiduciarnega računa. Potrditev te poteze oziroma zavrnitev te poteze, kot izhaja iz negativnega glasovanja, kot bi izhajalo iz negativnega glasovanja za to stališče, pomeni prekinitev pogajanj. To bi rad samo pojasnil, zaradi tega ker navsezadnje je pa tudi gospod Podobnik rekel, da je za nadaljevanje pogajanj. Seveda sem za to stališče oziroma za predlagani sklep, ker podpiram nadaljevanje pogajanj. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Janez Podobnik.</p>
            </sp>
            <sp xml:id="SDZ1-Izredna-05-1994-03-17.sp68">
               <speaker>JANEZ PODOBNIK:</speaker>
               <p>Spoštovani predsedujoči, glasoval bom proti temu sklepu. Hkrati pa protestiram, kajti predgovornik ni niti obrazložil svojega glasu, ampak je polimiziral. To po poslovniku ni dovoljeno. Zakaj ga niste opozoril?</p>
            </sp>
            <sp xml:id="SDZ1-Izredna-05-1994-03-17.sp69">
               <speaker>PODPREDSEDNIK DR. LEV KREFT:</speaker>
               <p>Spoštovani gospodje protestanti! Moram vam sporočiti, da bom vse svoje ukrepe razložil po opravljenem glasovanju. Zdaj je na mestu obrazložitev glasu. Več jih je protestiralo. Nobenemu od teh nisem odgovoril.</p>
            </sp>
            <sp xml:id="SDZ1-Izredna-05-1994-03-17.sp70">
               <speaker>JANEZ PODOBNIK:</speaker>
               <p>Gospod podpredsednik me je žalil, da sem protestant. To je žalitev, ki si je podpredsednik ne sme kot podpredsednik Državnega zbora dovoliti. Velika žalitev za mene kot poslanca. Protestiram na to.</p>
            </sp>
            <sp xml:id="SDZ1-Izredna-05-1994-03-17.sp71">
               <speaker>PODPREDSEDNIK DR. LEV KREFT:</speaker>
               <p>Glede na to, da ste užaljeni, se vam opravičujem. Prosim, da pri vseh teh protestih upoštevate, da ko gre za obrazložitev glasu, je namen poslovnika, da si obrazložitve glasu sledijo druga za drugo in da to seveda ne prekinja glasovalnega postopka z ničemer. Povzročili ste s protesti, da se prekinja glasovalni postopek, ki se začne z ugotavljanjem prisotnosti v dvorani. Pojasnjevanje postopka sledi potem, ko je glasovalni postopek opravljen. Tudi sam bom po opravljenem glasovalnem postopku obrazložil, koga sem prekinil, koga nisem in zakaj. Ne pa med samim glasovalnim postopkom. Namen obrazložitev glasu je, da so del glasovalnega postopka, ne pa razprava pred njim. Zdaj zaključujem to razpravo in sprašujem, če želi še kdo obrazložiti svoj glas. Gospod dr. Franc Zagožen. Ne more proceduralno, to sem ravnokar obrazložil, gospod Franc Zagožen. Samo obrazložitev glasu, ni proceduralno. Ne dajem vam besede, če ne boste obrazložili svojega glasu.</p>
            </sp>
            <sp xml:id="SDZ1-Izredna-05-1994-03-17.sp72">
               <speaker>DR. FRANC ZAGOŽEN:</speaker>
               <p>Proceduralno je vedno mogoče.</p>
            </sp>
            <sp xml:id="SDZ1-Izredna-05-1994-03-17.sp73">
               <speaker>PODPREDSEDNIK DR. LEV KREFT:</speaker>
               <p>Gospod Zagožen, opominjam vas, da nimate besede za proceduralna vprašanja. Proceduralna vprašanja pridejo na vrsto po opravljenem glasovanju. Med obrazložitvami glasov ni proceduralnih pobud in vprašanj.</p>
            </sp>
            <sp xml:id="SDZ1-Izredna-05-1994-03-17.sp74">
               <speaker>DR. FRANC ZAGOŽEN:</speaker>
               <p>Potem takoj po tem glasovanju.</p>
            </sp>
            <sp xml:id="SDZ1-Izredna-05-1994-03-17.sp75">
               <speaker>PODPREDSEDNIK DR. LEV KREFT:</speaker>
               <p>Prosim. Želi še kdo obrazložiti svoj glas? Ugotavljam, da nihče in prosim, da ponovno ugotovimo sklepčnost. Glasujemo o točki 4. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da smo ta sklep sprejeli.</p>
               <p>Če dovolite, bi obrazložil, zakaj nisem prekinil gospoda Lavrinca, medtem ko sem res, priznam, prekinil prej obrazložitev gospoda Marjana Podobnika. Zato, ker sem menil, da gospod Lavrinc ni polemiziral z govorniki, ki so obrazlagali svoj glas pred njim. Samo to je polemika, ki pri obrazložitvah glasu ne pride v poštev. To je moj razlog.</p>
               <p>Prosim, želi kdo oporekati?</p>
               <p>Gospod dr. Franc Zagožen, prosim.</p>
            </sp>
            <sp xml:id="SDZ1-Izredna-05-1994-03-17.sp76">
               <speaker>DR. FRANC ZAGOŽEN:</speaker>
               <p>Spoštovani zbor! Menim, da se dogaja prav to, pred čemer je prej svaril gospod Peršak. Politična kultura je v tem zboru padla na parket. Mislim, da se to pot gre večina politični linč proti manjšini in zahtevam od predsedujočega, da tega ne dovoljuje in da se drži poslovnika. Če ne, ne bomo sodelovali. Ne, na takih sejah ne mislimo sodelovati. Hvala.</p>
            </sp>
            <sp xml:id="SDZ1-Izredna-05-1994-03-17.sp77">
               <speaker>PODPREDSEDNIK DR. LEV KREFT:</speaker>
               <p>Ponavljam najprej in ne bo nobene razprave o tem več, ker tako odreja poslovnik. Gospoda Lavrinca - pojasnjujem - nisem prekinil, ker ni polemiziral s tistimi, ki so pred njim obrazložili svoj glas. Prekinil sem pa kasnejše govorce zaradi tega, ker so polemizirali z gospodom Lavrincem in dajali proceduralne pobude med obrazložitvami glasu. Glede na to, da je gospod dr. Franc Zagožen ugovarjal temu mojemu postopku, dajem v skladu s 70. členom poslovnika ta moj postopek na glasovanje Državnemu zboru. 70. člen poslovnika pravi: "Poslancu, ki želi govoriti o kršitvi poslovnika ali o kršitvi dnevnega reda, da predsedujoči besedo takoj, ko jo zahteva. Govor tega poslanca ne sme trajati več kot 5 minut. Predsedujoči da po tem govoru pojasnilo glede kršitve poslovnika ali dnevnega reda. Če poslanec ni zadovoljen s pojasnilom, odloči Državni zbor o vprašanju brez razprave." Dajem torej svoj postopek v skladu s poslovnikom na glasovanje Državnemu zboru.</p>
               <p>Ni proceduralnih pobud, dokler tega glasovanja ne končamo. Ugotovimo sklepčnost! <stage>(44 prisotnih.)</stage> Državni zbor ta trenutek ni sklepčen. Oprostite, ampak res vam ne morem vsakič pojasniti, da poslovnik jasno določa, da se o proceduralnem vprašanju glasuje brez razprave, potem se pa glasuje šele o naslednjem proceduralnem vprašanju.</p>
               <p>Prosim, da ugotovimo sklepčnost za glasovanje o pojasnilu predsedujočega. Ugotovimo sklepčnost! <stage>(45 prisotnih.)</stage> Ugotavljam, da Državni zbor ponovno ni sklepčen in prekinjam sejo za 15 minut. Prosim, da se v tem času sestane kolegij.</p>
            </sp>
            <stage type="time">(Seja je bila prekinjena ob 16.00 uri in se je nadaljevala ob 16.46 uri.)</stage>
            <sp xml:id="SDZ1-Izredna-05-1994-03-17.sp78">
               <speaker>PODPREDSEDNIK DR. LEV KREFT:</speaker>
               <p>Ponovno prosim poslanke in poslance, zlasti tiste iz avle, če lahko vstopijo v dvorano, da bomo nadaljevali delo.</p>
               <p>Spoštovane kolegice poslanke, spoštovani kolegi poslanci! Nadaljujemo zasedanje na 5. izredni seji Državnega zbora. Ugotavljam, da niso bile dosežene okoliščine, ki jih opisuje zadnji stavek drugega odstavka 70. člena, ki se glasi: "Če poslanec ni zadovoljen s pojasnilom, odloči Državni zbor o vprašanju brez razprave." Zato prehajamo k razpravi in glasovanju o 5. točki stališč in sklepov.</p>
               <p>5. točka stališč in sklepov se glasi: "Državni zbor podpira dosedanja pogajalska izhodišča za pogajanja s tujimi upniki in ob tem poziva tuje upnike, da korektno ocenijo spremenjene okoliščine po razpadu SFRJ ter pripravljenost Slovenije, da kot eden od dolžnikov po NFA pogodbi dokončno uredi kreditna razmerja."  Želi o tem sklepu pred glasovanjem kdo razpravljati?</p>
               <p>Prosim, gospod Marijan Poljšak, izvolite.</p>
            </sp>
            <sp xml:id="SDZ1-Izredna-05-1994-03-17.sp79">
               <speaker>MARIJAN POLJŠAK:</speaker>
               <p>Gospod predsedujoči, pred nadaljevanjem seje niste ugotovili prisotnosti. To je ena stvar, pa to ni tako pomembno, ker vem, da nas je dovolj in bi se najbrž prijavili. Toda prijavil sem se za proceduralno, ker sem vam želel vrniti nekaj, kar se je tudi mene tikalo. Namreč, gospodu Podobniku ste rekli "protestant" in on se je razburjal za to. Za to se ne bi niti razburjal, vprašam pa vas, kako bi pa imenovali sebe in druge za "kontra"? Oprostite, ker pogrevam, ampak malo za šalo, malo zares.</p>
            </sp>
            <sp xml:id="SDZ1-Izredna-05-1994-03-17.sp80">
               <speaker>PODPREDSEDNIK DR. LEV KREFT:</speaker>
               <p>Gospod Poljšak, sem znan protestant.</p>
            </sp>
            <sp xml:id="SDZ1-Izredna-05-1994-03-17.sp81">
               <speaker>MARIJAN POLJŠAK:</speaker>
               <p>Vi niste protestant. Po mojem mišljenju ste ne samo vi, ampak tisti, ki z večino "razirajo" manjšino - v ruščini se reče večina "boljšoj" in tisti, ki z večino "razira" manjšino, je boljševik. Hvala.</p>
            </sp>
            <sp xml:id="SDZ1-Izredna-05-1994-03-17.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. <stage>(Smeh v dvorani.)</stage> To pojasnilo, ki sicer ni bilo proceduralno vprašanje, se tiče glasovanja o 1. členu statuta ruske Socialdemokratske stranke. Ampak o zgodovini v tem primeru ne bi razglabljali dalje, bolje, da jo ustvarjamo nadalje s sprejemanjem teh stališč in sklepov.</p>
               <p>Zahvaljujem pa se za pripombo, da moramo pri vsakem nadaljevanju ugotoviti prisotnost. Ugotovimo sklepčnost! <stage>(68 prisotnih.)</stage></p>
               <p>Ugotavljam, da je Državni zbor sklepčen in lahko odloča. Ponovno sprašujem, ali želi kdo besedo o 5. točki stališč in sklepov? Ugotavljam, da ne in jo dajem na glasovanje. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(Nihče.)</stage></p>
               <p>Hvala lepa.</p>
               <p>Smo pri 6. točki, ki se glasi: "Državni zbor zadolžuje Vlado Republike Slovenije, naj pred zaključkom pogajanj s Konzorcijem komercialnih bank Državnemu zboru predloži dokončni sporazum v predhodno potrditev." Želi kdo razpravljati o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo tudi 6. točko sprejeli.</p>
               <p>Smo pri 7. točki, ki se glasi: "Državni zbor zadolžuje Vlado Republike Slovenije, da Državni zbor redno, vsaj trimesečno obvešča o poteku pogajanj s Konzorcijem komercialnih bank in  Pariškim klubom." Želi kdo o tem sklepu razpravljati? Ugotavljam, da ne in ga dajem na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(66 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Točka 8.: "Državni zbor sprejema predhodno poročilo o delovanju Agencije Republike Slovenije za sanacijo bank in hranilnic v letu 1993". Na ta sklep je amandma vložil dr. Jože Pučnik s skupino poslancev. Amandma se glasi: 8. točka se črta v celoti. Želi kdo razpravljati o amandmaju in točki. Da, gospod Marjan Podobnik, prosim.</p>
            </sp>
            <sp xml:id="SDZ1-Izredna-05-1994-03-17.sp83">
               <speaker>MARJAN PODOBNIK:</speaker>
               <p>Spoštovani! Podpiram amandma, ki ga je za skupino poslancev dal gospod Pučnik, da se 8. točka črta. Poročilo o delovanju Agencije Republike Slovenije za sanacijo bank in hranilnic v letu 1993 je seveda po eni strani nepopolno, po drugi strani pa je bilo tudi v včerajšnji razpravi več kot jasno potrjeno, da obstajajo številne sporne zadeve, način, kako prihajajo preko Agencije za sanacijo bank v javni dolg nove in nove stvari, brez ustreznih kriterijev, brez ustreznih revizij. In konkretna vprašanja, ki so bila podana na druge državne institucije, in mislim, da je prav, da se o tej točki, torej o poročilu delovanja Agencije opravi celovita razprava, ugotovijo odprta vprašanja in na tej osnovni sprejme tisti del, ki bo po tej razpravi ocenjen kot korekten, ostale pomanjkljivosti pa, da se odpravijo.</p>
               <p>Torej, podpiram amandma gospoda Pučnika, da se 8. točka ne sprejme. Hvala.</p>
            </sp>
            <sp xml:id="SDZ1-Izredna-05-1994-03-17.sp84">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Nace Polajnar, potem še gospod Jožef Kopše.</p>
            </sp>
            <sp xml:id="SDZ1-Izredna-05-1994-03-17.sp85">
               <speaker>IGNAC POLAJNAR:</speaker>
               <p>Tega amandmaja ne bom podprl, spoštovane poslanke in poslanci, ker sem včeraj predvsem natančno poslušal vse poročevalce in poslušal sem jih tudi, ko so odgovarjali na zelo konkretna vprašanja. Niso seveda prodajali "megle", kot so zapisali v nekaterih časopisih, verjamem pa, da nekateri stvari niso razumeli, ker so nekatere stvari res bolj strokovne. Ampak prav razlaga direktorja Agencije za sanacijo bank je bila, po mojem prepričanju, dovolj preprosta, da jo je lahko razumel vsakdo v tem Državnem zboru, pa tudi marsikateri Slovenec. Kdor tega še ni razumel, bo lahko še poslušal, tudi poročila, ker jih bomo v tem Državnem zboru še obravnavali. Ni seveda to razlog, da ne bi tega poročila sprejeli. Mislim, da je bila stvar zelo dobro prikazana, tudi poročilo napisano, kot je lahko napisano za čas, v katerem ta Agencija deluje. Opozarjam tudi na to, za čas, v katerem ta Agencija deluje. Ta agencija ne deluje 10 let, ampak nekaj mesecev. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp86">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše, prosim.</p>
            </sp>
            <sp xml:id="SDZ1-Izredna-05-1994-03-17.sp87">
               <speaker>JOŽEF KOPŠE:</speaker>
               <p>Spoštovani podpredsednik, gospe in gospodje! Glasoval bom za ta amandma. Prav nasprotno, kot gospod Nace Polajnar pravi. Prav včeraj je bilo mnogo indicev, da je potrebno to poročilo pripraviti in to je tudi edina taka točka, kjer je bilo največ argumentov za to. Med drugim so v nadaljevanju pripravljeni sklepi v tem smislu, ki bodo tudi pokazali in potrdili to. Zato menimo, da se ta točka črta in podpiramo amandma.</p>
            </sp>
            <sp xml:id="SDZ1-Izredna-05-1994-03-17.sp88">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima besedo.</p>
            </sp>
            <sp xml:id="SDZ1-Izredna-05-1994-03-17.sp89">
               <speaker>ŽARKO PREGELJ:</speaker>
               <p>Spoštovani! Poročilo oziroma celo predhodno poročilo delovanja o Agenciji Republike Slovenije za sanacijo bank in hranilnic v letu 1993 ne sodi v naslov te teme, ki jo obravnavamo na tej seji. To je samostojna tematika. Samostojno poročilo in je vsekakor prav, da bi odbor, ki je matični za to problematiko, dal samostojno poročilo o delovanju agencije. Povezava sicer je bila v razpravi, nikakor pa ne taka, da bi sprejeli poleg sklepov, ki se v bistvu bolj nanašajo na pogajanja, ki se bodo nanašali na javni dolg, tudi tako okoli vogala še poročilo o delovanju agencije. Tukaj je pa res popolnoma kršena procedura, ki jo poslovnik za te namene predvideva.</p>
            </sp>
            <sp xml:id="SDZ1-Izredna-05-1994-03-17.sp90">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen. Ali imate repliko gospod Kopač? <stage>(Ne.)</stage> Gospod dr. Franc Zagožen.</p>
            </sp>
            <sp xml:id="SDZ1-Izredna-05-1994-03-17.sp91">
               <speaker>DR. FRANC ZAGOŽEN:</speaker>
               <p>Spoštovani zbor! Tudi jaz bom glasoval za amandma, in sicer zaradi tega, ker to poročilo ni bilo na dnevnem redu. To poročilo je bilo dano samo kot pripomoček. Zares, gospa Potočnikova, preberite dnevni red te seje, pa boste videli, da to poročilo ni bilo na dnevnem redu. Poleg tega gre za predhodno poročilo in obrazložitev amandmaja je taka. Državni zbor naj obravnava in sprejme le dokončno poročilo o delovanju Agencije Republike Slovenije in ne predhodnega, ker ne more biti popolno. Poleg tega ni na dnevnem redu. Hvala.</p>
            </sp>
            <sp xml:id="SDZ1-Izredna-05-1994-03-17.sp92">
               <speaker>PODPREDSEDNIK DR. LEV KREFT:</speaker>
               <p>Replika, gospod Polajnar. Da, prosim. Pa gospod Horvat tudi replika. Da.</p>
            </sp>
            <sp xml:id="SDZ1-Izredna-05-1994-03-17.sp93">
               <speaker>IGNAC POLAJNAR:</speaker>
               <p>Oprostite, gospod Zagožen, moj poslanski kolega. Če je tako, potem bi morali včeraj protestirati, da je direktor Agencije za sanacijo bank včeraj nastopil kot eden od treh poročevalcev. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp94">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač je prosil za repliko. Za njim pa še gospod Feri Horvat.</p>
            </sp>
            <sp xml:id="SDZ1-Izredna-05-1994-03-17.sp95">
               <speaker>JANEZ KOPAČ:</speaker>
               <p>Hvala lepa. Odbor je predlagal ta sklep, zato ker gre za poročilo, ki je sicer sestavni del gradiva ob tej točki, gradiva, ki ga je pripravila Vlada. Ima pa svojo specifiko. Vsekakor pa nikakor ni res, da bi poročilo o delovanju agencije ne imelo neposredne zveze s to točko. Mislim, da najbolj neposredno zvezo je povedal ali pa nakazal gospod Deželak, ko je rekel, da so v zadnjem kvartalu lanskega leta, to je treba povedati, mislim ponovno poudariti, ker mislim, da je bilo premalo slišano, torej izterjali za 40 milijonov mark slabih terjatev in da so vse terjatve reprogramirali in nobene odpisali. Torej, nič ne bo ušlo. In mislim, da se ta tematika zelo neposredno nanaša na točko dnevnega reda in da je zelo pomemben podatek o znižanju javnega dolga za 40 milijonov mark, treba je reči, v zelo kratkem času. Sicer pa, kakorkoli že, zaključno poročilo bo seveda iz agencije prišlo in takrat bo odbor pripravil samostojno točko in tudi Državni zbor bo sprejemal to kot zaključno poročilo. To pa je predhodno poročilo in kot takega ga je seveda tudi treba jemati. Seveda nasprotujem amandmaju, da se ta točka sklepov črta in podpiram predhodno poročilo. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp96">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Feri Horvat.</p>
            </sp>
            <sp xml:id="SDZ1-Izredna-05-1994-03-17.sp97">
               <speaker>FRANC (FERI) HORVAT:</speaker>
               <p>Moram reči, da z velikim začudenjem in zopet, žal, z določenim dvomom sprejemam to zahtevo, da bi se črtala ta točka. Kajti, če res gre, kar ste tolikokrat rekli predlagatelji vam in vsem nam za to, da pri javnem dolgu čimbolj jasno ugotovimo stanje, da ugotavljamo vzroke, pa celo krivdo, kjer je ta krivda očitna in kjer je to krivdo možno ugotoviti, in če nam gre res za to tudi, da javni dolg čimbolj zmanjšamo, potem se mi zdi absurdna trditev, da poročilo, kar pomeni potem tudi delo te agencije nima nobene zveze s tem javnim dolgom in z razčiščevanjem njegovih vzrokov in z zmanjševanjem. Narobe, morali bi zahtevati, da sprejmemo, da obravnavamo to predhodno poročilo, ker je dobrodošlo in je bilo zelo pomembno v tej celotni obravnavi in da potem dobimo tudi končno poročilo.</p>
            </sp>
            <sp xml:id="SDZ1-Izredna-05-1994-03-17.sp98">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Franc Zagožen, prosim.</p>
            </sp>
            <sp xml:id="SDZ1-Izredna-05-1994-03-17.sp99">
               <speaker>DR. FRANC ZAGOŽEN:</speaker>
               <p>Spoštovani! Nihče ni trdil, da to poročilo nima nobene zveze s tem, kar smo obravnavali in ki je bilo na dnevnem redu. Prav zaradi tega je bilo tudi predloženo kot pomožno gradivo. Nismo pa poročila posebej obravnavali niti ga ni posebej obravnaval noben odbor zato, da bi o tem dal poročilo Državnemu zboru in da bi o tem Državni zbor sklepal. Ne nam dajati v usta besede, ki jih nismo izrekli. Strinjam se, da je bilo to poročilo potrebno, potreben pripomoček. Ni pa stvar obravnave same te seje in sklepanja o tem.</p>
            </sp>
            <sp xml:id="SDZ1-Izredna-05-1994-03-17.sp100">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Najprej bomo glasovali o amandmaju: 8. točka se črta v celoti. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(45 poslancev.)</stage></p>
               <p>Ugotavljam, da amandmaja nismo sprejeli.</p>
               <p>Prehajamo h glasovanju o 8. točki. Dajem 8. točko stališč, da prosim. Gospod Žaro Pregelj bo obrazložil svoj glas.</p>
            </sp>
            <sp xml:id="SDZ1-Izredna-05-1994-03-17.sp101">
               <speaker>ŽARKO PREGELJ:</speaker>
               <p>Spoštovani! Prosim za poslovniško razlago, na podlagi katerega člena poslovnika bomo sedaj sprejeli ta sklep, s katerim bo v bistvu bo Državni zbor ugotovil, da se v celoti strinja s predlaganim poročilom, ki je kar zajeten dokument, ki se nanaša na vrsto specialnih zadev. Med njimi tudi na lastninske odnose. Sprašujem, kje so mnenja zainteresiranih delovnih teles? Kje je mnenje matičnega odbora, iz katerega bi bilo jasno razvidno, da tudi strokovno soglaša, ne pa zgolj pavšalno? Prosim za natančno poslovniško razlago tega akta. Ta sklep bo potem verjetno uporabljen kot: češ, zbor se je s tem strinjal. Menim, da tukaj resnično poslovniško grešimo in bodo zaradi tega lahko tudi nastopile neugodne posledice.</p>
            </sp>
            <sp xml:id="SDZ1-Izredna-05-1994-03-17.sp102">
               <speaker>PODPREDSEDNIK DR. LEV KREFT:</speaker>
               <p>Glede na to, da gre pri tej točki za druge akte Državnega zbora, ravnam v skladu s 129. členom, ki pravi, da: "drugih aktih, razen zakona, poslovnika in nacionalnega programa odloča Državni zbor praviloma na isti seji. Na tej seji se opravi hkrati tudi splošna razprava. Razprava in glasovanje o delih akta, kakor tudi razprava in glasovanje o aktu v celoti. Akt so stališča in sklepi.</p>
               <p>Državni zbor lahko sklene, da bo lahko obravnaval te akte v večfaznem postopku. Za sprejemljevalne in dopolnilne predloge k tem aktu se smiselno uporabljajo določbe, ki veljajo za odločanje o amandmajih k predlogu zakona." Za točko dnevnega reda je matično delovno telo predložilo te stališča in sklepe in to je akt, o katerem glasujemo in odločamo. Nobene podlage ni, da o tem, 8. sklepu, ali o katerem drugem ne bi mogli glasovati.</p>
               <p>Prosim, gospod Žaro Pregelj.</p>
            </sp>
            <sp xml:id="SDZ1-Izredna-05-1994-03-17.sp103">
               <speaker>ŽARKO PREGELJ:</speaker>
               <p>To je vsekakor res, gospod predsedujoči. Toda povejte mi točko dnevnega reda, imenovano predhodno poročilo o delu Agencije za sanacijo bank in hranilnic. Mora biti na dnevnem redu uvrščeno.</p>
            </sp>
            <sp xml:id="SDZ1-Izredna-05-1994-03-17.sp104">
               <speaker>PODPREDSEDNIK DR. LEV KREFT:</speaker>
               <p>Sedaj smo zopet tam, kjer smo bili pred pol ure. Šli bomo na 70. člen, ali je moja razlaga pravilna ali ni.</p>
               <p>Gospod Žaro Pregelj, ali ste ugovarjali moji razlagi? Ali dam svojo razlago na glasovanje?</p>
               <p>Gospod dr. Franc Zagožen.</p>
            </sp>
            <sp xml:id="SDZ1-Izredna-05-1994-03-17.sp105">
               <speaker>DR. FRANC ZAGOŽEN:</speaker>
               <p>Se opravičujem za vse te zaplete. Procuderalno moram prositi predsedujočega, da prebere dnevni red današnje seje. Hvala.</p>
            </sp>
            <sp xml:id="SDZ1-Izredna-05-1994-03-17.sp106">
               <speaker>PODPREDSEDNIK DR. LEV KREFT:</speaker>
               <p>Sprejeli smo predlog dnevnega reda, ki se glasi: Urejanje odnosov Republike Slovenije do Konzorcija komercialnih bank in problematika javnega dolga Republike Slovenije. Gradivo po alineah je: zahteva skupine 25 poslancev z dne 28.2.1994; gradivo gospoda Marjana Podobnika z dne 1.3.1994 s spremljajočo korespondenco; gradivo Vlade Republike Slovenije "Javni dolgo Republike Slovenije" in gradivo z oznako "poslovna skrivnost", ki je priloženo. Za gradivo, ki je navedeno v priloženem gradivu gospoda Podobnika in priloženih stališčih Demokratov, sem zaprosil - kot je povedal gospod predsednik Herman Rigelnik ob teh alineah o gradivu - Vlado Republike Slovenije z dopisoma z dne 2.3.1994 in 7.3.1994, ki ju prav tako prilagam. Gradivo vam bomo posredovali takoj, ko ga bomo prejeli. In potem smo posredovali gradivo, ki obsega dokumente, o katerih govori naslednji dopis, ki pa ima naslov "strogo zaupno" in ga ne smem med tem javnim delom seje javno prebrati; ste ga pa vsi prejeli in v njem je v alineah navedeno vse gradivo, ki ste ga prejeli. Vsekakor je dejstvo, da je med tem gradivom tudi gradivo o delovanju Agencije Republike Slovenije za sanacijo bank in hranilnic v letu 1993. In ravnam, kar se tiče stališč in sklepov, v skladu s členom, ki sem ga prebral. Če pa sprašujete, kako se je gradivo, o katerem govori ta sklep, pojavilo v Državnem zboru, mislim, da temu odgovarja vabilo in alinee, ki sem jih samo delno lahko prebral. Poleg tega pa mislim, da se tu seveda uveljavi - in tako je verjetno ravnal na tej osnovi sam odbor, matično delovno telo - lahko 273. člen poslovnika: "Po končani obravnavi poročila Vlade o njenem delu lahko Državni zbor sprejme stališče do dela Vlade ali do stanja na posameznem področju."</p>
               <p>Mislim, da je to dovolj, da sem upravičen - glede na to, da je matično delovno telo za to točko dnevnega reda predlagalo ta sklep - dati ta sklep na glasovanje. Ugovor temu sklepu seveda lahko pomeni glasovanje proti njemu, lahko pa pomeni tudi ugovor tej razlagi.</p>
               <p>Želi še kdo besedo? Prosim, gospod Žaro Pregelj, izvolite.</p>
            </sp>
            <sp xml:id="SDZ1-Izredna-05-1994-03-17.sp107">
               <speaker>ŽARKO PREGELJ:</speaker>
               <p>Spoštovani! Lahko bi glasovali o taki točki, če bi se glasila, da Državni zbor sprejema ali ugotovitve ali sklepe iz predhodnega poročila, ali kaj podobnega. Ne moremo pa sprejeti prehodnega poročila kot v bistvu samostojnega dokumenta, ki je bil zgolj del gradiva, ki je služilo kot pripomoček pri razpravi o javnem dolgu. In tukaj je razlika. Namreč, poročilo kot tako je samostojna celota, je samostojen dokument in ga ne moremo tlačiti v okviru neke druge točke. Vedno je dnevni red tako sestavljen, da je vsak dokument, ki ga sprejemamo, uvrščen na dnevni red. Tokrat je bila na dnevnem redu problematika, problematika kot je bila prej prebrana, in ne moremo v okviru te problematike sprejemati konkretnega dokumenta.</p>
               <p>Prosim, da smo tukaj korektni. Vi nas sicer lahko spet preglasujete, toda nekoč bo tudi mera polna in potem bomo uporabili tudi določena ustavna določila. Če pa to želite, če se želite po vsej sili vojskovati, se bomo pa vojskovali. Hvala.</p>
            </sp>
            <sp xml:id="SDZ1-Izredna-05-1994-03-17.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem 8. točko stališč in sklepov na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je ta točka sprejeta.</p>
               <p>Smo pri 9. točki: "Državni zbor zadolžuje Vlado Republike Slovenije, da nam predloži program javnega dolga ter upravljanje z njim." Želi kdo o tem sklepu razpravljati? Ugotavljam, da nihče. Dajem ta predlog sklepa, točko 9, na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Točka 10 se glasi: "Državni zbor nalaga Vladi Republike Slovenije, da opravi pregled oziroma revizijo obstoječih zakonov, ki se tičejo javnega dolga, ter predlaga spremembo le-teh v smeri znižanja javnega dolga." Želi kdo o tem kdo razpravljati? Ugotavljam, da nihče. Dajem ta predlog sklepa pod točko 10 na glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo to točko sprejeli.</p>
               <p>Točka 11 se glasi: "Državni zbor zadolžuje predsednika Državnega zbora, da na dnevni red seje zbora ne uvrsti nobenega zakona z večjimi finančnimi posledicami, dokler ni jasno razvidno, koliko bo prispeval k obsegu javnega dolga." Želi kdo o tem kdo razpravljati? Da prosim, gospod Marjan Podobnik in Franc Zagožen.</p>
            </sp>
            <sp xml:id="SDZ1-Izredna-05-1994-03-17.sp109">
               <speaker>MARJAN PODOBNIK:</speaker>
               <p>S tem sklepom, ko je bil tako predlagan, smo elegantno potrjevali javni dolg, ki je nastajal in nastaja na sporen način, brez ustrezne zakonske podlage. Intenca tega sklepa pa je lahko tudi ta, da se ne bi sprejelo zakona o popravi krivic, vprašanje jamstva Republike Slovenije za odškodninski sklad, kar izhaja neposredno iz že sprejetega zakona v tem zboru, zakona o denacionalizaciji. Mislim, da je treba vsaj toliko odgovorno ravnati, da če je sklep, da se ga preformulira v tem smislu, da se s tem ne bo negiralo že sprejete zakone v tem zboru.</p>
            </sp>
            <sp xml:id="SDZ1-Izredna-05-1994-03-17.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen.</p>
            </sp>
            <sp xml:id="SDZ1-Izredna-05-1994-03-17.sp111">
               <speaker>DR. FRANC ZAGOŽEN:</speaker>
               <p>Spoštovani zbor! Ne razumem predlagatelja, nisem bil na tisti seji, ko so se ti sklepi oblikovali; ta sklep ni samo v nasprotju s poslovnikom, ampak je protiustaven. Daje bianco menico predsedniku Državnega zbora, da odloča o tem, kdaj je jasno razvidno, koliko bo nek zakon prispeval k obsegu javnega dolga  in zboru pravzaprav jemlje zakonodajno oblast. Poslovnik je popolnoma jasen, kako prihajajo predlogi na dnevni red. Vsak ima pravico, da predlaga kakršen koli zakon. O tem, ali ga bo sprejel ali ga ne bo sprejel, ali ga bo spremenil, bo vendar odločal Državni zbor. Prosim vas, danes smo sprejeli že nekaj stvari in nekajkrat hudo kršili poslovnik. Ne moremo pa sprejeti sklepa, ki bi enostavno odpravil zakonodajno oblast v Sloveniji. Hvala.</p>
            </sp>
            <sp xml:id="SDZ1-Izredna-05-1994-03-17.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tej točki sklepov? Gospod Jožef Školč, izvolite.</p>
            </sp>
            <sp xml:id="SDZ1-Izredna-05-1994-03-17.sp113">
               <speaker>JOŽEF ŠKOLČ:</speaker>
               <p>Hvala lepa. Jaz bi sicer v skrbi za roko gospoda Podobnika moral glasovati za ta sklep. Ker, če v bistvu tega sklepa ne sprejmemo, potem bo roka, ki jo je gospod Podobnik včeraj tako mimogrede nastavil, vezano na rast javnega dolga, precej ogrožena. Menim pa, da bom glasoval vseeno proti temu sklepu, ker se mi zdi, da posega v tisto, kar poznamo tukaj kot poslovnik Državnega zbora in da je nemogoče z nekim sklepom v bistvu reči, da ne bomo razpravljali tudi o stvareh, ki imajo finančne posledice.</p>
            </sp>
            <sp xml:id="SDZ1-Izredna-05-1994-03-17.sp114">
               <speaker>PODPREDSEDNIK DR. LEV KREFT:</speaker>
               <p>Gospod Janez Kopač, izvolite.</p>
            </sp>
            <sp xml:id="SDZ1-Izredna-05-1994-03-17.sp115">
               <speaker>JANEZ KOPAČ:</speaker>
               <p>Hvala lepa. Predlog sklepa je nastal na podlagi razprave na odboru in je zelo jasen. Govori samo o tem, da se mora predsednik Državnega zbora vedno strogo držati poslovnika. Zgodilo se je že, da - ker veste da mora vsak zakon imeti tudi poglavje finančne posledice - je bilo to poglavje s strani različnih predlagateljev, tako posameznih poslancev kot samostojnih predlagateljev in celo včasih Vlade, površno napisano. Menim, da bi morali s takim sklepom predsednika Državnega zbora zadolžiti, da se zelo strogo drži poslovnika glede tega. Seveda pa je potem, če bo v njem to jasno določeno, koliko prispeva k javnemu dolgu, in da je, recimo, tega veliko, se to uvrsti na dnevni red. Državni zbor se bo pa odločil ali bo to sprejel ali ne. Upam, da bo takrat gospod Podobnik zelo proti.</p>
               <p>Sicer pa menim, da ta sklep pravzaprav ni nič drugega kot poskus preprečevanja prakse, ki se je v tem Državnem zboru sem in tja tudi že zgodila.</p>
            </sp>
            <sp xml:id="SDZ1-Izredna-05-1994-03-17.sp116">
               <speaker>PODPREDSEDNIK DR. LEV KREFT:</speaker>
               <p>Dr. Zagožen ima repliko, prosim. Da, gospod Henigman.</p>
            </sp>
            <sp xml:id="SDZ1-Izredna-05-1994-03-17.sp117">
               <speaker>DR. FRANC ZAGOŽEN:</speaker>
               <p>Spoštovani zbor! Sicer lahko toleriram fanatizem gospoda Kopača, ampak poslovnik je zelo jasen, kako mora biti opremljen predlog zakona. Med drugim seveda mora prikazovati tudi finančne posledice. Tega se mora predsednik Državnega zbora tudi držati, da zakon, ki nima prikazanih finančnih posledic, ni predložen v obliki, ki bi zadovoljevala zahtevam poslovnika in ne more na dnevni red. Ampak tu ne govori o finančnih posledicah nekega zakona, ampak o razvidnosti o tem, v kolikšnem obsegu bo prispeval k javnemu dolgu. To pa je najbrž nekaj drugega kot finančna posledica zakona.</p>
            </sp>
            <sp xml:id="SDZ1-Izredna-05-1994-03-17.sp118">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj je prej zaprosil za repliko, potem pa gospod Benjamin Henigman pa še gospod Janez Podobnik.</p>
               <p>Predvidevam, da gre v vseh primerih za replike.</p>
            </sp>
            <sp xml:id="SDZ1-Izredna-05-1994-03-17.sp119">
               <speaker>ŽARKO PREGELJ:</speaker>
               <p>Spoštovani! Repliciram na izvajanje gospoda Kopača, ki omenja sicer čisto drug razlog za tak sklep, in sicer 178. člen poslovnika, ki jasno opredeljuje, da v kolikor zakon vsebuje določbe, ki zahtevajo finančna sredstva iz državnega proračuna, dodeli predsednik Državnega zbora, da tak zakon obravnavajo tudi delovna telesa, ki so pristojna za finančna vprašanja. Jasno je, da to delavno telo lahko opozori potem predsednika ali pa lahko opozori poslance, da so finančne opredelitve v vložitvi zakona nepopolne, pomanjkljive, premajhne ali kaj podobnega. Predsednik Državnega zbora pa mora zgolj ugotoviti, ali je predlagatelj nakazal, kakšne bodo finančne posledice tega zakona za državni proračun, ali ne. Ne more se pa poglabljati v višino teh finančnih posledic. To ni njegova pristojnost. Odbor, ki se ukvarja s finančnimi zadevami, pa ima to pristojnost, da opozori, da so te posledice za državni proračun prevelike ali premajhne, neprimerne ali kaj podobnega.</p>
               <p>Ta sklep, ki pa je sedaj predlagan, pa ima v resnici drugo intencijo. Avtomatično naj bi se izločali zakoni iz procedure, ki bi imeli večji finančni vpliv na javni dolg. Toda prosim, povejte mi, kolikšen je ta večji vpliv. Kje je meja? Včeraj smo ugotavljali, da je ves naš javni dolg v resnici proceduralno premajhen v primerjavi z zahodnimi državami. V resnici je za nas velik, kajti mi ne moremo gledati samo procentualno. Dejanska velikost sredstev je pomembna. Menim, da tak sklep nikakor ne more biti sprejet po nobeni, ne po poslovniški niti po vsebinski logiki.</p>
            </sp>
            <sp xml:id="SDZ1-Izredna-05-1994-03-17.sp120">
               <speaker>PODPREDSEDNIK DR. LEV KREFT:</speaker>
               <p>Gospod Henigman, prosim. Po tem pa še gospod Janez Podobnik.</p>
            </sp>
            <sp xml:id="SDZ1-Izredna-05-1994-03-17.sp121">
               <speaker>BENJAMIN HENIGMAN:</speaker>
               <p>Hvala za besedo. Če bo prišlo do glasovanja o tem sklepu, bom proti. Zato, ker menim, da se mora predsednik Državnega zbora tako in tako držati poslovnika in v skladu s poslovnikom predlagati oziroma uvrščati točke na dnevni red. Sklep tudi ni ekspliciten, če govori o večjih finančnih posledicah. Nikjer ne piše, kakšne so te finančne posledice. Kar se pa tiče javnega dolga, pa tudi nikjer ne piše in tudi logika ekonomije ni v tem, da ne bi več povzročali povečanja javnega dolga. Če se Državni zbor odloči, lahko tudi povečuje javni dolg, saj ni nobena krivica oziroma nobena ne vem kakšna napaka imeti, bom rekel, kontrolirani javni dolg, pa tudi, če je relativno večji. Predlagal pa bi, če je možno, da o tem sklepu sploh ne glasujemo, ker to tudi posega v zaupanje in v integriteto predsednika in Državnega zbora. Hvala.</p>
            </sp>
            <sp xml:id="SDZ1-Izredna-05-1994-03-17.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Za njim je prosil gospod dr. Leo Šešerko.</p>
            </sp>
            <sp xml:id="SDZ1-Izredna-05-1994-03-17.sp123">
               <speaker>JANEZ PODOBNIK:</speaker>
               <p>Hvala za besedo! Ne bom podprl tega sklepa, ker je v nasprotju z našim poslovnikom. Bi pa pritrdil razpravi gospoda Henigmana, da v naših razpravah do sedaj skoraj nič ni bilo povedano o tem, da je javni dolg interes države. Mi smo pred nekaj minutami sprejeli sklep in smo potrdili javni dolg, ki ni v interesu države. In še nekaj. Danes kar ves dan zvonijo telefoni tudi v našem poslanskem klubu, po mojem tudi po vaših klubih. Ljudje pravijo, da vas lepo prosijo, da povejmo javno, koliko je javni dolg. Niti v nobenem javnem časopisu ne piše, niti predstavniki Vlade niso povedali točne številke. Ljudje pa želijo izvedeti točno številko slovenskega javnega dolga. Pa bi lepo prosil predstavnike Vlade, da vendarle sedaj to povedo, tudi v dobro, da bodo ljudje pač to vedeli. Številka, koliko to znese. Hvala.</p>
            </sp>
            <sp xml:id="SDZ1-Izredna-05-1994-03-17.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Leo Šešerko ima besedo.</p>
            </sp>
            <sp xml:id="SDZ1-Izredna-05-1994-03-17.sp125">
               <speaker>DR. LEO ŠEŠERKO:</speaker>
               <p>Spoštovani podpredsednik! Spoštovani zbor! Menim tudi, da ni smiselno sprejeti tega sklepa, moramo pa o njem glasovati tako, kot smo glasovali o drugih. In sicer zato ne, ker, če bi ga sprejeli, bi to pomenilo približno isto, kot če bi sprejeli splošen sklep, da je treba zakone v Republiki Slovenije spoštovati. To bi bil čisto preprost pleonazem.</p>
            </sp>
            <sp xml:id="SDZ1-Izredna-05-1994-03-17.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem 11. točko stališč in sklepov na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(48 poslancev.)</stage></p>
               <p>Ugotavljam, da 11. točka ni sprejeta.</p>
               <p>12. točka: "Državni zbor zadolžuje Vlado Republike Slovenije, da redno trimesečno objavlja podatke o obsegu javnega dolga." Želi kdo o tem sklepu razpravljati. Ugotavljam, da ne in ga dajem na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Točka 13. na 4., naslednji strani: "Državni zbor zadolžuje Vlado Republike Slovenije, da do konca leta 1994 izdela metodologijo za izračun javnega dolga v širšem smislu". Želi kdo o tem sklepu razpravljati? Ugotavljam, da ne in ga dajem na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo ta sklep sprejeli.</p>
               <p>S tem smo končali glasovanje o stališčih in sklepih, kot jih je predložilo matično delovno telo. Prehajamo h glasovanju o dodatnih sklepih, ki so bili predloženi in vam tudi že - kolikor vem - razmnoženi razdeljeni na klop.</p>
               <p>Najprej bomo glasovali o predlogu dodatnih sklepov skupine poslancev, v imenu predlagateljev jih je podpisal gospod Marjan Podobnik. Gre za gradivo na dveh straneh z 8 točkami sklepov. O vsaki teh točk bomo glasovali posebej. Opozarjam vas, da so s prvo podpisanim gospodom Janezom Kopačem bili vloženi amandmaji k temu gradivu, in sicer dva amandmaja k 2. in 4. točki, o katerih bomo glasovali, ko pridemo do teh točk.</p>
               <p>Najprej bomo začeli s 1. točko tega gradiva dodatnih sklepov, ki se glasi: "Gradivo, ki ga je predložila Vlada, je nepopolno in enostransko prikazuje problematiko javnega dolga, ki ga bodo odplačevale sedanje in prihodnje generacije slovenskih državljanov davkoplačevalcev. Gradivo ne vsebuje opisa nastanka javnega dolga, niti ne omenja odgovornosti tistih struktur in posameznikov, ki so Slovenijo v preteklosti močno zadolžili." Želi kdo pred glasovanjem razpravljati o tem predlogu sklepa? Prosim, gospod Marjan Podobnik, izvolite.</p>
            </sp>
            <sp xml:id="SDZ1-Izredna-05-1994-03-17.sp127">
               <speaker>MARJAN PODOBNIK:</speaker>
               <p>Podprl bom ta predlog dodatnega sklepa. Rad bi povedal, da smo sedaj v odmoru spregovorili nekaj besed s predstavniki Vlade, banke in mislim, da je bil argument, češ, da je to nepopolno gradivo, zato, ker tudi ni bilo jasno pojasnjeno, kaj zahtevamo od Vlade v zvezi s tem gradivom, ki nosi naslov "Slovenski javni dolg". Mislim, da je prav, da se stvar podpre, mislim, da bi bilo tudi prav, da bi v razpravi pojasnili predstavniki Vlade, zakaj je gradivo tako in ni celovito.</p>
               <p>Mislim, da je bil eden od argumentov tudi, da je šlo za prevelik obseg gradiva, ki bi ga bilo možno v kratkem času zožiti na stvar, ki bi jo poslali v parlament. V vsakem primeru mislim, da je prav, da se odpre predlog, da se z dopolnjenim gradivom seznani Državni zbor in omogoči celovito razpravo in ustrezne sklepe o tej tematiki. Hvala.</p>
            </sp>
            <sp xml:id="SDZ1-Izredna-05-1994-03-17.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem sklepu? Ugotavljam, da ne in ga dajem na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da ta sklep ni sprejet.</p>
               <p>Imamo sklep pod točko 2 in k njemu tudi amandma. Najprej bom prebral točko 2, potem amandma: "V roku enega tedna naj Vlada gradivo dopolni s poročilom in popolno dokumentacijo o preimenovanju samostojnih bank v verigi Ljubljanske banke v Zagrebu, Sarajevu in Skopju v podružnice Ljubljanske banke. S to odločitvijo upravnega odbora Ljubljanske banke, ki je bila sprejeta tik pred sprejemanjem najpomembnejših aktov o osamosvajanju Slovenije in v času, ko je bilo razpad Jugoslavije možno realno predvidevati, je na ramena slovenskih davkoplačevalcev verjetno več kot 100 milijard tolarjev. Ker je po vsej verjetnosti tej odločitvi botroval politični namen, da se predsedujoča osamosvojitev Slovenije na vsak način naredi oziroma prikaže kot ekonomsko neupravičena - verjetno gre za predstoječo osamosvojitev Slovenije; dovolite, da tako preberem - oziroma prikaže kot ekonomsko neupravičeno, predrago dejanje, naj Vlada v dokumentacijo obvezno priloži tudi seznam članov in ime predsednika upravnega odbora ter drugih vodilnih delavcev Ljubljanske banke v času, ko se je ta katastrofalna odločitev sprejemala."</p>
               <p>Amandma k 2. točki, ki ga je dal prvo podpisani gospod Janez Kopač s svojimi poslanci, se glasi: druga točka se spremeni tako, da se glasi: "V roku 14 dni naj Vlada gradiva dopolni s poročilom in popolno dokumentacijo o preimenovanju samostojnih bank v verigi LJubljanske banke v Zagrebu, Sarajevu in Skopju v podružnice Ljubljanske banke." To se pravi, če sprejmemo ta amandma smo celotno točko spremenili.</p>
               <p>Dajem v obravnavo pred glasovanjem ta amandma in 2. točko stališč in sklepov. Želi kdo besedo? Ugotavljam, da ne in prehajamo h glasovanju. Najprej bomo glasovali o predloženem amandmaju. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da smo amandma sprejeli.</p>
               <p>S tem smo sprejeli tudi celotno besedilo 2. točke v novi dikciji.</p>
               <p>Smo pri točki 3, ki se glasi: "Komisija za volitve, imenovanja in administrativne zadeve naj do naslednje seje Državnega zbora predloži v imenovanje predlog članov posebne komisije, sestavljene iz predstavnikov vseh strank in poslanskih skupin, ki se bo ukvarjala s problematiko javnega dolga. Naloge komisije bodo predvsem:</p>
               <p>a) Priprava javnega razpisa za najem mednarodno priznane, uveljavljene in kompetenčne tuje finančne revizijske hiše, ki bo izvedla revizijo najpomembnejših postavk v javnem dolgu, revizijo poslovanja največjih dolžnikov - izgubarjev v času najemanja dolgov pri domačih in tujih bankah. Ugotovila bo, koliko denarja, vsebovanega v javnem dolgu, je bilo nezakonito odlitega v tujino ali v privatna podjetja nekdanjih vodilnih ljudi in njihovih sorodnikov ter predlagala ustrezne ukrepe za povrnitev vsaj dela ukradenega slovenskega kapitala.</p>
               <p>b) Izbor revizijske hiše po končanem natečaju.</p>
               <p>c) Spremljanje dela revizijske hiše in predlaganje potrebnih vmesnih in končnih odločitev Državnemu zboru za nemoten potek revizije in ukrepov, sprejetih na podlagi njenih rezultatov."</p>
               <p>To točko dodatnih stališč dajem v razpravo. Želi kdo besedo? Ugotavljam, da ne in ga dajem na glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da tega sklepa nismo sprejeli.</p>
               <p>Smo pri točki 4, na katero imamo tudi amandma. Najprej točko 4, ki se glasi: "Vlada naj gradivo v roku enega tedna dopolni s poročilom o kazenskih in drugih postopkih, ki so bili sproženi pred pristojnimi organi po opravljenih inšpekcijskih in kriminalističnih pregledih v bankah, ki so v sanaciji in njihovih nekdanjih največjih dolžnikih izgubarjih."</p>
               <p>Amandma, s prvo podpisanim gospodom Janezom Kopačem pa se glasi: besede "enega tedna" se nadomestijo z besedami "enega meseca". Dajem v obravnavo amandma in 4. točko. Želi kdo besedo? Da, gospod Ignac Polajnar, izvolite.</p>
            </sp>
            <sp xml:id="SDZ1-Izredna-05-1994-03-17.sp129">
               <speaker>IGNAC POLAJNAR:</speaker>
               <p>Hvala lepa gospod predsedujoči, spoštovane poslanke in poslanci! Sem za ta sklep, ampak s tem dodatkom. Naj bo to mesec dni, ker nisem prepričan, da lahko v tednu dni dobimo tiste podatke, ki bi jih tu morali dobiti. Mi smo zares zelo zainteresirani, da se to tudi tukaj v Državnem zboru vendarle predstavi, da sploh vidimo, koliko je teh zadev, ki že tečejo, in da tudi ugotovimo, ali so že vse zadeve, ki jih je treba enkrat odviti, ali je morda še kaj, kar bi bilo treba tudi še začeti. Zato mislim, da je to zelo dobro, ampak vendar mislim, da mesec dni ne bo nič preveč, prav zaradi tega, da bo stvar temeljito pripravljena. Če nam je za to, da res dobimo tukaj temeljito sliko tega, kar se je zdaj že dogajalo. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp130">
               <speaker>PODPREDSEDNIK DR. LEV KREFT:</speaker>
               <p>Še kdo želi besedo? Ugotavljam, da ne in dajem na glasovanje seveda najprej amandma. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Dajem tako spremenjeno 4. točko na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo 4. točko skupaj z amandmajem sprejeli.</p>
               <p>Točka 5. se glasi: "Državni zbor zahteva, da se dosledno spoštuje ustavni zakon, ki nas obvezuje na razmejitev dejanskih tujih terjatev od "insajderskih" terjatev ZRJ. Ustavni zakon nam hkrati nalaga ovrednotiti in uveljaviti terjatve tako do skupnega premoženja ZRJ kot tudi regresno pravico do tistih subjektov v ZRJ, katerih dolgovi so bili poplačani s slovenskim denarjem."</p>
               <p>Želi kdo besedo o tem sklepu? Prosim, gospod dr. Dimitrij Rupel.</p>
            </sp>
            <sp xml:id="SDZ1-Izredna-05-1994-03-17.sp131">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! V 5. točki imamo zanimivo inovacijo, namreč predlagatelj predlaga, da bi verjetno ta naš organ imenovali izbor namesto zbor, Državni izbor. Predlagam, da bi ali glasovali o tej spremembi našega imena ali pa popravili besedilo.</p>
            </sp>
            <sp xml:id="SDZ1-Izredna-05-1994-03-17.sp132">
               <speaker>PODPREDSEDNIK DR. LEV KREFT:</speaker>
               <p>Gospod dr. Rupel, če ste pazljivo poslušali in sem besedilo prebral brez te inovacije v prepričanju, da gre za čisto navadno tipkarsko napako. Če mislite, da gre za kaj več kot to, lahko seveda res ponovite predlog, da glasujemo o tem.</p>
               <p>Želi še kdo besedo o tem? Glede na to, da nihče ne želi razpravljati, dajem 5. točko sklepov na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da te točke nismo sprejeli.</p>
               <p>Gremo k 6. točki, ki se glasi: "Glede na razhajanja v bistvenih elementih pogajanja, kar je razvidno iz dokumentacije o pogajanju, Državni zbor zahteva od Vlade Republike Slovenije, da ta pooblaščena pogajalska skupina zahteva od konzorcija bank, da nam omogoči vpogled v originalno dokumentacijo, vključno z dokumentacijo o transakcijah, ki bodo indentificirale današnje lastnike terjatev in resnične porabnike danega denarja. Če v tej smeri vodena pogajanja v razumnem času ne bodo pripeljala do potrebnih dokumentov, bo Republika Slovenija prisiljena iskati rešitve z mednarodno arbitražo."</p>
               <p>Želi kdo besedo o tem predlogu dodatnega sklepa? Ugotavljam, da ne in ga dajem na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(38 poslancev.)</stage></p>
               <p>Ugotavljam, da te točke sklepov nismo sprejeli.</p>
               <p>Točka 7: "Osebe, ki so po svojih položajih v vladnih in upravnih organih SFRJ, imele pooblastila, ki so jim omogočala aktivno vlogo pri transferih jugodolgov, ne smejo imeti večine v pogajalski skupini." Želi kdo razpravljati o tej točki predloženih dodatnih sklepov? Ugotavljam, da ne in jo dajem na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da 7 točka ni bila sprejeta.</p>
               <p>Točka 8: "Ker nas ustavni zakon v svojem 11. členu zavezuje prevzemati le tiste obveznosti, katerih koristniki so pravne osebe s sedežem na ozemlju Republike Slovenije, smo dolžni identificirati, kateri krediti so bili v resnici porabljeni v Sloveniji. Zato je treba opraviti revizijo poslovnih izkazov odgovarjajočih slovenskih pravnih subjektov". Želi kdo o tem predlogu sklepa razpravljati? Ugotavljam, da nihče in ga dajem na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da tega sklepa nismo sprejeli.</p>
               <p>Nadaljujemo glasovanje o predlogih dodatnih sklepov.</p>
               <p>Naslednji po vrstnem redu je predlog dodatnega sklepa, ki so ga predlagali gospodje: Janez Kopač, Jože Lenič in Zoran Thaler. Prejeli ste ga v pisni obliki, besedilo se glasi: Predlagamo, da Državni zbor sprejme sklep, ki se glasi: "Višina javnega dolga mora biti prikazana na zaslonu, ki je pritrjen na zgradbi Državnega zbora ali v njegovi okolici, vendar ne dlje kot 50 metrov od zgradbe. Površina zaslona ne sme biti manjša od 10 kvadratnih metrov. Zaslon mora biti dobro viden po dnevi in po noči.</p>
               <p>Za postavitev in vzdrževanje zaslona ter za prikazovanj zneska sprememb javnega dolga je odgovoren generalni sekretar Državnega zbora Republike Slovenije. Generalni sekretar je dolžan postaviti zaslon do sprejetja proračuna za leto 1994.</p>
               <p>Na zaslonu mora biti izkazan javni dolg v ožjem smislu v odstotkih od bruto domačega proizvoda po zadnjih znanih podatkih in njegovo naraščanje v nominalnem znesku vsako sekundo.</p>
               <p>Na zaslonu mora biti od 1.1.1995 dalje izkazan tudi javni dolg v širšem smislu. Za javni dolg v ožjem smislu se šteje vsota obveznosti proračuna Republike Slovenije do domačih in tujih upnikov.</p>
               <p>Za javni dolg v širšem smislu se šteje vsota obveznosti javnega sektorja in obveznosti posebnega sektorja, za katere jamči država do domačih in tujih upnikov.</p>
               <p>Podrobnejša navodila o načinu izračunavanja višine javnega dolga izda minister, pristojen za finance v soglasju z Banko Slovenije.</p>
               <p>Vlada Republike Slovenije je dolžna na predlog ministra, pristojnega za finance, do prvega dne v mesecu vsako trimesečje Državnemu zboru predložiti spremembe v višini javnega dolga.</p>
               <p>Minister, pristojen za finance, je dolžan v treh dneh po sprejetju vsakega zakona v Državnem zboru, ki spreminja višino javnega dolga, predsedniku Državnega zbora sporočiti spremembo v višini javnega dolga, ki je posledica sprejetja zakona.</p>
               <p>Generalni sekretar Državnega zbora Republike Slovenije je dolžan v roku 24 ur po prejemu podatka iz prejšnjega odstavka tega člena vnesti spremembo na zaslon.</p>
               <p>Ta sklep stopi v veljavo z dnem sprejetja proračuna za leto 1994." Želi kdo razpravljati o tem predlogu dodatnega sklepa. Gospod Tone Partljič, gospod Kociper in potem gospod Kopše, pa gospod Žarko Pregelj.</p>
            </sp>
            <sp xml:id="SDZ1-Izredna-05-1994-03-17.sp133">
               <speaker>TONE PARTLJIČ:</speaker>
               <p>Presenečen sem sicer, ko sem slišal, od kod je prišel ta predlog. Zato mi tudi ni jasno, zakaj. Strinjal bi se, če bi stroške za to, pa namestitev in spremljanje prevzeli ti, ki to predlagajo. Sicer pa se spomnim naslednjega, ker sem videl to že nekje drugod napisano, sem mislil razpravljati na drug naslov, zdaj razpravljam na ta naslov.</p>
               <p>Bil sem čisto majhen, rojen sem 1940. leta, ko sem šel v prvi razred v Pesnici, ampak se še spomnim, da je bila na neki steni še vedno narisana Evropa, ni pa bilo več tistih zastavic, ko so otroci morali kazati, kako napredujejo Nemci v Rusiji. Potem se po vojni spomnim, kako so viseli grafikoni za obvezno oddajo. Kakršni koli grafikoni, v pozitivnem ali negativnem smislu, se mi zdijo kot humurističen predlog pohvalno, kot resen predlog pa seveda nezaslišano.</p>
            </sp>
            <sp xml:id="SDZ1-Izredna-05-1994-03-17.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kociper, prosim. Za njim pa še gospoda Kopše in Pregelj.</p>
            </sp>
            <sp xml:id="SDZ1-Izredna-05-1994-03-17.sp135">
               <speaker>ŠTEFAN KOCIPER:</speaker>
               <p>Hvala lepa. Upam, da nisem zamudil časa za vlaganje amandmaja. Imam amandma k tretjemu odstavku tega dopolnilnega sklepa, in sicer, da bi se glasil: Podatke iz predhodnega člena vrtijo vsi TV programi in kabelski programi 24 ur na dan." Hvala lepa.</p>
            </sp>
            <sp xml:id="SDZ1-Izredna-05-1994-03-17.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Kociper. V tem primeru bi vas moral opomniti, da oddate amandma pisno, pa mogoče tega ne bom naredil. Besedo ima gospod Jožef Kopše.</p>
            </sp>
            <sp xml:id="SDZ1-Izredna-05-1994-03-17.sp137">
               <speaker>JOŽEF KOPŠE:</speaker>
               <p>Vsekakor sem za, ker vsi ti heroji v Sloveniji imajo že svoje spomenike. Zakaj jih še ti podpisani ne bi imeli?</p>
            </sp>
            <sp xml:id="SDZ1-Izredna-05-1994-03-17.sp138">
               <speaker>PODPREDSEDNIK DR. LEV KREFT:</speaker>
               <p>Gospod Žaro Pregelj. Potem pa še gospod Janez Podobnik.</p>
            </sp>
            <sp xml:id="SDZ1-Izredna-05-1994-03-17.sp139">
               <speaker>ŽARKO PREGELJ:</speaker>
               <p>Spoštovani! Predlagam, da se do tega sklepa, ki ima vsekakor finančne posledice za državni proračun, opredeli Odbora za finance.</p>
            </sp>
            <sp xml:id="SDZ1-Izredna-05-1994-03-17.sp140">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Janez Podobnik.</p>
            </sp>
            <sp xml:id="SDZ1-Izredna-05-1994-03-17.sp141">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Ta amandma je žaljiv za slovenske davkoplačevalce. Bi predlagal predlagateljem, da ga umaknejo. Če bi bil pa slučajno sprejet, bi bila pa to strašno slaba slika tega parlamenta. Prepričan sem, da ga bodo predlagatelji umaknili.</p>
            </sp>
            <sp xml:id="SDZ1-Izredna-05-1994-03-17.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in tudi sam sprašujem predlagatelje, ali vztrajajo, da moramo o tem sklepu glasovati? Dobro. Ugotavljam, da, pustimo sedaj to. Dajem na glasovanje. Želite razpravljati? Besedo ima gospod Jože Lenič. Prosil bi, da se pravočasno javljate, ker sem sicer že zaključil razpravo.</p>
            </sp>
            <sp xml:id="SDZ1-Izredna-05-1994-03-17.sp143">
               <speaker>JOŽE LENIČ:</speaker>
               <p>Gospod podpredsednik! Spoštovane dame in gospodje! Javil sem se pravočasno, pa me niste opazili. Ne vidim razloga, zakaj bi bila ta zadeva nezaslišana in zakaj bi bila ta zadeva neresna za davkoplačevalce. Zakaj bi bila ta zadeva zgolj kot nek "štos", ki bi želel nekoga diskreditirati ali nekoga smešiti ali kar koli drugega? Moram reči, vsaj kar se mene tiče, saj ne vem, kako bo kdo od poslanskih kolegov odreagiral, na zadevo gledam pač zelo resno. Želel bi opozoriti, da to niti ne bo edini primer na tem svetu. Takih displayev je po svetu že kar nekaj in tudi o javnem dolgu. To je pač nek realen problem. Mi vemo, da je javni dolg danes ena od imanentnih točk pri političnem boju. O tem se razpravlja v predvolilnih kampanjah. Vsi pa tudi vemo, da je prav z javnim dolgom najlažje manipulirati. Kajti za ljudi, ki se ne ukvarjajo s temi stvarmi, je javni dolg abstrakten pojem. In najlažje je dobivati politične točke ravno na račun javnega dolga. Ta predlog je bil naravnan v</p>
               <p>smislu izobraževanja in transparentnosti javnega dolga in tukaj sploh ne vidim, zakaj bi bil ta predlog otročji, nezaslišan in ne vem, kaj še vse. Kdor koli je prebral temeljito obrazložitev o tej stvari, mislim, da bo to zadevo podprl. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Marjan Podobnik.</p>
            </sp>
            <sp xml:id="SDZ1-Izredna-05-1994-03-17.sp145">
               <speaker>MARJAN PODOBNIK:</speaker>
               <p>Razumem vašo zadrego, gospod Lenič, ki ste jo sedaj tukaj pokazali. Rad bi pa rekel to, da o tem amandmaju ne bom glasoval. In sicer zato, ker ste sedaj vse, kar ste izglasoval, glasovali proti temu in s tem dokazali, da se delate norca iz slovenskih davkoplačevalcev s tem, kar ste sedaj predlagali.</p>
            </sp>
            <sp xml:id="SDZ1-Izredna-05-1994-03-17.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Černelič, izvolite. Repliko ima gospod Lenič. Gospod Černelič, se opravičujem. Gospod Lenič želi repliko na prejšnji nastop.</p>
            </sp>
            <sp xml:id="SDZ1-Izredna-05-1994-03-17.sp147">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Prepričan sem, da gospod Podobnik moje zadrege ne razume.</p>
            </sp>
            <sp xml:id="SDZ1-Izredna-05-1994-03-17.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še replika, gospod Kopač. Gospod Černelič, ponovno se vam opravičujem, gospod Kopač želi replicirati. Zelo mi je žal. Jaz bi vam zelo rad dal čim prej besedo.</p>
            </sp>
            <sp xml:id="SDZ1-Izredna-05-1994-03-17.sp149">
               <speaker>JANEZ KOPAČ:</speaker>
               <p>Se opravičujem tudi jaz, gospod Černelič. Poglejte, gospod Podobnik. Prej sem ob teh pozivih že pregovarjal kolega Leniča, da bi umaknila ta predlog sklepa, ampak sedaj ga pa ne bom. Vi si javni dolg jemljete kot politično floskulo, s katero cirkulirate v javnosti. Vaša osnovna zahteva je bila: Pokažimo temu ljudstvu, kako velik je ta javni dolg. Mi smo predlagali predlog sklepa, po katerem bi bilo vsem evidentno jasno, kolikšen je obseg javnega dolga in vi to imenujete norčevanje iz davkoplačevalcev. To moram oceniti kot demagogijo. Zato torej vztrajam pri tem predlogu sklepa.</p>
            </sp>
            <sp xml:id="SDZ1-Izredna-05-1994-03-17.sp150">
               <speaker>PODPREDSEDNIK DR. LEV KREFT:</speaker>
               <p>Gospod Marjan Podobnik ima repliko.</p>
            </sp>
            <sp xml:id="SDZ1-Izredna-05-1994-03-17.sp151">
               <speaker>MARJAN PODOBNIK:</speaker>
               <p>Najprej, tudi kljub današnjemu novemu pozivu še nismo izvedeli, koliko je slovenski javni dolg in po dveh dneh <stage>(Oglašajo se iz dvorane.)</stage> <stage>(Ne.)</stage> Glejte, ...</p>
            </sp>
            <sp xml:id="SDZ1-Izredna-05-1994-03-17.sp152">
               <speaker>PODPREDSEDNIK DR. LEV KREFT:</speaker>
               <p>Oprostite, gospod Podobnik. Ne prekinjajte govorcev, da lahko povedo, kar mislijo.</p>
            </sp>
            <sp xml:id="SDZ1-Izredna-05-1994-03-17.sp153">
               <speaker>MARJAN PODOBNIK:</speaker>
               <p>Hvala lepa. Slovenska javnost je bila dva dni stalno obveščevana o naših pogovorih in razpravah v Državnem zboru o javnem dolgu. Kljub večkratnim pobudam tukaj ni bila izrečena ta številka in nikjer drugje in je prav, da se pove.</p>
               <p>Druga stvar. Poglejte, pred približno pol ure je bil sprejet sklep, ki negira to, kar ste vi sedaj, gospod Kopač, rekli. Mi imamo, ko smo sprejemali v zvezi z Agencijo za sanacijo, gradivo, ga pač dobro poznam. Tudi drugi, ki ste ga pregledovali in smo potrdili v javni dolg zadeve, ki so neargumentirane, nerevidirane, vse na slepo, na pavšalno smo stvar vrgli na javni dolg. Zato je neresno in neodgovorno to, kar vi delate. Če ne, bi vsaj predlagali, da tudi napišete imena odgovornih, ki so nas zadolžila za tisti del, kar bomo sedaj v prihodnjih desetletjih plačevali, in je neresno, kar delate.</p>
            </sp>
            <sp xml:id="SDZ1-Izredna-05-1994-03-17.sp154">
               <speaker>PODPREDSEDNIK DR. LEV KREFT:</speaker>
               <p>Gospod Jože Lenič ima repliko.</p>
               <p>Za besedo se pa tudi prijavlja gospa Romana Logar, ki bo dobila po replikah besedo.</p>
            </sp>
            <sp xml:id="SDZ1-Izredna-05-1994-03-17.sp155">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Moram ugotoviti, da brata Podobnik, kajti to sta trdila tako prvi kot drugi, ne bereta gradiv. Niti netajnih niti tistih tajnih. V gradivu, ki je bilo tukaj posredovano v Poročevalcu, lepo piše, koliko je javni dolg na podlagi številk, ki so v tej naciji razpoložljive. Najbolj točna ocena, ki je možna. To je 25.7% družbenega proizvoda, podatek imate v markah, v dolarjih in v tolarjih. Ta podatek je bil tudi javno prezentiran s te govornice. Osebno sem ga omenil, omenili so ga še nekateri govorniki. Če onadva teh razprav ne poslušata, jima nihče ne more pomagati. Hvala.</p>
            </sp>
            <sp xml:id="SDZ1-Izredna-05-1994-03-17.sp156">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Janez Podobnik, gospod Marijan Poljšak in gospod Kopše.</p>
            </sp>
            <sp xml:id="SDZ1-Izredna-05-1994-03-17.sp157">
               <speaker>JANEZ PODOBNIK:</speaker>
               <p>Spoštovani! Kratka replika gospodu Leniču. Sam sem prebral vse gradivo, kar je dostopnega za to sejo. Vse gradivo. Na večkratno prošnjo, da bi predstavnik Vlade za to govornico povedal, tega ni storil. Lepo bi apeliral na predstavnika Vlade, da pride sem in pove, kakšna je višina slovenskega javnega dolga. Zakaj se tega bojite? Tu povejte. Sem prebral Poročevalec in poznam to številko. Lepo prosim, da jo predstavnik Vlade tukaj pove, za javnost, prosim.</p>
            </sp>
            <sp xml:id="SDZ1-Izredna-05-1994-03-17.sp158">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji ima repliko gospod Marijan Poljšak. Za repliko so prijavljeni še gospod Sašo Lap, gospod Jožef Kopše in gospod Jožef Školč. Če sem koga spregledal, se lahko s ponovnim javljanjem  uvrsti na listo. Prosim.</p>
            </sp>
            <sp xml:id="SDZ1-Izredna-05-1994-03-17.sp159">
               <speaker>MARIJAN POLJŠAK:</speaker>
               <p>Gospod Lenič, vi ste rekli, da bi bil display, tukaj piše v roku štiriindvajset ur po prejemu podatka iz prejšnjega odstavka tega člena, prenese spremembo na zaslon, to ni display.</p>
               <p>Rekli ste, da je sedanja razprava o javnem dolgu politična promocija. Tukaj piše: Podrobnejša navodila o načinu izračunavanja višine javnega dolga izda minister, pristojen za finance v soglasju z Banko Slovenije. To bo lahko tudi neka politična promocija ali zavajanje. Ne pravim, da glasujemo o tem zavajanju. Pač pa kar tako, to je vse možno. Predlog je takšen, kot je.</p>
            </sp>
            <sp xml:id="SDZ1-Izredna-05-1994-03-17.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap. Hvala lepa. Besedo ima gospod Jožef Kopše. Gre za replike.</p>
            </sp>
            <sp xml:id="SDZ1-Izredna-05-1994-03-17.sp161">
               <speaker>JOŽEF KOPŠE:</speaker>
               <p>Gospodu Leniču, gospodu Kopaču in bratoma Podobnik. Kot podpisnik te zahteve za to sejo nisem želel vedeti višine dolga, ki je več ali manj razvidna. Kako je nastal ta javni dolg, to je bila tema te razprave. Bojim se, da so vsi glavni razpravljalci pozabili, da je to glavna tema: kako je nastal in zaradi česa je nastal do te višine.</p>
            </sp>
            <sp xml:id="SDZ1-Izredna-05-1994-03-17.sp162">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Školč. Za njim pa še gospod Partljič. Predvidevam, da ima tudi on repliko.</p>
            </sp>
            <sp xml:id="SDZ1-Izredna-05-1994-03-17.sp163">
               <speaker>JOŽEF ŠKOLČ:</speaker>
               <p>Hvala lepa! Bil sem sicer skeptičen do te ideje, za katero menim, da je dobra, da mora biti vedno in povsod jasno, koliko je obseg tega javnega dolga. To je zelo koristno. Potek te razprave me prepričuje, da je tudi lokacija, ki so jo predlagali moji trije poslanski kolegi, več kot natančno predvidena. Če drugemu ne bo koristila, bo vsaj bratoma Podobnik, ko bosta prišla v službo, če ne bereta časopisov, Poročevalca in drugega, lahko pogledala in nam bo kakšna ura tukaj prihranjena. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp164">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Partljič.</p>
            </sp>
            <sp xml:id="SDZ1-Izredna-05-1994-03-17.sp165">
               <speaker>TONE PARTLJIČ:</speaker>
               <p>Ni se še zgodilo, bo se pa zgodilo. Repliciral bom najprej sebi, potem pa Leniču.</p>
               <p>Dragi kolega, nisem proti tem informacijam. Ne bi se mogel vrniti v Maribor, ker ne vem, kaj bi mi Mariborčani rekli, če bi pristal, da je tukaj display in da bi Ljubljančani vedeli, koliko je javni dolg, ne pa v Mariboru in v naslednjih občinah. Zato vseeno predlagam cenejšo varianto, da se to kdaj pove po televiziji ali napiše v časopisu.</p>
            </sp>
            <sp xml:id="SDZ1-Izredna-05-1994-03-17.sp166">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika. Ima še kdo repliko? Ugotavljam, da ne.</p>
               <p>Prva prijavljena je gospa Romana Logar, direktorica SDK, potem pa še gospa Jadranka Šturm-Kocjan.</p>
            </sp>
            <sp xml:id="SDZ1-Izredna-05-1994-03-17.sp167">
               <speaker>ROMANA LOGAR:</speaker>
               <p>Oprostite, moj prispevek bi bil bolj podoben repliki. Pridružila bi se predlagateljem te ideje, vendar vam zagotavljam, da bi bili ti podatki še dolgo netočni. Če bodo pa prispevali k ažurnemu knjigovodstvu v javni porabi, potem pa ga je vsekakor treba podpreti. Vsaj tistega, ki ga danes zapovedujejo računovodska načela, da se poslovni dogodki knjižijo v 8 dneh. Hvala.</p>
            </sp>
            <sp xml:id="SDZ1-Izredna-05-1994-03-17.sp168">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm-Kocjan.</p>
            </sp>
            <sp xml:id="SDZ1-Izredna-05-1994-03-17.sp169">
               <speaker>JADRANKA ŠTURM-KOCJAN:</speaker>
               <p>Spoštovani gospod podpredsednik, spoštovane kolegice in kolegi, predstavniki Vlade! Malo za šalo, pa bolj za res bi predlagala v duhu predloga sklepa svojih treh kolegov poslancev, da se višina dolga pojavi na Iskrini stolpnici, kjer smo že navajeni ogledovati si uro in temperaturo, pa bi morda prihranili, če bi imeli še to tam locirano. Hvala.</p>
            </sp>
            <sp xml:id="SDZ1-Izredna-05-1994-03-17.sp170">
               <speaker>PODPREDSEDNIK DR. LEV KREFT:</speaker>
               <p>Tisti display je sicer malo kratek. Želi še kdo besedo? Gospod dr. Dimitrij Rupel, prosim.</p>
            </sp>
            <sp xml:id="SDZ1-Izredna-05-1994-03-17.sp171">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Ta razprava se je začela v nekoliko šaljivem tonu, pa vendarle, ko sem razmišljal o njej sedaj, ko sem poslušal to razpravo, tudi mislim, da predlog ni od muh. Spominjam se, da je, npr. v New Yorku tak display in tudi v nekaterih drugih ameriških mestih in najbrž tudi kje po zahodni Evropi, ne da bi to sedaj natančno vedel, ki prikazujejo važne podatke za nacijo. Eden važnih podatkov za nacijo je gotovo višina javnega dolga. Si pa predstavljam, da bi najbrž lahko na tem displayu objavljali tudi kakšne druge podatke, ki so pomembni za nacijo - npr. število prebivalstva <stage>(pa se ne šalim)</stage>, število prometnih nesreč, itn., itn.. Sem za to, da se takšen display naredi in da se v resnici začne na tem displayu predvajati podatek, ki ga predlagajo naši kolegi.</p>
               <p>Ta predlog bom podprl. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp172">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Mitja Gaspari, minister za finance.</p>
            </sp>
            <sp xml:id="SDZ1-Izredna-05-1994-03-17.sp173">
               <speaker>MAG. MITJA GASPARI:</speaker>
               <p>Glede na tabele, ki ste jih dobili v gradivu in ki so javne, glede na to, kar je bilo objavljeno v javnih medijih, bi ponovil tisto, kar sem rekel že v uvodnem referatu, ko smo začeli razpravljati o tej temi.</p>
               <p>Lastni dolg države Republike Slovenije, in to notranji, je preračunan po tečaju konec lanskega leta - milijarda 880 milijonov. Zunanji, na isti dan, prav tako preračunan po tečaju v ameriške dolarje, je 448 milijonov dolarjev - skupaj 2 milijardi 329 milijonov. Poroštva, ki jih je izdala država v skladu s predpisi, ki so bili sprejeti v domačih upniško-dolžniških razmerjih, iz katerih nastajajo take obveze, je bilo za 325 milijonov ameriških dolarjev, in do tujine za 219 milijonov ameriških dolarjev - skupaj 544 milijonov ameriških dolarjev. Pri tem ne gre to za sto odstotni javni dolg, ker bo ta javni dolg ugotovljen - če bo - ob zapadlosti in neizterjanemu znesku zapadle obveznosti. Skupaj znese to 2 milijardi 874 milijonov dolarjev ali v odnosu na bruto domači proizvod, ki ga je objavil Zavod za makroekonomske analize kot oceno družbenega proizvoda oziroma bruto domačega proizvoda za lansko leto, 25,7%.</p>
               <p>Možni dolg iz sukcesije, ki se pojavlja posebej in ki je bil predmet razprave ta dva dneva -  ob predpostavkah, ki so v papirju tudi navedene, kot v tem primeru predpostavke za pogajanja, in bo seveda končni dolg lahko takšen, lahko bo pa tudi drugačen, upajmo manjši - je v tem primeru 479 milijonov ameriških dolarjev kot dolg, ki bo padel na Republiko Slovenijo, in 404 milijone ameriških dolarjev, kolikor naj bi bilo - če jih bo - garancij, ki jih bo izdala Republika Slovenije za dolg drugih dolžnikov. Ali skupaj 883 milijonov ameriških dolarjev - zopet vse preračunano po tečaju konec lanskega leta.</p>
               <p>Skupaj to znese za 3 milijarde 750 <stage>(približno)</stage> milijonov ameriških dolarjev, ali 33,6% bruto domačega proizvoda. Preračunano v slovenske tolarje - ker upam, da bo vedno več Slovencev tudi tekoče uporabljalo v svojih izračunih - je to 495 milijard 409 milijonov slovenskih tolarjev vse skupaj, medtem ko tisto, kar je dejanski dolg ob koncu lanskega leta, 378 milijard 953 milijonov slovenskih tolarjev.</p>
               <p>Ob razpravi, ki se je sedaj tako živahno razvila, bi pa rad poudaril, ker tudi nekaj malega o tem vem. Vse te objave v javnih medijih in na ekranih, displayih so vedno ocenjene. Tudi v Ameriki. Ni države na svetu, ki bi dnevno imela natančno številko o svojem javnem dolgu, ker ni take evidence, ki bi to lahko dnevno uspevala. Torej gre bolj za indikacijo, za tendenco, trend, v katerem se gospodarski pojavi gibljejo in upam, da ne bomo začeli v Sloveniji fetišizirati enega, pozabljati pa na druge, ki so ravno tako pomembni kot javni dolg. Zato mislim, da je razgovor o temi objavljanje javnega dolga drugotnega pomena. Mislim, da je bolj pomembno urejena evidenca državnih organov, preglednost te evidence in pa seveda knjiženj, možnost javne kontrole nad temi podatki in ustrezno objavljanje teh podatkov, kar ste sprejeli z enim od prejšnjih sklepov, da je Vlada, oziroma Ministrstvo za finance dolžno kvartalno poročati o stanju javnega dolga v publikacijah, kot je takšna ali upajmo v bodoče še boljša. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp174">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati? Prosim, gospod Rudi Moge.</p>
            </sp>
            <sp xml:id="SDZ1-Izredna-05-1994-03-17.sp175">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Ob tem mukotrpnem poslušanju se mi je utrnila tale misel: le malo poslancev ve, da bi ogromno poslancev moralo ogromno vedeti, da bi vsaj malo vedeli. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp176">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej amandma gospoda Štefana Kocipra. Amandma se glasi: V tretjem odstavku se doda nov stavek: "Podatke iz predhodnega odstavka vrtijo vsi TV programi in kabelski programi v Sloveniji 24 ur na dan." Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Sedaj dajem na glasovanje izvirno besedilo predloga sklepa. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da tega sklepa nismo sprejeli.</p>
               <p>Naslednji predlog dodatnega sklepa je vložil gospod Sašo Lap:" Od Vlade zahtevamo, da se preveri verodostojnost pričevanja gospoda Platovška, se do tega opredeli v zvezi s transakcijami, ki naj bi tudi vplivale na slovenski javni dolg. Verodostojni material se naj dodeli vsem poslancem Državnega zbora."</p>
               <p>Želi kdo o tem sklepu besedo? Ugotavljam, da ne in ga dajem na glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta sklep sprejeli.</p>
               <p>Gospod dr. Leo Šešerko je predložil dva sklepa. Prvi se glasi: "Državni zbor nalaga Vladi Republike Slovenije, da upošteva javni dolg, ki je nastal iz naslova kreditiranje Jedrske elektrarne Krško kot enega bistvenih elementov za sklepanje sporazuma o lastništvu elektrarne z Republiko Hrvatsko."</p>
               <p>Želi kdo o tem predlogu sklepa razpravljati? Ugotavljam, da ne in ga dajem na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Pod točko 2 istega predlagatelja: "Državni zbor nalaga Vladi Republike Slovenije, da ugotovi javni dolg, ki je nastal zaradi garancij za kredite Tovarne glinice in aluminija Talum v Kidričevem in zaradi subvencionirane cene električne energije. Vlada je dolžna preprečiti nadaljnje nastajanje javnega dolga iz tega naslova. Zmanjšati proizvodnjo aluminija na obseg samooskrbe Slovenije z aluminijem in iz prihranjenih sredstev ohraniti delovna mesta v Kidričevem s financiranjem ustreznih produktivnih delovnih mest". Želi kdo besedo o tem predlogu sklepa? Gospod dr. Leo Šešerko, izvolite.</p>
            </sp>
            <sp xml:id="SDZ1-Izredna-05-1994-03-17.sp177">
               <speaker>DR. LEO ŠEŠERKO:</speaker>
               <p>Spoštovani zbor, spoštovani podpredsednik! Pri prejšnjem sklepu sem pričakoval, da bo sprejet in se mi ni zdelo posebej razlagati. Pri tem sklepu bi vas rad opozoril na to, da tovarna glinice in aluminija, ki se danes imenuje Talum, proizvaja letno 70 tisoč ton aluminija, pri čemer slovenske tovarne oziroma slovenski proizvajalci rabijo samo polovico te količine. Hkrati ima ta tovarna znižano ceno električne energije in ne odplačuje kreditov, ki so bili najeti za to, da lahko proizvajajo. Odplačuje samo to znižano ceno električne energije, kar v bistvu pomeni, da jo drugi porabniki električne energije morajo subvencionirati pri elektriki, državljani Slovenije pri odplačevanju kreditov oziroma garancij. In ker se to kar naprej nadaljuje in ker ni moči v Vladi, da bi že rekli, dovolj je te črne luknje, zato sem predlagal ta predlog, da se iz tega naslova prihodnji javni dolg preneha ustvarjati. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše ima besedo.</p>
            </sp>
            <sp xml:id="SDZ1-Izredna-05-1994-03-17.sp179">
               <speaker>JOŽEF KOPŠE:</speaker>
               <p>Glasoval bom za ta predlog. Vse druge tehnične razloge je navedel gospod Šešerko, bom še enega, kar ni običajno v tem parlamentu, čustvenega. In to je ta, da je bil eden prvih poskusov spraviti k pameti takratno slovensko vlado in smo poskušali preprečiti vlaganja v to Kidričevo, ki so imela ta učinek in imajo danes ta učinek, kot se ve; in bi bil zadovoljen, če bi se to dalo omejiti.</p>
            </sp>
            <sp xml:id="SDZ1-Izredna-05-1994-03-17.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju o drugem predlogu sklepa dr. Lea Šešerka. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Naslednja dodatna sklepa je predlagal gospod Žarko Pregelj. Pod točko 1: "Vlada naj najkasneje za aprilsko sejo Državnega zbora pripravi predlog strategije urejanja odnosov Republike Slovenije s tujimi upniki kot osnovno podlago za pogajanja s tujimi upniki v obliki resolucije ali drugega primernega zakonskega dokumenta, ki ga po ustaljeni proceduri sprejme Državni zbor." Želi kdo o tem predlogu sklepa razpravljati? Ugotavljam, da ne in dajem na glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da sklep ni sprejet.</p>
               <p>Pod točko 2: "Vlada naj pripravi predlog zakona ali resolucije o javnem dolgu Republike Slovenije, ki jo sprejme Državni zbor po redni parlamentarni proceduri. Dokument o javnem dolgu naj opredeli temeljna načela oblikovanja javnega dolga, opredeli naj osnovne principe njegove sanacije, določi naj tudi temeljni odnos države do davkoplačevalcev, ki bodo vrsto let dolžni plačevati tudi tisti javni dolg, ki ni nastal v javnem interesu". Želi kdo besedo o tem predlogu sklepa? Da, gospod Žaro Pregelj, izvolite.</p>
            </sp>
            <sp xml:id="SDZ1-Izredna-05-1994-03-17.sp181">
               <speaker>ŽARKO PREGELJ:</speaker>
               <p>Spoštovani! Danes smo že sprejeli nekaj sklepov, ki bi bili v resnici lahko del takega celovitega dokumenta, kot je lahko resolucija.</p>
               <p>Menim, da bi bilo prav, da parlament oblikuje celovit dokument. Lahko je tudi zakon in ga sprejme, pri tem pa pregledno jasno opredeli, kaj bodo v bistvu dolžnosti za davkoplačevalce, kako se bodo postavke iz javnega dolga sanirale in tudi celoten sistem oblikovanja javnega dolga.</p>
               <p>Menim, da bi bilo pravilno sprejeti tak dokument. Hvala.</p>
            </sp>
            <sp xml:id="SDZ1-Izredna-05-1994-03-17.sp182">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Dajem dodatni sklep gospoda Žarka Preglja pod točko 2 na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Gospod dr. Franc Zagožen je za skupino poslancev predlagal dva dodatna sklepa. Gre torej za gradivo, na katerem sta dva dodatna sklepa, kajti gospod dr. Zagožen je za skupino poslancev predlagal še dodatni sklep, ki ga imate posebej.</p>
               <p>Pod točko 1: "Državni zbor Republike Slovenije ugotavlja, da pravna oseba Narodna banka Jugoslavije, ki je po pogodbi NFA garant za vse dolgove in tudi dolžna dajati soglasje k ugasnitvi zaključnic, več ne obstaja in nima pravnega naslednika. Iz tega sledi, da je tudi Konzorcij komercialnih bank prisiljen z državami, nastalimi na območju nekdanje SFRJ, in z njihovimi nacionalnimi bankami sklepati novo pogodbo namesto pogodbe NFA, ki nima več pravne podlage."</p>
               <p>Želi kdo o tem sklepu besedo? Ugotavljam, da ne in ga dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(34 poslancev.)</stage></p>
               <p>Ugotavljam, da ta sklep ni sprejet.</p>
               <p>Pod točko 2: "Državni zbor zahteva od vodstva Ljubljanske banke, da poda detajlno poročilo o vseh opravljenih poslih konverzije dolga. Poročilo naj bo pripravljeno v 14 dneh. Potrebno je tudi ugotoviti odgovornost vodstva Ljubljanske banke, ki je posle sklepala še po uvedbi sanacijskega postopka, brez soglasja Agencije za sanacijo bank in hranilnic." Želi kdo besedo o tem predlaganem sklepu?  Ugotavljam, da ne in ga dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Pod točko 3: "Državni zbor nalaga Vladi Republike Slovenije, Agenciji za sanacijo bank in hranilnic in Banki Slovenije, da izvršijo moratorij na vse tiste swap posle Ljubljanske banke, ki bi s svojo izvršitvijo povečali slovenski javni dolg."</p>
               <p>Želi kdo besedo o tem predlogu sklepa? Ugotavljam, da nihče in dajem ta sklep na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da sklep ni bil sprejet.</p>
               <p>Nadalje imamo dodatni sklep, ki ga je predlagal za skupino poslancev gospod dr. Franc Zagožen. Sklep se glasi: "SDK naj preveri pravilnost in zakonitost izkazanega celotnega stanja javnega dolga Republike Slovenije na dan 31.12.1993. Za izvedbo te naloge so vse institucije, ki vodijo evidence in hranijo izvirne dokumente ali razpolagajo z drugimi podatki, potrebnimi za potrditev pravilnosti in zakonitosti izkazanega javnega dolga,</p>
               <p>dolžne SDK omogočiti njihovo preveritev. Pri tem delu lahko SDK v skladu s svojimi pooblastili - take pristojnosti daje SDK 150. člena zakona o SDK ter 183. člen o splošnem upravnem postopku - sodeluje z domačimi in tujimi strokovnjaki in revizorji. To nalogo SDK opravi v okviru rednih nalog nadziranja javne porabe za leto 1994." Želi kdo besedo? Prosim, gospod dr. Franc Zagožen, izvolite.</p>
            </sp>
            <sp xml:id="SDZ1-Izredna-05-1994-03-17.sp183">
               <speaker>DR. FRANC ZAGOŽEN:</speaker>
               <p>Spoštovani zbor! Ni mi sicer jasno, zakaj ste zavrnili prve tri predloge. V prvem je šlo samo za ugotovitev, iz katere izhajajo te težave in ki jo je, mislim, potrebno resno upoštevati. Drugi dve vsaj škodili ne bi. Torej, glasoval bom za ta predlog. Mislim, da ni bilo tukaj za govornico, ne včeraj ne danes, nikogar, ki bi zahteval, naj ne bo nadzora nad javnim dolgom in da naj ta ne bo pregleden, transparenten. Ta predlog bi zagotavljal, da dobimo bolj jasno sliko o tem, kaj je upravičeno, kaj morda ni upravičeno javni dolg. Hvala lepa.</p>
            </sp>
            <sp xml:id="SDZ1-Izredna-05-1994-03-17.sp184">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče in prehajam h glasovanju. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da sklep ni bil sprejet.</p>
               <p>Naslednji sklep, ki ga je predložila skupina poslancev s prvo podpisano gospo Jano Primožič, je gospa Jana Primožič s svojim podpisom med tem popravila. Besedilo, ki ste ga sicer razmnoženo dobili, se pravilno glasi takole: "Državni zbor zahteva od Vlade in Agencije za sanacijo bank, da v roku enega meseca predloži Državnemu zboru natančno poročilo o opravljenih poslih konverzije dolga oziroma o opravljenih swap poslih Ljubljanske Banke d.d. Ljubljana od monetarne osamosvojitve dalje." Želi kdo o tem predlogu sklepa razpravljati? <stage>(Nihče.)</stage> Zato ga dajem na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je ta sklep sprejet.</p>
               <p>Nadaljnji sklep je vložila skupna poslancev s prvo podpisanim gospodom Žarkom Pregljem. Ta sklep se glasi: "Državni zbor naj od javnega tožilstva pridobi dokumentacijo o pričevanju gospoda Platovška." Gospod Igor Omerza je amandma na ta sklep umaknil. Torej, glasujemo samo o tem predlogu sklepa, ki sem ga prebral. Želi kdo besedo o tem predlogu sklepa? <stage>(Nihče.)</stage> Zato ga dajem na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da smo ta sklep sprejeli.</p>
               <p>Drugih dodatnih sklepov nismo sprejeli. S tem ugotavljam, da je ta točka dnevnega reda zaključena, z njo pa tudi 5. izredna seja Državnega zbora Republike Slovenije. Hvala lepa. Če dovolite še informacijo. Ne bomo danes nadaljevali prekinjene seje Državnega zbora, temveč jutri ob 10. uri. Seveda pa bomo to sejo jutri skušali zaključiti. Hvala lepa.</p>
            </sp>
            <stage type="time">(Seja je bila zaključena ob 18.20 uri.)</stage>
         </div>
      </body>
   </text>
</TEI>
