<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">698CC782CA17FF53C1257832004838E7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=698CC782CA17FF53C1257832004838E7</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 2. FEBRUARJA 1996 OB 10.23 URI.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 37. seje Državnega zbora Republike Slovenije.</p>
                  <p>Obveščen sem, da so zadržani in se današnje seje ne morejo udeležiti naslednje poslanke in poslanci: gospa Metka Karner-Lukač, Marjan Podobnik, Marjan Šetinc, Bojan Korošec, Janez Vindiš, Štefan Matuš, Maksimiljan Lavrinc, ki je tukaj, Leo Šešerko, Jože Protner, Vitodrag Pukl za pričetek eno uro, gospod Franc Potočnik in Mateja Kožuh-Novak. Gospod Pukl je tudi tukaj, se opravičujem. Prosim, da ugotovimo prisotnost v dvorani! Ugotavljamo prisotnost v dvorani! Še vedno ugotavljamo prisotnost v dvorani! Prosim, da potrdite svojo prisotnost! (71 poslank in poslancev.) Zbor je sklepčen in lahko odloča.</p>
                  <p>Na to sejo sem vabil predstavnike Vlade Republike Slovenije in jih lepo pozdravljam.</p>
                  <p>Današnje nadaljevanje 37. seje bomo pričeli z obravnavo 43. točke dnevnega reda - to so vprašanja in pobude poslank in poslancev, ter po dnevnem redu dalje. Približno ob 12. uri bomo opravili razpravo, ki jo predlaga Slovenska ljudska stranka, skladno z 29. členom poslovnika z odgovorom na poslansko vprašanje gospoda Janeza Podobnika. Ob 13. uri bomo pa pričeli z izredno sejo Državnega zbora v zvezi z odložnim vetom. V kolikor bo treba, bomo po izredni seji nadaljevali s pobudami in poslanskimi vprašanji.</p>
                  <p>Prehajamo na <title>43. TOČKO DNEVNEGA REDA</title>.</p>
                  <p>Prejeli smo pisne najave za <title>POSLANSKA VPRAŠANJA IN POBUDE</title>.</p>
                  <p>Vrstni red postavljanja smo določili v skladu s 23. členom poslovnika, tako da prva tri vprašanja oziroma pobude postavljajo poslanci opozicije, nato pa po vrsti poslanci iz posameznih poslanskih skupin po vrstnem redu. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslanca opozoriti in ga pozvati, da vprašanje ustrezno izpopolni. Ustno vprašanje ne sme trajati več kot tri minute. Odgovori ministrov, prosim, da so tudi čim bolj kratki in jasni, praviloma ne smejo trajati več kot deset minut, dopolnilno vprašanje pa ne več kot dve minuti.</p>
                  <p>Opravičila se je gospa ministrica Meta Zupančič zaradi drugih obveznosti.</p>
                  <p>Prva tri vprašanja bodo postavili naslednji opozicijski poslanci: dr. Janez Podobnik, gospod Miran Potrč in gospod Sašo Lap.</p>
                  <p>Besedo dajem dr. Janezu Podobniku. Izvolite.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani gospod podpredsednik, spoštovani kolegi in kolegice, spoštovani predstavniki Vlade! Tudi hvala lepa gospe sekretarki, da sem danes prvič dobil prvo mesto, ker sem na zadnji seji nekoliko protestiral, ker sem izvzel.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prvi ste se prijavili, zato ste dobili prvo mesto.</p>
               </sp>
               <sp>
                  <speaker>JANEZ PODOBNIK:</speaker>
                  <p>A, tudi to. Hvala lepa. Vladi Republike Slovenije oziroma Ministrstvu za zunanje zadeve dajem pobudo, da v Berlinu odpre predstavništvo Republike Slovenije. To obrazlagam s tem, da Berlin postaja eno najvplivnejših gospodarskih in političnih središču v Evropi, zato je zelo pomembno, da Slovenija okrepi gospodarsko prisotnost v Berlinu. Predstavništvo Republike Slovenije v Berlinu naj bi se prioritetno usmerilo v krepitev gospodarskih stikov Slovenije z Nemčijo.</p>
                  <p>Drugo poslansko vprašanje se dotika zadev v Palomi. Znano je, da je tudi podjetje Paloma zašlo v velike težave. Vlado Republike Slovenije oziroma predstavnike Sklada za razvoj sprašujem, ali imajo podatke, da se tudi v Palomi nekako uresničuje scenarij...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo malo, gospod Podobnik. Kolegice in kolegi, jaz bi prosil, da zasedete svoja mesta in omogočite, da bo lahko poslanec v času, ko mu je predviden, postavil poslansko vprašanje in da bomo res lahko delali čimbolj hitro. Lepo prosim, če zasedete svoja mesta v dvorani. Počakajte, prosim, gospod Podobnik, ne šteje se to v tri minute. Samo še malo, prosim. Lepo prosim, da zasedete svoja mesta, ker se bom držal striktno po poslovniku časovnih omejitev, da tako omogočimo, da vseh 27 prijavljenih pride do poslanskih vprašanj. Izvolite, gospod Podobnik.</p>
               </sp>
               <sp>
                  <speaker>JANEZ PODOBNIK:</speaker>
                  <p>Hvala lepa, gospod podpredsednik. Torej, ali ima Sklad za razvoj podatke, da se tudi v Palomi dogaja scenarij, da rečem v navednicah, "divjega lastninjenja"? Ali Sklad za razvoj ve, na katera podjetja prihajajo prilivi iz Palominih poslov, ali, čemu je usahnilo 120 milijonov mark prometa iz leta 1994? In še zadnje vprašanje: ali Sklad za razvoj ve, če je GENEX še vedno partner Palomi v katerikoli tuji firmi?</p>
                  <p>Prav tako pa sem postavil Vladi vprašanje z naslednjo vsebino: Kaj je storila mariborska policija v preteklih letih glede nepravilnosti, ki so se dogajale v TAM-u? Prosim ministra za notranje zadeve, gospoda Štera, da kronološko, po letih 1993, 1994 in 1995 poda aktivnosti policije v zvezi z javno posredovanimi sumi, da so se v TAM-u dogajale velike nepravilnosti. Včeraj popoldne sem prejel odgovor; odgovor nosi oznako "Uradna tajnost - Strogo zaupno". Vsebina tega odgovora je izredno pomembna tudi zato, ker bi lahko spremenila tudi potek neke razprave, ki smo jo opravili pred nekaj dnevi v Državnem zboru. Jaz sem bil zelo presenečen, da sem ta odgovor prejel včeraj popoldne. Če bi se držali poslovniških določil, mislim, da v poslovniku piše, naj bi poslanec na pisno vprašanje dobil odgovor tri dni pred sklicem seje, na kateri se obravnava. Zato bi samo še ponovil zahtevo, katero je citiral podpredsednik, da poslanska skupina Slovenske ljudske stranke v skladu s poslovnikom zahteva, da se v Državnem zboru v okviru te točke opravi razprava o odgovoru Vlade na poslansko vprašanje, ki sem ga postavil. Kot imam podatek, so z gradivom bile seznanjene vse poslanske skupine. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Podobniku. Prosim Vlado za odgovor in prosim, da so odgovori čim krajši in čim bolj jasni. Prosim, gospod državni sekretar, Ignac Golob ima besedo.</p>
               </sp>
               <sp>
                  <speaker>IGNAC GOLOB:</speaker>
                  <p>Gospod podpredsednik! Pobuda poslanca, gospoda Janeza Podobnika, je pravočasna in je popolnoma usmerjena v isto smer, kakor je delovanje Ministrstva za zunanje zadeve. Mi bomo oziroma država Slovenija bo v letošnjem letu iz sredstev budžeta, iz proračuna, ima že tri ponudbe za stavbo za predstavništvo v Berlinu, in bomo tudi sicer preselili veleposlaništvo v Berlin, tako kot predvidevajo predpisi Zvezne republike Nemčije. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim še za odgovore Vlade. Gospod Šter, prosim.</p>
               </sp>
               <sp>
                  <speaker>ANDREJ ŠTER:</speaker>
                  <p>Hvala lepa. Del tega, kar bi bil lahko odgovor, je predstavil že gospod Janez Podobnik v svojem vprašanju. Informacijo je Ministrstvo za notranje zadeve, v dogovoru s predsednikom Vlade, poslalo ne samo vsem poslanskim skupinam, pač pa tudi Agenciji za sanacijo bank in hranilnic, Banki Slovenije, komisiji, ki jo vodi državni sekretar gospod Anton Rop. V tej informaciji podrobno govorimo o, kot je bilo vprašano, kronološkem poteku aktivnosti in tudi o zadnjih ugotovitvah oziroma zadnjih rezultatih, kajti vse aktivnosti še niso zaključene. V kolikor želi, torej jaz se bom držal tistega, kar je navedeno, kar je bilo sklenjeno tudi kot potek današnjega srečanja, da bo o tem tekla beseda na posebni obravnavi. Zakaj oznaka tajnosti, ki je bila izpostavljena? Oznaka tajnosti zato, ker smo v odgovoru toliko konkretni, da govorimo o imenih, o konkretnih funkcijah. Iz njega je razvidno marsikaj, kar seveda podleže zakonu o varstvu osebnih podatkov. Jaz računam, da če želimo zelo konkretno spregovoriti, potem je umesten tudi razmislek o tem, da spregovorimo na način, ki onemogoča kasnejše pomisleke kaj, kdo in zakaj se je znašel v očeh javnosti in v razpravi v javnosti. Imam tudi zadnje podatke o tem, kakšna je bila usoda vseh vloženih kazenskih ovadb in seveda predlagam, da se obnašamo tudi do tega skladno s tistim, kar govori zakon o kazenskem postopku glede tega, kdo je lastnik ovadbe, kdo je hranitelj tistega, kar predstavljajo podatki iz ovadbe. To od trenutka dalje, ko je bila kazenska ovadba vložena, in teh je bilo nekaj, ni več uprava kriminalistične službe oziroma Ministrstvo za notranje zadeve. Jaz mislim, da je zadeva zelo pomembna, da so vprašanja tehtno zastavljena in da kaže imeti prave odgovore na prava vprašanja. Kar je v moji pristojnosti in kar dosega nivo mojih informacij, sem pripravljen v tej razpravi sodelovati. Poleg navedenih institucij so informacijo prejele vse poslanske skupine. Zakaj nismo šli z odgovorom v širšo javnost, pa sem skušal razložiti v tem uvodnem pojasnilu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. O tem bomo razpravljali, kot sem povedal, še kasneje. Še eno vprašanje, mislim da gospod Podobnik glede Palome. Kdo od predstavnikov Vlade mu bo odgovoril na vprašanje oziroma mu mora odgovoriti. Prosim predstavnike Vlade. Mislim, da je bilo vprašanje dovolj jasno. Gospod Podobnik, boste verjetno dopolnili vprašanje, da bo Vladi jasno?</p>
               </sp>
               <sp>
                  <speaker>JANEZ PODOBNIK:</speaker>
                  <p>Gospod podpredsednik, jaz sem v skladu s poslovnikom tudi napovedal vprašanje o Palomi, tako da naj bi Vlada vedela, kaj bom vprašal. Nimam kaj dopolnjevati, pričakujem odgovor. Imam pa vprašanje glede na gradivo, ki smo ga prejeli, jaz potem ne morem postaviti dodatnega vprašanja gospodu Šteru, jaz se mu zahvaljujem za njegov odgovor in tudi za njegovo korektno obvestilo, ki mi ga je poslal. Ampak, ali lahko vprašam nekaj dodatnih vprašanj ali to gradivo ima pač oznako strogo zaupno? Res pa je, da so v tem gradivu samo inicialke osumljenih, niso imena in priimki v celoti. Jaz sem razumel, da to zahteva zakon. Lahko postavim dodatno vprašanje?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Podobnik, jaz predlagam, da skladno z zaupnostjo ravnamo tako kot je in da o tej točki, ki ste jo že napovedali in ker je vložena zahteva in jo bomo obravnavali potem, predlagal pa bi, da vam Vlada odgovori na vprašanje, ki ste ga zahtevali v zvezi s Palomo, da pa o ostalem vprašanju, tako kot je po poslovniku, to je zahteva, o tem ne odločamo, razpravljamo potem, kako bomo tudi ravnali z zaupnimi gradivi.</p>
               </sp>
               <sp>
                  <speaker>JANEZ PODOBNIK:</speaker>
                  <p>Hvala lepa, se strinjam.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Vlado pozivam, da odgovori na vprašanje. Vlada je dolžna in mora odgovoriti na vprašanje, prosim, da se tega zavedate. Prosim predstavnika Vlade.</p>
                  <p>Gospod Podobnik, ali se strinjate, da Vlada pripravi odgovor oziroma se skoordinira in vam ga še danes posreduje? Besedo dajem gospodu Potrču. Izvolite. Gospod Umek, ali želite odgovoriti na vprašanje glede Palome?</p>
               </sp>
               <sp>
                  <speaker>IGOR UMEK:</speaker>
                  <p>Se opravičujem - samo pojasnilo - gospod poslanec bo dobil pisni odgovor od Sklada za razvoj. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Potrč, izvolite. Se odpoveduje. Hvala. Gospod Lap ima besedo.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Spoštovane kolegice in kolegi, predstavniki Vlade! Kratko vprašanje, ki ima že brado. Vlado prosim, da pojasni, ali je Vlada z zakonom o denacionalizaciji (Uradni list Republike Slovenije št. 27/91) razveljavila tudi zakonske omejitve Kraljevine Jugoslavije glede omejevanja obsega posesti veleposestnikov, kot so Athemsi, Auersbergi, Thurni, Borni, Marggeri, Schömmburgi, Windischgrätzi itd. Kraljevina Jugoslavija je z zemljiško reformo omejila obseg veleposesti in tako zaradi narodnih in državnih interesov končala definitivno fevdalno obdobje. Presenečen sem, da Vlada s politiko izvajanja zakona o denacionalizaciji dejansko nasprotuje določbam njegovega 3. člena, ki taksativno navajajo upravičence do vrnitve nacionaliziranih posesti. Želim, da se pojasni to, kar sem vprašal. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Prosim Vlado, da odgovori na vprašanje. Gospod državni sekretar ima besedo.</p>
               </sp>
               <sp>
                  <speaker>JOŽE TRATNIK:</speaker>
                  <p>Hvala za besedo. Spoštovani! Zakon o denacionalizaciji je sprejel zakonodajalec, to je takratna Skupščina Republike Slovenije, in ne Vlada, ki ni zakonodajalec in nima nobene zakonodajne moči.</p>
                  <p>Kar se pa tiče vsebine zakona o denacionalizaciji - sam zakon ne razveljavlja nobenih predpisov ali posamičnih aktov. Predpise, izdane pred drugo svetovno vojno, razveljavlja zakon o razveljavljanju pravnih predpisov, izdanih pred 6. aprilom 1941 in med sovražno okupacijo. Ta zakon je bil tudi podlaga za prevzem posameznih pravnih pravil. Pravna pravila omejevanja obsega veleposesti takratna Jugoslavija ni prevzela, ker je sprejela svoje predpise o agrarni reformi z zakonom o agrarni reformi in kolonizaciji leta 1945. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Lap ne želi dodatnega vprašanja. Besedo dajem gospodu Lavrincu.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Hvala, gospod predsednik. Tole moje vprašanje se vleče tako, kot zgodba o jari kači in steklem polžu. Na 22. seji Državnega zbora, dne 24.6.1994, sem že dal pobudo, da se ustanovi Inštitut za primerjalno pravo. Kot sem navedel že takrat, se je z graditvijo novega pravnega sistema pojavila tudi potreba po strokovni instituciji, ki bi sistematično proučevala pravno ureditev v drugih državah in hkrati skrbela za ustrezno seznanjanje tujcev z novo slovensko zakonodajo. Na isti seji je gospod minister Lojze Janko optimistično odgovoril, da se tudi sam zavzema za ustanovitev takega inštituta ter da so dela v polnem teku in misli, da bo lahko že v dveh ali treh mesecih povedal, da je inštitut ustanovljen. Po preteku treh mesecev, ki jih je omenjal minister Janko, sem na 25. seji, dne 24.10.1994, zopet povprašal Vlado Republike Slovenije. V njenem imenu je odgovoril gospod Pavle Svete. Dejal je, da žal nima dovolj podatkov, da bi pojasnil celotno problematiko ter da bo pisni del odgovora prišel v roku, določenem s poslovnikom. Tudi on je zatrdil, da zadeve tečejo in da bo inštitut lahko ustanovljen v prihodnjem letu. Vlado sem na 30. seji, dne 29.3.1995, že tretjič spomnil na ustanovitev inštituta za primerjalno pravo. Minister dr. Rado Bohinc mi je odgovoril, da na Ministrstvu za znanost in tehnologijo nimajo nobene pobude, niti predloga za ustanovitev inštituta, so pa o pobudi obveščeni in so tudi sodelovali v strokovnih razgovorih s Pravno fakulteto Univerze v Ljubljani. Ministrstvo taki pobudi ne nasprotuje in jo je pripravljeno celo podpreti, vendar kot ustanovitev univerzitetnega fakultetnega inštituta. Ker sta si bila oba ministra v svojih odgovorih več kot očitno v nasprotju, sem ju na to opozoril in dr. Rado Bohinc je obljubil, da bodo to vprašanje ponovno proučili tudi s kolegi, ki so odgovorni za zakonodajo.</p>
                  <p>Vlada mi je dne 30.5.1995 končno posredovala stališče do pobude za ustanovitev Inštituta za primerjalno pravo, v katerem je navedla, da je tovrstna institucija smotrna in potrebna za nadaljnji razvoj in oblikovanje pravnega reda v naši državi. V svojem stališču je odgovorila tudi na nekaj konceptualnih vprašanj ter se odločila, da naj bi Inštitut za primerjalno pravo v skladu s sklepom, ki ga je Vlada sprejela na 143. seji, dne 18.5.1995, deloval kot samostojni center v okviru novoustanovljenega Inštituta za evalvacijo in management v raziskovalni in razvojni dejavnosti, s sedežem na Dunajski 104 v Ljubljani. Odločila se je tudi, da naj bi nadalje vzpostavila delo inštituta oziroma centra za primerjalno pravo in bi potekalo v sodelovanju s strokovnjaki obeh pravnih fakultet ter Vlado Republike Slovenije in drugimi zainteresiranimi subjekti. Ker je od teh hvalevrednih sklepov minilo že kar nekaj mesecev, sprašujem Vlado, ali morda center za primerjalno pravo že obstaja in da le v Državnem zboru o tem nismo obveščeni, ali pa se je pri ustanovitvi centra zopet kaj zataknilo?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Lavrincu. Prosim, predstavnika Vlada, gospod državni sekretar.</p>
               </sp>
               <sp>
                  <speaker>CIRIL BAŠKOVIČ:</speaker>
                  <p>Gospod predsedujoči, spoštovani zbor! Dajem odgovor na pravkar izrečeno poslanko vprašanje gospoda Maksimiljana Lavrinca, ki sprašuje, ali Center za primerjalno pravo že ostaja. Center za primerjalno pravne analize že obstaja, in sicer kot organizacijska enota znotraj Instituta za evalvacijo in management raziskovalnih in razvojnih dejavnosti. Nekaj podatkov o tem institutu v nastajanju. Navedeni institut je s svojim sklepom ustanovila Vlada Republike Slovenije 13.4. lansko leto kot javni raziskovalni zavod. Soustanovitelj je Mednarodni center za podjetja v javni lasti. Sedež ima na Dunajski 104 v Ljubljani. Vlada je že dala soglasje na statut tega instituta in na program instituta. Nato je bil institut sodno registriran 10. novembra lani. Decembra je bil izveden javni razpis za direktorja instituta. Upravni odbor je imenoval mag. Bojana Tičarja na to mesto. Vlada je podala soglasje k temu imenovanju 12. januarja letos. V institutu so v fazi dejanskega vzpostavljanja.</p>
                  <p>Sedaj, ko posodo imamo, govorim o vinu, naslednjih organizacijskih enot ali centrov: Centra za proučevanje znanosti in evalvacije na področju znanosti in tehnologije v Sloveniji, Centra za management na tem področju, Centra za evalviranje politik in strateške analize, Informacijsko-dokumentacijskega centra in seveda Centra, po katerem povprašuje gospod poslanec, za primerjalno-pravne analize. Za vzpostavitev in začetek delovanja tega zadnjega omenjenega centra je Ministrstvo znanost in tehnologije že odobrilo in po pogodbi že izplačuje sredstva za dva mlada raziskovalca pravnika. Imen ne bom povedal, podatke lahko dobite pri gospodu direktorju instituta. Navezalo je ravno tako stike z obema pravnima fakultetama. Dva profesorja sta v postopku za delno zaposlitev na omenjenem centru. S seboj bosta na center prinesla že potekajoč raziskovalni projekt in drugega, ki bo v kratkem potrjen v okviru tako imenovane nacionalne liste raziskovalnih projektov. Vsebinsko pa naj bi se v prihodnosti tega centra stvari nanašale predvsem na naslednje vsebine: primerjalno pravne študije, predvsem za ustavno in volilno pravo, pravo mednarodnih integracij in meddržavnih vplivov oziroma stikov in mednarodno civilno in gospodarsko pravo na eni strani, ter seveda na drugi strani na zbiranje mednarodne pravne in komparativno pravne dokumentacije. Gospodu poslancu ponujam navedene akte v kopiji v uporabo, če bi tako želeli. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Tako je, kar sem dajte te dokumente, jih mu bomo izročili. Hvala lepa. Želite dopolnilno vprašanje? (Ne želi.) Gospod Miroslav Mozetič. Se odpovedujete? Hvala lepa. Upam, da bo še več takih. Gospod Ivo Hvalica ima besedo.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Najprej proceduralno. Kolegi prosijo, če objavite listo, da bodo vedeli, kako naj se pripravijo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Smo že urgirali, gospod Hvalica. Upam, da bo čimprej.</p>
               </sp>
               <sp>
                  <speaker>IVO HVALICA:</speaker>
                  <p>Je še ni? Hvala lepa, kakorkoli. Spoštovani! Moje poslansko vprašanje je že preseženo. Vložil sem ga 13. decembra, danes smo 2. februarja, in to kaže na ves absurd tega početja. Kaj meni pomaga postaviti vprašanje po treh mesecih?! To nima smisla. Politika je dinamična zadeva, nas zanimajo aktualne stvari. Skratka, moje poslansko vprašanje je bilo deloma preseženo z uredbo Vlade, ostaja pa drugi del. Jaz sem namreč spraševal, kdaj bodo določena zaokrožena turistična območja, ki služijo za določitev 48% koncesije iz igralništva, ki naj bi pripadla lokalnim skupnostim. Mi imamo skoraj leto dni že zakon o igrah na srečo v veljavi, lokalne skupnosti pa še danes niso dobile niti tolarja, razen tisto, kar se daje na nepravilne načine. Moje dodatno vprašanje je bilo, kdo bo in kako bo tem občinam nadoknadil izpadli dohodek? To se tiče Ministrstva za finance, ampak tudi Ministrstvu za finance se ni zdelo vredno odgovoriti na to vprašanje. Kakorkoli, rad bi izkoristil te moje tri minute za to, da bi pokazal na absurdnost tega početja. Mi smo danes, mislim na oktobrski ali novembrski seji - to je absurd vseh absurdov! Jaz tega ne bom več počel, ker to nima smisla. Postavljal bom pisna vprašanja in upam, da boste predstavniki Vlade odgovarjali, sicer bomo pa zbirali pluse in minuse in vlagali interpelacije. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Hvalici. Prosim za odgovor Vlade. Prosim za odgovor Vlade. Vlada mora skladno s poslovnikom na ustno vprašanje ustno odgovoriti. Gospod državni sekretar, prosim.</p>
               </sp>
               <sp>
                  <speaker>PETER VESENJAK:</speaker>
                  <p>Spoštovani poslanci! Vprašanje se direktno ne nanaša več na naše področje dela, torej na Ministrstvo za gospodarske dejavnosti oziroma področje turizma, ki je bilo odgovorno po zakonu o igrah na srečo oziroma pristojno za določitev zaokroženih turističnih območij, na katerih se opravljajo posebne igre na srečo. To je bilo tudi storjeno. Mi smo v lanskem letu, takoj po, vsaj po mojem nastopu tega mesta sekretarja, smo pristopili k določanju teh zaokroženih turističnih območij, v soglasju z občinami, in v Uradnem listu, 23. novembra 1995, tudi objavili odredbo o določitvi zaokroženih turističnih območij za potrebe posebnih iger na srečo, medtem ko je drugi del, se pravi namenska poraba sredstev iz naslova posebnih prometnih davkov oziroma kasneje koncesijskih dajatev, v pristojnosti Ministrstva za finance in bodo verjetno oni odgovorili na ta del vprašanja. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dopolnilno vprašanje gospoda Iva Hvalice. Prosim.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Gospod predsedujoči, verjetno niste razumeli, jaz sem že povedal, da je to preseženo, in gospod Vesenjak je zastonj prišel sem gor. To je že preseženo, to je Vlada opravila. Ni pa odgovora na drugi del mojega vprašanja. Tu naj mi odgovori predstavnik Vlade. Kdaj bodo lokalne skupnosti dobile 48% iz koncesij, ki jim pripadajo po zakonu? Ali so zakoni zato, da jih spoštujemo, ali so samo za to, da se lepo sliši in vidi?! To naj mi odgovori predstavnik Vlade, tukaj in sedaj. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Ivu Hvalici. Jaz sem vas dobro razumel, ampak kaže, da vas ni razumela Vlada, zato Vlado ponovno prosim, da odgovori na vprašanje. Mislim, da bodo to predstavniki Ministrstva za finance, prosim.</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala. Občine bodo dobile 48% koncesijske dajatve takrat, ko bo koncesijska dajatev vpeljana. Po zakonu o igrah na srečo je določeno prehodno obdobje 2 let. Problem pa je seveda v lastninjenju, kajti v tem prehodnem obdobju 2 let je potrebno urediti lastninjenje igralnic in takrat bo možno sklepati in urejati s koncesijsko dajatvijo in pogodbami tudi ta del.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa Vladi za odgovor. Prosim za mir v dvorani. Besedo dajem gospodu Peršaku. Izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci, spoštovani člani Vlade. Rad bi postavil vprašanje, o katerem smo pred časom posredno sicer veliko govorili in si zagotavljali, da se v tem segmentu zavzemamo za spoštovanje sprejetega zakona. To je vprašanje  v zvezi z izvajanjem zakona o denacionalizaciji na določenem območju. To je na območju bivših občin Kamnik in Domžale, konkretno na kmetijskem območju, ki ga pokriva podjetje oziroma kombinat Agro Emona. Vrsta pritožb je s strani državljanov, ki so upravičenci po tem zakonu, da se tam na vse mogoče načine zavlačujejo postopki. Ne glede na to, da so zahtevki nesporni in da gre za popolnoma jasno določene parcele, za določene pravice po zakonu ne da bi se zakon izvajal. To povzroča seveda pri državljanih zelo veliko nelagodje in tudi slabo voljo, predvsem pa vrsto očitkov, da ta država ni pripravljena spoštovati zakonov, ki jih je sprejela, kar smo sicer o tem zakonu ugotavljali na drug način ob nedavni diskusiji o zakonu o moratoriju na vračanje dela premoženja. Tako kot smo takrat ugotavljali, da se ta zakon ne izvaja dosledno, da se postopki in zahteve, ki jih postavlja, ne spoštujejo in da prihaja do neupravičenih vračanj, tako se seveda po drugi strani ugotavlja, da na tistem segmentu s katerim vsi soglašamo, se ta zakon ponovno ne izvaja in ne spoštuje. Zato postavljam vprašanje, kako Vlada namerava pospešiti postopke v tem primeru in posebej vprašanje, na kakšen način lahko podjetje oziroma kombinat, ki je pri tem seveda udeležen kot zavezanec za vračanje, zavira te postopke glede na to, da po nekaterih podatkih že tri leta ne plačuje najemnine za ta zemljišča, se pravi, da praktično nima nobene pravice tudi razpolagati ali kakorkoli se razglašati za tistega, ki ima pravico upravljati s temi zemljišči.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa Tonetu Peršaku, prosim predstavnike Vlade, gospod Ferlin državni sekretar.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Hvala lepa. Gospod podpredsednik, spoštovane gospe in gospodje, poslanke in poslanci! Glede vprašanja, ki ga je na konkretnem primeru upravne enote Domžale - Kamnik in na primeru Agroemona postavil poslanec gospod Peršak, dajemo naslednje pojasnilo. Pri upravnih enotah Domžale in Kamnik, če rečemo konkretno, se največ zahtev za denacionalizacijo nanaša na vračanje podržavljenih kmetijskih zemljišč, ki ležijo na območju kompleksa kmetijskih zemljišč v družbeni lastnini. Gre torej za komplekse. Po zakonu o denacionalizaciji se ta zemljišča vračajo tako, da se na posameznem kompleksu vzpostavi solastninska pravica v korist prejšnjega lastnika podržavljenega zemljišča. Te zakonske določbe pa v praksi ni možno izvajati na območjih, kjer je zemljiško katastrsko stanje neusklajeno stanje in parceli v naravi kot posledica neodmerjenih cest, poti, jarkov ter drugih objektov, kar velja tudi za komplekse, ki ležijo na območju navedenih upravnih enot. Po podatkih, ki smo jih dobili od upravnih enot, ugotavljamo, da je v državi večina takih kompleksov z neurejenim zemljiškoknjižnim stanjem, kar onemogoča izvajanje zakona o denacionalizaciji. Upravna enota Kamnik je na navedeni problem opozorila Vlado Republike Slovenije, ta pa je v zvezi s tem junija 1995 leta sprejela sklep, s katerim je naročila Ministrstvu za okolje in prostor ter Ministrstvu za promet in zveze, da pripravi ta program urejanja zemljiško-katastrskega stanja zemljišč, uporabljenih za gradnjo cest in program izvajanja geodetskih del v zvezi z odmero infrastrukturnih in drugih objektov ter da v te namene zagotovita finančna sredstva. Geodetska uprava Republike Slovenije je pripravila obširen program izvajanja geodetskih del, vendar je realizacija odvisna od finančnih sredstev.</p>
                  <p>Kar se pa konkretnega primera Agro Emone tiče, pa naslednje. 17. člen zakona o Skladu kmetijskih zemljišč in gozdov Republike Slovenije določa, da prenos kmetijskih zemljišč in gozdov na Republiko Slovenijo oziroma občine ne vpliva na pravice upravljavcev, da nadaljujejo uporabo in upravljanje kmetijskih zemljišč in gozdov, če jih obdelujejo oziroma izkoriščajo sami kot dober gospodar, do izdaje pravnomočne odločbe o denacionalizaciji oziroma do podelitve koncesije ali sklenitve zakupne pogodbe v skladu z zakonom. Do uveljavitve zakona o spremembi in dopolnitvi tega zakona je drugi odstavek tega člena določal, da upravljavci oziroma dejanski uporabniki in zakupniki sklenejo s skladom oziroma občino zakupno oziroma drugo ustrezno pogodbo oziroma, da jim sklad oziroma občina dodeli koncesijo. To pomeni, da je sklad obvezen skleniti pogodbo. Za upravljavce je seveda ta obveza tudi veljala, vendar rok in posledice niso bile določene. To je bilo potem popravljeno oziroma to je ugotovilo tudi Ustavno sodišče s svojo odločbo, zato je sedaj ta dopolnitev zakona sprejeta oziroma ta določba spremenjena, tako da upravljavci oziroma dejanski uporabniki in zakupniki sklenejo s skladom oziroma občino do 30. junija 1996 zakupno koncesijsko oziroma drugo ustrezno pogodbo. In če takšna pogodba ni sklenjena v roku, je sedaj določeno, da pogodbeno razmerje nastane po samem zakonu. Torej vsega tega prej ni bilo in še dodatna določba je, da o teh nerešenih vprašanjih na predlog sklada oziroma dejanskega uporabnika oziroma zakupnika odloči sodišče v upravnem postopku. Torej šele sedaj je mogoče dosledno izvajati oziroma izpeljati vse pogodbe v skladu z zakonom. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dopolnilno vprašanje, gospod Tone Peršak. Prosim.</p>
               </sp>
               <sp>
                  <speaker>ANTON PERŠAK:</speaker>
                  <p>Samo podvprašanje. Ali je Agroemona doslej imela zakupno oziroma kakršnokoli pogodbo z državo v tej zvezi in če je ni imela, ali je potem mogoče, da nastopa v teh postopkih praktično kot lastnik oziroma kot upravljavec tega premoženja?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Prosim predstavnika Vlade za pojasnilo, odgovor.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Do sedaj Agroemona ni imela zakupne pogodbe oziroma je ni hotela skleniti in je tudi zakon - drugi odstavek stare določbe zakona je ni mogel prisiliti k temu oziroma ni bil določen rok. Rok je bil odprt. Sedaj je to zaprto. Torej pogodbe ni bilo do sedaj iz dveh razlogov; do sedaj pa je Agroemona, tako kot vsi drugi upravljavci, lahko upravljala v skladu z zakonom in imela pravice do sedanjih upravljavcev. Torej je lahko upravljala s kmetijskimi zemljišči. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Šešerko se odpoveduje poslanskemu vprašanju. Besedo dajem gospe Pozsončevi.</p>
               </sp>
               <sp>
                  <speaker>MARIA POZSONEC:</speaker>
                  <p>Spoštovani! Imela bi dve poslanski pobudi, in sicer Ministrstvu za šolstvo in šport predlagam, da z zakonom uredi in poenostavi nostrifikacijo diplom, ki jih naši študentje pridobijo na tujih univerzah. Obenem predlagam meddržavni dogovor z Republiko Madžarsko, s katero imamo meddržavni sporazum za zamenjavo študentov. Predlagam, da se sklene sporazum za medsebojno priznanje visokošolskih diplom, kar naj velja tudi pri sklenitvi delovnega razmerja. Predlagam, da slovensko-madžarska mešana komisija že na naslednjem zasedanju prične pogajanja na to temo.</p>
                  <p>Prosim Ministrstvo za zdravstvo, da končno uredi osnovno zdravstveno varstvo prebivalcev na območju Prosenjakovcev. Že 4 leta prosim in rotim vse odgovorne, da bi se uredila splošna zdravstvena ambulanta v Prosenjakovcih. Tam živeče prebivalstvo je že ostarelo. Večkrat potrebujejo zdravniško pomoč, ambulanta in lekarna pa sta oddaljeni 25 km v Murski Soboti. V zadnjem času so se razmere malo izboljšale, saj 3-krat na teden po 4 ure dela zdravnik, ki bi pa moral biti prisoten vsak dan najmanj 4 ure na dan. Prav tako bi rabili oziroma nujno potrebovali lekarno ob zdravstveni ambulanti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi kdo, to so bile bolj pobude, odgovor prosim?</p>
               </sp>
               <sp>
                  <speaker>MAG. TEA VALENČIČ:</speaker>
                  <p>Spoštovani predsedujoči, spoštovane poslanke in poslanci! Dajem pojasnilo oziroma odgovor na poslansko pobudo v zvezi z nostrifikacijo diplom in izmenjavo študentov, gospe Marie Pozsonec. Ministrstvo za šolstvo in šport pripravlja besedilo predloga zakona o nostrifikacijah diplom, s katerim bo to področje na novo urejeno in tudi poenostavljeno. Vladi Republike Slovenije ga bomo predvidoma posredovali v približno mesecu dni. Z Republiko Madžarsko pa že imamo veljaven sporazum o sodelovanju na področju kulture, izobraževanja in znanosti, ki je bil podpisan 2. septembra 1992. Na njegovi podlagi je bil 15. decembra 1995 v Ljubljani med obema vladama podpisan program sodelovanja o izobraževanju, kulturi in znanosti v obdobju 1996 do 1998, s katerim se med drugim zagotavlja tudi izmenjavo študentov, dijakov, učiteljev ter gostovanje profesorjev in lektorjev. Druga možnost za sodelovanje in izmenjavo študentov in profesorjev pa je multilaterarni program srednjeevropskih držav CEPUS, ki se je pričel pred enim letom, in v katerega sta se uspešno vključili tudi Slovenija in Madžarska. Z aktom o nasledstvu sporazumov nekdanje Jugoslavije je Republika Slovenija prevzela sporazum o vzajemnem priznavanju enakovrednosti šolskih spričeval in diplom, ki sta ga sklenili Republika Madžarska in nekdanja Jugoslavija leta 1980. Republika Slovenija je tudi že oblikovala predlog novega sporazuma o medsebojnem priznavanju spričeval, diplom in nazivov, ki vključujejo tudi določilo o pravici do opravljenega dela, o katerem govori gospa poslanka v svoji pobudi. V že omenjenem programu sodelovanja iz decembra 1995 sta se podpisnici med drugim že dogovorili, da se ustanovi mešana delovna skupina za proučevanje vprašanj medsebojnega priznavanja spričeval, diplom in znanstvenih naslovov, ki bo obravnavala tudi problematiko, na katero opozarja pobuda gospe poslanke. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod minister Voljč, izvolite.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Spoštovane gospe in gospodje, poslanke in poslanci, spoštovana poslanka Maria Pozsonec! Ambulanta v Prosenjakovcih, kot ste sami ugotovili, dela vsak teden trikrat po štiri ure in tudi vi pri tem niste povsem brez zaslug, kajti moram reči, da se je to vpeljalo tudi na vaše insistiranje. Sedaj, pri nadaljnji zahtevi, da bi vsak dan zdravnik delal v tej ambulanti, pa je seveda potrebno odgovoriti na nekaj dodatnih vprašanj in ta so:</p>
                  <p>1. Koliko ljudi bi gravitiralo na to ambulanto. V pogovoru, ki sva ga imela prej, ste mi zagotovili, da je to okoli 2.000 ljudi, približno 2.000 ljudi. Sedaj je treba pogledati kakšna je starostna struktura teh. Glede na to, kar je bilo včeraj sprejeto tukaj v Državnem zboru, veste, kdo lahko sedaj gleda otroke, pa šolarje. Se pravi, da otroci in šolarji, če bo navadna ambulanta splošne medicine, tam najbrž ne bodo mogli biti tam pregledani, razen če bi bil to polivalenten tip ambulante oziroma bi moral imeti zdravnik tam dodatno izobrazbo.</p>
                  <p>Druga stvar je, drugo vprašanje je, koliko ljudi od aktivnega prebivalstva, ki se vozi v službo v Mursko Soboto ali kam drugam, bi se odločilo, da bi zamenjalo izbranega zdravnika in si ga omislilo oziroma si ga zagotovilo v Prosenjakovcih, kajti gre za prosto izbiro zdravnika in nobenega ne morete prisiliti, kako in kaj.</p>
                  <p>In zadnje vprašanje je seveda, kolikšna bi bila potem, če bi vsak dan imeli štiriurno ordinacijo, kolikšna bi bila potem frekvenca. Kajti po podatkih, ki so mi sedaj na voljo, obisk v tej ambulanti ni ravno tak, da bi se finančno krila in upam, da razumete, da preden v kaj takega tudi v Zdravstveni dom Murska Sobota gre, je potrebno na ta vprašanja odgovoriti. Ministrstvo za zdravstvo je pripravljeno pri tem razčiščevanju sodelovati in vas bomo tudi obvestili, kako in kaj. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod minister Voljč. Gospod Marijan Poljšak ima poslansko vprašanje.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Imam dve poslanski vprašanji Ministrstvu za notranje zadeve, in sicer obe na osnovi časopisnih informacij oziroma druga ima širšo osnovo. Imam tudi osebne izkušnje s to zadevo. Prva stvar je. V Delu je bila 15.1.1995 pod naslovom Ustanovili krovno organizacijo Srbov v Sloveniji, objavljena informacija in jaz zahtevam informacijo, odgovore na naslednja vprašanja. Mogoče je prvo vprašanje preobsežno, ampak želim dobiti naslednje podatke. Spisek temeljnih podatkov o društvih in podobnih organizacij, ki so v naslovu, ali jih  program deklarira kot srbske in so registrirane v Sloveniji? Ime društva, sedež društva, ime vodilnega, ime vodilnih v društvu, na kratko opisana vsebina programa za interese srbstva, gotovo piše tam, da je društvo za interese srbstva, ohranjanje srbstva ali kaj podobno, ne vem, kako piše, jaz si tako predstavljam. Želim ta spisek, da bi ga dobil od Ministrstva za notranje zadeve. In število članov, ki so državljani Republike Slovenije in ki niso državljani Republike Slovenije. Recimo to želim, da bi dobil. Če ne, bomo kdaj drugič dobili take spiske. Nekoč bomo prišli do teh spiskov.</p>
                  <p>Drugič. Na osnovi katerih členov zakonov in ustave so ta društva s srbskim videzom ali vsebino utemeljeno registrirana? Torej srbski videz je, če se imenuje srbska skupnost. Na kakšen način je legalizirano srbsko ime društva, gre za ime društva oziroma krovne organizacije, ker je napisano v časopisu "Srbska zajednica Slovenije". Ali v Sloveniji lahko obstaja društvo, ki se imenuje "Srbska zajednica" in kako je to skladno z 11. členom ustave, ki pravi, da je uradni jezik v Sloveniji slovenščina? Nadalje, kaj pravno formalno in vsebinsko pomeni priznavanje srbske zajednice v Sloveniji, srbske skupnosti? Kdo je avtor in nosilec te politike? Avtor in nosilec te politike je Vlada, vi tukaj oziroma jo predstavljate, šef Vlade recimo ali pa tisti, ki so glavni v Vladi. Trdim, da je s tem kršen 5. člen ustave, ki pravi, da mora država, Vlada ustvariti možnosti za skladen kulturni razvoj Slovenije. Torej skladnega kulturnega razvoja Slovenije ni, če tukaj obstaja podpora neki srbski skupnosti - za moje pojme, za vaše mogoče drugače, bomo te spore nekoč rešili.</p>
                  <p>In drugo poslansko vprašanje, isto se nanaša, pa na kratko se lahko reče "čefurske bande". To je spet v Delu, to je informacija v Delu, bile so nazaj informacije v časopisih, sedaj so razni postopki. Jaz osebno sem poslušal pričevanja, mogoče 20 Ljubljančanov o tem, tudi, ko smo imeli stojnico na Prešernovem trgu, so prišli posamezniki, ki so mi pričali o tem, kaj se dogaja in veste, kaj se dogaja. Torej "čefurske bande", ti čefurji so pač...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim, če zaključite. Izkoristili ste tri minute.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Ministrstvo za notranje zadeve je dobilo to vprašanje in mi mora odgovoriti na vprašanje, ali misli te "čefurske bande", bi rekel opraviti z njimi, kakor se spodobi ali so potrebne neke druge državljanske pobude s tem v zvezi, to bom pa še kasneje gotovo vprašal. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim za odgovor. Gospod državni sekretar Debelak ima besedo.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Hvala lepa. Na poslansko vprašanje poslanca Državnega zbora, gospoda Marijana Poljšaka, se seveda da zelo na dolgo odgovoriti, zato bom, če bo seveda to zahteval, pripravil odgovor tudi v pisni obliki. Na prvi del vprašanja odgovarjamo takole, zelo na hitro, telegrafsko. Iz registra društev, ki jih vodijo upravne enote in Ministrstvo za notranje zadeve, je razvidno, da so v Republiki Sloveniji registrirane naslednje društvene organizacije, ki so jih ustanovili državljani Republike Slovenije srbske narodnosti. Ponavljam, državljani Republike Slovenije srbske narodnosti. Srbska zajednica, to se pravi, društvo Srbska zajednica s sedežem v Ljubljani, vpisana v register društev 13.5.1991. Društvo Domovinsko združenje mir, s sedežem v Ljubljani, vpisano v register 28.5.1993. Društvo fundacija Pupin, s sedežem v Ljubljani, je bilo vpisano v register 22.11.1994. Kulturno umetniško društvo Petar Koči} s sedežem v Kranju, je bilo registrirano 2.11.1995. Zveza srbskih društev v Sloveniji, s sedežem v Ljubljani, je bila vpisana v register 9.10.1995. Srbsko kulturno prosvetno društvo Sveti Sava, s sedežem v Ljubljani oziroma v Kranju, je bilo registrirano 7.5.1992. Kulturno, prosvetno in športno društvo Vuk Kara|i}, s sedežem v Radovljici, je bilo registrirano 23.1.1995. Kulturno, umetniško in prosvetno društvo Vuk Stefanovi}-Kara|i}, s sedežem v Celju, je bilo vpisano v register društev 16.10.1990. Klub malega nogometa Kozmos, s sedežem v Polzeli, je bil registriran</p>
                  <p>leta 1993 pri Upravni enoti Žalec. Srbsko Kulturno društvo Sloga, Nova Gorica, s sedežem v Šempetru, je bilo vpisano v register društev 21.12.1995. Podatkov o imenih vodilnih v društvu ministrstvo oziroma upravne enote po prejšnjem zakonu niso bile dolžne vpisovati v register društev, zato z njimi ne razpolagamo. V skladu z novim zakonom o društvih pa so vsa društva dolžna najkasneje v dveh letih sporočiti registrskemu organu osebno ime zakonitega zastopnika društva in ga sproti obveščati o morebitnih spremembah. Glede na to, da so društva pri svojem delovanju samostojna, omejena so le v okviru, ki ga za delovanje določa njihov akt in pravni red Republike Slovenije, in da registrski organ nima nadzora nad delovanjem društev, ne razpolagamo s podatki o številu članov društva. Društvo lahko ustanovi najmanj 10 polnoletnih državljanov Republike Slovenije in pri vseh naštetih društvih je bil ta zakonski pogoj izpolnjen. V skladu s 6. členom zakona o društvih lahko član društva postane tudi tujec, seveda, če je tako določeno v temeljnem aktu, statutu društva. Na podlagi 54. člena zakona o tujcih je mogoče ustanoviti in registrirati tudi tuje društvo. Zakon določa, kdo lahko ustanovi tuje društvo in seveda tudi, pod kakšnimi pogoji lahko to društvo naprej deluje. Vsa društva, ki jih je v Republiki Sloveniji registriranih nekaj manj kot 14.000, so registrirana na podlagi Ustave Republike Slovenije in 12. člena zakona o društvih oziroma na podlagi 42. člena nove ustave in 8. člena novega zakona o društvih.</p>
                  <p>Kar se tiče društva Srbska zajednica, je to le eno izmed društev, ki so ga ustanovili državljani Republike Slovenije srbske narodnosti. Krovna organizacija srbskih društev pa je Zveza srbskih društev v Sloveniji, ki je bila ustanovljena in registrirana v drugi polovici lanskega leta. Ime društva ni Srbska zajednica Slovenije, temveč Društvo srbska zajednica. Želeli bi omeniti, da je v register društev vpisanih precej društvenih organizacij, katerih ime vsebuje poleg besede, ki opredeljuje njihov status, društvo, združenje, klub, zvezo društev, združenje, tudi besede, ki niso slovenske, temveč latinskega, angleškega, francoskega ali pa kakšnega drugega izvora. Na primer, Lions, Rotary Club, Združena fundacija PHAROS, Društvo Richard Wagner in tako naprej. V zakonu o društvih iz leta 1974 ni bilo določeno, kakšno mora biti ime društva. 4. člen novega zakona pa vsebuje podrobne določbe o imenu. Iz imena društva mora biti razvidno, da gre za društveno organizacijo in dejavnost društva. Ime društva se mora razlikovati od imen drugih, že registriranih društev. Društvo srbska zajednica je pravno formalno le eno izmed, kot sem že rekel, 14.000 registriranih društev v Republiki Sloveniji. Po svojem pravnem statusu so društva pravne osebe zasebnega prava in kot taka nastopajo v pravnem prometu. Pri opravljanju svoje dejavnosti so sicer samostojna, dolžna pa sodelovati v skladu s svojim temeljnim aktom in pravnim redom. Registracija Društva srbska zajednica pravno formalno in vsebinsko pomeni, da je Ministrstvo za notranje zadeve Republike Slovenije na podlagi 42. člena ustave Republike Slovenije in zakona o društvih omogočilo državljanom Republike Slovenije, da za zadovoljevanje svojih interesov ustanovijo in registrirajo društvo. Društvo, ne glede na njegovo ime, ne more predstavljati in zastopati interesov vseh državljanov Republike Slovenije srbske narodnosti, temveč le interese svojih članov, ki se prostovoljno vključijo v to društvo. Vsaka primerjava položaja Društva srbska zajednica z narodnima skupnostima pripadnikov italijanske in pa madžarske manjšine je zato pravno formalno in sociološko povsem neutemeljena.</p>
                  <p>Gospod predsednik, ker je postavil dva vprašanja, imam odgovor še na drugo vprašanje, če ne bom predolg.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Jaz bi vas tudi prosil, da bo čim krajše, da bo prišlo čimveč poslancev na vrstni red. Izvolite.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Na območju Republike Slovenije - odgovor na drugi del vprašanja - je v zadnjih letih večkrat zaznano delovanje raznih skupin, ki za doseganje svojih kriminalnih ciljev uporabljajo nasilje. Brutalnost dejanj se kaže zlasti v načinih izvedbe in uporabljenih sredstvih pri dejanjih. Dejanja z elementi nasilja so izvedena z uporabo raznih oblik orožja, zlasti hladnega orožja. Zaskrbljujoče je zlasti v zadnjem obdobju zaznano organizirano delovanje teh skupin, ki se ne identificirajo z znanimi skupinami na zahodu, temveč svoje ideale iščejo v "leaderjih" kriminalnih populacij z območja bivše Jugoslavije in uporabljajo metode zahodnih organiziranih kriminalnih združb s tradicijo. Delovanje teh kriminalnih združb pri nas temelji na izvrševanju klasičnih kriminalnih dejanj. Organi za notranje zadeve načrtno zbirajo obvestila o nasilnih aktivnostih pouličnih skupin, kar se je izkazalo pri razkrivanju nekaterih primerov nasilja kot edina prava metoda dela. Poudariti pa je treba, da pri ekstremno nasilnih skupinah opažamo določene bistvene elemente organiziranih kriminalnih združb, katerih delovanje temelji na nacionalni osnovi in je vzročno povezano z jezikovnimi preprekami in drugimi običaji. Proces združevanja kriminalnih združb z območja bivše Jugoslavije lahko povezujemo z razmerami na tem območju in s trenutno eksponiranimi nacionalnimi, verskimi in drugimi sovraštvi. Kakšna je naša strategija? Strategija zatiranja pouličnega nasilja je v Ministrstvu za notranje zadeve izgrajena in določena. Pri reševanju primerov nasilja, žrtev nasilnega in drugega pouličnega kriminalnega dejanja z nacionalnimi momenti temeljito spremljamo in ukrepamo v okviru naših zakonskih pooblastil in v okviru pravil stroke. Stalno patruljiranje je ena izmed rednih oblik dela policije, ki jo izvaja policija vsakodnevno, permanentno 24 ur. Seveda, samo s patruljiranjem pa ni mogoče zagotoviti absolutne varnosti državljanov. Policija se s primeri organiziranih pouličnih skupin spopada na enak način, podoben način, kot tudi v primerih drugih organiziranih oblik kriminala. Ministrstvo za notranje zadeve je seznanjeno s člankom Ulični bojevniki, ki je povzročil v javnosti burne reakcije, čeprav so bili vsi fotografirani pretepi fingirani. Dejstvo je, da je v konkretnem primeru kriminalna združba prijeta in ovadena pristojnemu državnemu tožilcu in da storilci čakajo na sodni epilog.</p>
                  <p>Zadnji del odgovora - glede vprašanja o deležu Neslovencev  med ljubljanskimi policisti pojasnjujemo, da so v Ministrstvu za notranje zadeve, skladno s pozitivno zakonodajo, lahko zaposleni le državljani Republike Slovenije. Pritisk na delavce policije, grožnje, napadi, so resnično vse pogostejši in metode kriminalnih združb jih praktično vsakodnevno uporabljajo. Fenomem, gospod Poljšak, nam je znan in Ministrstvo za notranje zadeve vsakodnevno reagira na te pojave. Zagotovljen je sistem zaščite in varovanja tako ljudi kot tudi delavcev, ki delajo v našem resorju. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imate dopolnilno vprašanje? Prosim, gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Torej, še kar ostajam pri drugem vprašanju, ker sem omenjen. Poglejte, jaz sem vas vprašal o tistem vprašanju, ki sem vam ga dal pismeno in ste ga dobili v roke, zakaj vam do sedaj ni uspelo zatreti nasilja. To ni res, da vam je uspelo. Poglejte, tisto, kar se tiče tako imenovanega Džaji}a in njegove skupine na Rakovi jelši, to je bilo pred enim letom, to vem, da ste razbili, ampak to ni edina skupina. Ni ena skupina. Ljubljana ima 300.000 prebivalcev od tega 20%, 2 krat 3 je 6, 50, 60.000 jih je tukaj. Dnevno ljudje poročajo. Bojijo se. Sedaj veste, da je proces proti temu Džaji}u, ker se bojijo priče povedati. Mislim, jaz vas sprašujem, ali mislite, torej saj mandat je še kratek, ali mislite v tem mandatu to zadevo razčistiti ali ne? Jaz vam bom povedal samo en primer iz moje mladosti, ko je bila socialistična Jugoslavija, leta 1960, 1970 v Ajdovščini. Tedaj so srbske pretepače pretepli slovenski pretepači. To je bil odgovor. In policija, ne policija, tedaj se je imenovala milica, slovenska milica v Ajdovščini se je s tem strinjala in je celo sodelovala. In smo jih, jaz nisem, ampak moji kolegi so jih ukrotili. Sedaj pa vi pravite, da ste pravna država, v pravni državi policija opravlja svoj posel. Poglejte članke, saj to je članek, gospa ali gospodična Alenka Burja je nekaj čisto nedolžno napisala. Tudi ta članek ste pregledali. Ja, ne more tako biti v tej državi. V tej državi ne more biti tako, dajte si dopovedati, če ne pa, prosim, povejte, da je politika Vlade taka, da se gleda skozi prste tem pretepačem. To bi jih morali kaznovati tako, da se jih izseli.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Ne želi Vlada. Besedo pa dajem gospodu Janezu Jugu. Prosim.</p>
               </sp>
               <sp>
                  <speaker>MAG. JANEZ JUG:</speaker>
                  <p>Iz pretepaških v malo bolj mirne vode. Imam poslansko vprašanje in eno poslansko pobudo. V letu 1955 je bil med Vlado Republike Italije in tedanjo Jugoslavijo sklenjen sporazum o lokalni menjavi med obmejnimi območji Trsta na eni strani in Kopra, Sežane ter Buj na drugi strani. Namen tega sporazuma je bil omogočiti obmejnim področjem obeh držav nekatere ugodnosti pri menjavi, kar naj bi olajšalo reševanje problemov, ki jih je prinesla državna meja med tedanje gospodarske povezave. V skladu z navedenim sporazumom je bil sklenjen tudi sporazum o opravljanju plačilnega prometa med državama, ki določa plačevanje med podpisnicami sporazuma. Sedaj to poteka preko posebnega avtonomnega kompenzacijskega računa, ki je odprt pri podružnici Banca d'Italia d'Trieste. Od leta 1955 do osamosvojitve Slovenije je bila lastnica avtonomnega računa jugoslovanska izvozna in kreditna banka iz Beograda, operativno izvajanje je bilo preneseno na poslovne enote te banke v Kopru. Po osamosvojitvi Slovenije sta si Ljubljanska banka, delniška družba in Splošna banka Koper skupno prizadevali urediti to vprašanje in v letu 1992 je bil v sodelovanju Ministrstva za zunanje zadeve, Ministrstva za finance in Banke Slovenije urejen prenos plačilnega prometa po tržaškem sporazumu na Ljubljansko banko d.d., ki je odprla račun pri Banca d'Italia d'Trieste, operativno</p>
                  <p>izvajanje sporazumov pa je od Ljubljanske banke prevzela Splošna banka Koper. Splošna banka Koper je bila tedaj del sistema Ljubljanske banke, le-ta pa je opravljala devizno poslovanje za vse članice sistema in je bila taka ureditev ustrezna. Tako poslovanje se je nadaljevalo tudi potem, ko je Splošna banka Koper prenehala biti del sistema Ljubljanske banke in je s 1.6.1994 organizirala samostojno devizno poslovanje. Splošna banka si že od 1994. leta prizadeva, da bi ostala nosilec plačilnega prometa po Tržaškem sporazumu, vendar brez uspeha. Nova Ljubljanska banka je s 1.11.1995 enostransko preklicala pooblastilo pooblaščenim delavcem Splošne banke za poslovanje po avtonomnem računu in prevzela tudi operativno izvajanje sporazuma. Ker je s tem dejanjem Nova Ljubljanska banka izničila namen posebnega poslovanja po avtonomnem računu, ki je bil namenjen obmejnemu gospodarstvu in po isti logiki tudi banki, ki že vse obdobje spremlja te gospodarske subjekte.</p>
                  <p>Glede na zgoraj navedeno sprašujem Ministrstvo za ekonomske odnose in razvoj kot pristojni organ, kaj namerava ukreniti, da bi se za izvajanje plačilnega prometa po Tržaškem sporazumu, ki je namenjeno obmejnemu gospodarstvu, preneslo na banko, ki to gospodarstvo že desetletja spremlja in ki je sestavni del obmejnega gospodarstva, to je na Splošno banko Koper? Prvo vprašanje.</p>
                  <p>Imam pa pobudo. Na slovenski Obali potekajo gospodarski in negospodarski procesi, ki povzročajo oziroma bodo povzročili določena nepovratna stanja na tako imenovanem pomorskem dobru. Vse pomorske države so to problematiko uredile v svojih pomorskih zakonih. Naj omenim, da pomorsko dobro predstavlja notranje morske vode in teritorialno morje, njihovo vodno in morsko podzemlje ter del kopna, ki je po svoji prirodi namenjeno javni pomorski uporabi, ali pa je pooblaščeno za takšnega. Če sem bolj konkreten, se za pomorsko dobro šteje: morska obala, valobrani, ladjedelniški nadvozi, nasipi, ustja rek, kanali, peščinaki in tako dalje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim, čas je potekel.</p>
               </sp>
               <sp>
                  <speaker>MAG. JANEZ JUG:</speaker>
                  <p>Takoj bom. Pomorsko dobro je splošno dobro in v interesu Republike Slovenije, ki bi moralo imeti njeno zaščito, uporabljajo in koristilo pa bi se pod pogoji in načini, predpisanimi z zakonom. Naša država pa nič - ne v pomorskem zakonu ne v drugih zakonih. Menim, da moramo omenjeno problematiko čimprej urediti zakonsko, poseben zakon, pomorski zakonik, če nočemo povzročiti na tem dobru hujše gospodarske in politične škode. Izrabljanje pomorskega dobra je nepovraten proces s hujšimi ekonomskimi posledicami.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Jug, prosim, da čimprej...</p>
               </sp>
               <sp>
                  <speaker>MAG. JANEZ JUG:</speaker>
                  <p>Samo v pobudo. Zato dajem Vladi Republike Slovenije pobudo, da uredi problematiko pomorskega dobra v posebnem zakonu, ali pa ga vključi v pomorski zakonik ter s tem uredi oziroma opredeli pomorsko dobro, uporabo tega dobra, koncesije in red na pomorskem dobru. To nas zavezuje tudi resolucija o pomorski usmeritvi Republike Slovenije. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim za odgovor in hkrati prosim, da se res držimo časovnih omejitev. Prosim, gospod Deželak.</p>
               </sp>
               <sp>
                  <speaker>JANKO DEŽELAK:</speaker>
                  <p>Gospod podpredsednik, gospod poslanec Janez Jug, gospe in gospodje! Ta odgovor, ki se nanaša na poslovanje po Tržaškem sporazumu in problematiko vodenja računa preko Nove Ljubljanske banke in Splošne banke Koper, je vprašanje, ki po naši presoji sodi v domeno drugih institucij, ne eksplicite Ministrstva za ekonomske odnose in razvoj. Ima pa že svoj pedigre in svoje zgodovinsko ozadje, zadeva sporazum med Republiko Italijo in takratno FNRJ iz leta 1955 o vzpostavitvi teh olajšav v maloobmejnem prometu in se nadaljuje vse do leta 1992, ko je takratna Ljubljanska banka prevzela obveznosti in pravice iz tega računa, ki je po svoji vsebini namenjen pospeševanju maloobmejnega prometa, nase. V tistem letu in kasnejših letih je seveda prišlo do temeljitega restrukturiranja bančnega sistema in ker je Ljubljanska banka kot partner Banca d'Italia, centralni banki v Republiki Italiji, prevzela tedaj te obveznosti, kot neke vrste sukcesor, je nastal problem s konstituiranjem novih bank v okviru takratnega sistema Ljubljanske banke in z ustanovitvijo Splošne banke Koper, ki deluje na tem področju, kar je seveda dejstvo. Zato smo tako mi kot centralna banka oziroma Banka Slovenije, napotili obe banki, da v medsebojnih poslovnih kontaktih razrešita problem vodenja tega računa, tako da bo ta račun nadalje živel, opravljal svojo vlogo in ta maloobmejni promet tudi v drugih pogojih, v pogojih liberalizacije medsebojnih trgovinskih povezav itn., opravlja svojo dobro in pozitivno vlogo. Zato bi še enkrat poudaril stališče, ki smo ga v vrsti dopisov obema bančnima hišama naslovili in z njima seznanili, da v kontaktih medsebojno razrešita, na podlagi poslovnih kriterijev in motivov vprašanje, kdo je tisti, ki lahko uspešno vodi ta račun. Sedaj poteka poslovanje uspešno za slovenska podjetja, ki se na ta račun vključujejo in to je tisto, kar je seveda najbolj pomembno. Zato bi tudi z vidika mnenja Centralne banke, torej Banke Slovenije, ki je praktično identično našemu mnenju, obe banki morda ponovno pozvali in dali iniciativo. Seveda, mi ne moremo dati naloge, kajti gradimo sistem, ki opredeljuje tovrstne gospodarske subjekte kot avtonomne gospodarske subjekte v lasti znanih lastnikov, da na poslovni način v pogodbenem razmerju uredita stvari tako, da bo poslovanje potekalo še naprej uspešno. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dopolnilno vprašanje? Ga ni. Besedo dajem gospodu Verzolaku. Želi še mogoče kdo odgovoriti na vprašanje? Gospod minister Umek in potem še predstavnik pravosodja. Prosim. Prosil pa bi, da so odgovori čim krajši, tudi Vlade. Izvolite.</p>
               </sp>
               <sp>
                  <speaker>IGOR UMEK:</speaker>
                  <p>Hvala. Gospod podpredsednik, gospe in gospodje poslanci! Vprašanje je bilo tudi o pomorskem javnem dobru in na to želim odgovoriti. Ministrstvo se zaveda pomena pomorskega javnega dobra in potrebe po njegovi pravni ureditvi. Ob pripravi predloga pomorskega zakonika smo bili pred vprašanjem, ali naj se pomorsko javno dobro podrobneje opredeli v pomorskem zakoniku ali bo to urejeno v katerem drugem zakonu oziroma v zakonu o lastninskih in drugih stvarnih pravicah. Zato so določila predloga pomorskega zakonika zgolj načelne narave in temeljijo na ustavi. Morsko dobro je le navedeno, ni pa definirano, pa tudi režim njegovega upravljanja in uporabe ni določen, v kolikor presega vprašanja, povezana z nemotenim odvijanjem pomorskega prometa. Predlog pomorskega zakonika je bil poslan Državnemu zboru v obravnavo in sprejem 19. septembra 1994. V predhodnih obravnavah Državnega sveta in Odbora za gospodarstvo Državnega zbora se je izpostavila potreba po natančnejši opredelitvi pomorskega javnega dobra v pomorskem zakoniku, ker se je pokazalo, da prej omenjeni zakon o lastninskih in drugih stvarnih pravicah ureja to vprašanje dokaj skopo. Tako je Odbor za infrastrukturo in okolje Državnega zbora prvič obravnaval predlog pomorskega zakonika v okviru svoje 75. seje, dne 6.12.1996, in med ostalim sprejel sklep, s katerim je predlagatelju naložil, naj pristojna ministrstva preučijo, v katerem zakonu je primerneje urediti javno dobro in javno zgrajeno dobro na morju, ali le v predlogu pomorskega zakonika ali še v katerem drugem zakonu. Ministrstvo za promet in zveze je na podlagi tega sklepa pridobilo mnenje Ministrstva za okolje in prostor ter službe Vlade za zakonodajo. Na podlagi teh mnenj in tudi mnenj Ministrstva za promet in zveze je bil Odboru za infrastrukturo in okolje posredovan predlog, da se vprašanje pomorskega javnega dobra celoviteje uredi v pomorskem zakoniku v pripravi besedila za drugo obravnavo. Poudariti velja, da bo ob tem nujno potrebno opraviti vsebinski razrez pravne materije pomorskega dobra, saj je v pripravi tudi zakon o vodah, ki ga to vprašanje tudi vsebinsko zadeva. Ministrstvo za promet in zveze je skupaj z Ministrstvom za okolje in prostor ter Institutom pravne fakultete v Ljubljani že pristopilo h konkretnim postopkom za ureditev tega vprašanja</p>
                  <p>ter dopolnitve določil pomorskega zakonika, ki ureja vprašanje pomorskega javnega dobra. Na podlagi povedanega menim, da smo ustrezno ukrepali in upam, da bo tudi Državni zbor pospešil postopek za sprejem pomorskega zakonika, saj tudi mi menimo, da je to vprašanje treba čimprej urediti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Še predstavnik Ministrstva za pravosodje, na isto poslansko vprašanje.</p>
               </sp>
               <sp>
                  <speaker>JOŽE TRATNIK:</speaker>
                  <p>Hvala lepa. V bistvu je na pobudo že odgovoril minister Umek. Jaz bi samo dodal, da je v novem tekstu zakona o lastninjenju in lastninskih razmerjih tudi vrsta določb o javnem dobru, ki bodo izhodišča za javno dobro, tako na področju pomorstva, varovanja okolja in podobno. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želite dodatno vprašanje postaviti? (Ne.) Besedo dajem gospodu Verzolaku, prosim.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Imam poslansko vprašanje Vladi Republike Slovenije in sicer, da pojasni, kakšne strokovne in disciplinske ukrepe je uvedla zoper upravne uslužbence, ki so "pomagali", v narekovaju, pri ustvarjanju dokumentacije, na osnovi katere je poskušal knez Windischgrätz pridobiti v posest svojo nekdanjo lastnino - gozdove. Prav tako želimo vedeti, zakaj Vlada o tej malverzaciji ni obvestila slovenske javnosti oziroma Državnega zbora? Šele 10. decembra 1995 smo lahko v televizijskem dnevniku izvedeli, da je knez Windischgrätz gostil v Italiji župane, da bi tako vplival na rešitve, ki bi šle njemu v prid.</p>
                  <p>Imam še dve vprašanji, vendar so že, glede na to, da sta bili postavljeni že v prejšnjem letu in se je medtem že marsikaj spremenilo, tako da nista več tako aktualni. Ampak na tole bi pa prosil odgovor.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim predstavnika Vlade, gospod Ferlin, državni sekretar.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Hvala lepa. Ministrstvo za kmetijstvo, gozdarstvo in prehrano ne razpolaga z nikakršnimi podatki o tem, da bi upravni delavci pomagali pri zbiranju dokumentacije v zvezi z denacionalizacijo premoženja, podržavljenega Windischgrätzu. Pravni nasledniki imenovanega so za zastopanje pooblastili več odvetnikov in ti naj bi tudi zbirali potrebne listine, ki jih je potrebno predložiti zahtevi za denacionalizacijo. Resničnost teh navedb gospoda Verzolaka bomo vsekakor preverili pri upravnih enotah, kjer so vložene zahteve za vrnitev premoženja, podržavljenega Windischgrätzu in ustrezno ukrepali, če se bo ugotovilo, da so uradne osebe, ki vodijo postopek denacionalizacije, v zvezi s tem storile dejanje, ki ga je šteti kot disciplinski prekršek. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospodu Miroslavu Geržini. Se odpoveduje. Hvala lepa. Besedo dajem gospe Omanovi. Izvolite.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Spoštovani predstavniki Vlade, ministri, kolegice in kolegi! Poslansko vprašanje postavljam v zvezi z vpoklicem pripadnikov rezervne sestave 1. specialne brigade MORIS v juniju 1995. Lani junija, je bilo v časopisu "Slovenec" objavljeno, da skuša Ministrstvo za obrambo pod pretvezo enodnevne vojaške vaje razorožiti okoli 550 pripadnikov rezervnega sestava 1. specialne brigade MORIS. Zaradi teže očitkov glede neskladja ravnanja, glede vpoklica s predpisi z Ministrstva za obrambo, ter zaradi vznemirjanja med pripadniki rezervnega sestava MORIS, je služba za stike z javnostjo Ministrstva za obrambo sporočila, da bo v zvezi s tem sprožena preiskava, ter da bo javnost o zaključkih preiskave obveščena. Do dne, ko sem vlagala poslanska vprašanja, to je bilo 12.12.1995, niti do danes mi ni znano, da bi služba za stike z javnostjo predstavila zaključke napovedane preiskave v sredstvih javnega obveščanja. Poziv na enodnevno vojaško vajo, streljanje z osebno oborožitvijo je datiran za 9.6.1995 ter napoveduje izvedbo preizkusa ter ne strelitve osebne oborožitve za soboto, 17.6.1995. Poziv je podpisal v odsotnosti poveljnika 1. specialne brigade MORIS brigadirja gospoda Vojka Pavlina polkovnik Cveto Zorko. Meni poznani dokument ne nosi oznake kakršnekoli vrste tajnosti.</p>
                  <p>Vlado Republike Slovenije prosim za odgovore na naslednja vprašanja. Ali je poveljnik 1. specialne brigade MORIS pooblaščen pozivati pripadnike rezervne sestave na vojaške vaje, saj je iz zakona o vojaški dolžnosti povsem jasno, da so za odločbe v zvezi z izvrševanjem vojaške dolžnosti pristojni še prej občinski upravni organi, pristojni za obrambo, danes seveda z novim imenom? Ali gre pri dvomljivem poizkusu vpoklica pripadnikov 1. specialne brigade MORIS za kršitev zakona o vojaški dolžnosti glede spoštovanja rokov in pristojnosti, ali pa so v tem času v Republiki Sloveniji res obstajali razlogi za povečanje bojne pripravljenosti oboroženih sil, ki so narekovali pošiljanje vpoklicev v krajšem roku od predpisanega, to je 30 dni? V konkretnem primeru je bil sicer zakonsko že tako dvomljiv vpoklic posredovan samo 8 dni pred predvideno vojaško vajo. Naslednje vprašanje. Ali je bila nameravana enodnevna vojaška vaja predvidena v letnem in mesečnem načrtu dela Slovenske vojske? Če je bila, prosim za pojasnilo, na podlagi katerega dokumenta ali pooblastila je poveljnik 1. specialne brigade MORIS razposlal vpoklice? Nadalje prosim, ker ste vprašanje dobili tudi pisno, za odgovor še na četrto vprašanje. Nadalje odgovor Ministrstva za finance, ali je prejelo zahtevo za zagotovitev potrebnih finančnih sredstev in iz katere proračunske postavke bi bila ta sredstva črpana?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Omanova, prosim, če zaključite, ker ste že prekoračili. Prosim, če zaključite.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim za odgovor Vlade. Gospod minister Kacin.</p>
               </sp>
               <sp>
                  <speaker>JELKO KACIN:</speaker>
                  <p>Gospod predsedujoči, poslanke in poslanci! Na zastavljeno poslansko vprašanje Ministrstvo za obrambo daje naslednji odgovor. Generalštab Slovenske vojske je preučil okoliščine, v katerih je bilo izvedeno usposabljanje 17. junija 1995 v 1. specialni brigadi Slovenske vojske. Z ukazom 80401/266-95 je bila imenovana komisija, ki naj bi preučila morebitne nepravilnosti v zvezi z vabljenjem na usposabljanje 17. junija 1995. Komisija je zaključila delo 15. septembra 1995. Iz ugotovitev Generalštaba Slovenske vojske pa izhaja. Usposabljanje je bilo določeno z organizacijskim ukazom poveljnika 1. specialne brigade. Bilo je načrtovano v mesečnem načrtu dela enote. Ker pa ni šlo za usposabljanje celotne enote, temveč le za kondiciranje dela vojne sestave, jih je enota sama povabila in na vabilu jasno napisala, kaj je namen usposabljanja. Vabila je izdala pristojna služba poveljstva brigade. Obstoječi predpisi neposrednega vabljenja vojaških obveznikov izrecno ne prepovedujejo in ga nekatera poveljstva uporabljajo za različne sestanke, informiranje in podobno. Seveda pa v teh primerih ni mogoče uveljavljati nikakršnih posledic, če se državljan vabilu ne odzove. Ni mogoča privedba, sankcioniranje in drugi ukrepi. Vsa z letnim planom načrtovanje usposabljanje vojne sestave, pa se izvajajo z vpoklicem preko pristojnih izpostav uprav Ministrstva za obrambo. Na pozivih, ki jih izdajajo izpostave, je tudi pravni pouk, poleg tega se vročajo z vročilnico.</p>
                  <p>Poveljniki vojaških enot teh pozivov ne morejo izdajati, pač pa vpoklic zahtevajo v predpisanih rokih od uprav za obrambo, ki ga nato tudi izvršijo.</p>
                  <p>V letu 1995 se predpisi, ki urejajo vojaško dolžnost, niso spremenili vse do konca leta, ko so bile sprejete spremembe in dopolnitve zakona o vojaški dolžnosti, objavljene so pa v Uradnem listu št. 74/95.</p>
                  <p>V letu 1995, v času, ko je bilo omenjeno usposabljanje pripadnikov 1. specialne brigade, niso bile varnostne razmere take, da bi zahtevale mobilizacijo ali podoben sklic enote. Dejstvo pa je, da so bili pripadniki, ki so se usposabljanja udeležili, seznanjeni z namenom; izvršeno je bilo streljanje in konzervirano orožje, shranjeno v ustrezna skladišča te iste 1. specialne brigade. Tudi sicer so bili vsi pripadniki vojne sestave 1. specialne brigade seznanjeni s samosklicnim načinom pozivanje že ob razporeditvi v to enoto. Sprememba v načinu hranjenja osebne oborožitve je posledica ocene Generalštaba Slovenske vojske iz aprila leta 1995, da je mogoče ustrezno pripravljenost 1. specialne brigade vzdrževati tudi v primeru, če pripadniki ne hranijo oborožitve doma. Mobilizacijska pripravljenost enote se zato ni zmanjšala, saj se ob vpoklicu običajno ne odzovejo vsi pripadniki in je zato skladiščenje orožja v skladiščih te enote pravzaprav ustreznejši način. Na ta način se namreč lahko zagotavlja vedno formacijsko število osebne oborožitve in seveda tudi njeno varno hrambo, kar je posebej pomembno.</p>
                  <p>Stroški - tudi to ste spraševali - omenjenega usposabljanja so bili minimalni, ker je bilo izvedeno v dela prostem dnevu. Pokriti so bili iz postavke 3033, materialni stroški za prevoze iz postavke 8802, to je usposabljanje zaposlenih za dnevnice stalne sestave in postavke 8803 - usposabljanje rezervne sestave, konkretno prehrana. Zahtevek Ministrstvu za finance je bil dan 29. junija 1995.</p>
                  <p>Sprememba v načinu hrambe orožja v 1. specialni brigadi ne pomeni spremembe statusa te enote. Dejstvo je, da prav sedaj poteka aktivnost za dopolnitev vojne sestave te enote, in sicer za okrog 120 vojaških obveznikov, da bi bila enota lahko še učinkovitejša. Ker ni jasno iz poslanskega vprašanja, ali se misli še na kakšno drugo aktivnost iz postavk uprav za obrambo v zvezi z rezervno sestavo, je treba povedati, da vse od sredine 1995 potekajo aktivnosti, ko izpostave kličejo rezerviste, ki nimajo razporeda v vojno sestavo, da vrnejo svojo vojaško opremo. Ta ukrep je bil potreben, ker so se v proračunu za leto 1995 bistveno zmanjšala sredstva oziroma možnosti za nakup intendantske opreme, in to opremo razporejamo oziroma dodeljujemo drugim vojaškim obveznikom.</p>
                  <p>Prva specialna brigada bo svoj poseben status obdržala tudi v bodoče, še zlasti se bo njeno organizacijo dopolnilo, tako</p>
                  <p>da bo lahko sodelovala v mednarodno dogovorjenih aktivnostih. Uspešnost take usmeritve je potrdilo tudi sodelovanje enote iz te brigade v avgustu lanskega leta na skupni vojaški vaji v ZDA. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imate dopolnilno vprašanje, gospa Omanova? Prosim.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Čeravno ste mi v nekaterih segmentih zelo natančno odgovorili, pa mi, kljub vsemu, nekaj še vedno ni jasno.</p>
                  <p>Ponovno sprašujem. Ali je poveljnik 1. specialne brigade MORIS pooblaščen pozivati pripadnike rezervne sestave na vojaške vaje? V tem primeru to ni bil sestanek, niti informativni sestanek, ampak je bila vojaška vaja. Ali so obstajali razlogi in, ali je bil kršen predpis, ki govori o 30-ih dneh, torej v roku, kdaj morajo biti pripadniki poklicani, in zakaj v tem primeru ta rok ni bil spoštovan? Torej, zakaj je bil v tem primeru rok samo 8 dni?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospa Omanova. Prosim za dodatno pojasnilo, odgovor. Gospod minister Kacin.</p>
               </sp>
               <sp>
                  <speaker>JELKO KACIN:</speaker>
                  <p>Gospa poslanka! Poveljnik 1. specialne brigade oziroma časnik iz njegovega poveljstva pripadnikov 1. specialne  brigade ni pozval v enoto, ampak jih je povabil. Tako kot sem rekel pred tem, za tiste, ki se vabilu ne odzovejo, tudi ne izvajajo sankcij.</p>
                  <p>Moram pa povedati nekaj drugega. 1. specialna brigada ima poseben status, posebne obveznosti in zato so vsi pripadniki 1. specialne brigade, ki so bili razporejeni v to brigado, ob razporeditvi podpisali tudi izjavo. Del te izjave se glasi takole: "Zaupano orožje in strelivo bom na vsakokratno zahtevo pristojnih pooblaščenih starešin dal na pregled in v oceno oziroma ga bom vrnil, če mi bo zaupana druga vojaška obveznost." Gre za to, da ta enota reagira hitreje kot druge enote in zato so tudi vsi, ki so razporejeni v Prvo specialno brigado, ob prevzemu tega razporeda podpisali tako izjavo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospe Danici Simšič - je ni v dvorani. Sam se javljam k poslanskemu vprašanju.</p>
               </sp>
               <sp>
                  <speaker>VLADIMIR TOPLER:</speaker>
                  <p>Kolegice in kolegi! Imam dve poslanski vprašanji. Prvega namenjam Ministrstvu za okolje. Kot vsi veste, je pred kratkim izbruhnil požar na Glančniku, kjer predelujejo stare akumulatorje in so se vnele določene odpadne snovi. Slovenija seveda rabi eno odlagališče za posebne odpadke oziroma za odpadke posebne narave, kamor sodijo tudi akumulatorji. Seveda je tovarna v Mežiški dolini dimenzionirana tako, da plus ene tretjine domačih predeluje še dve tretjini tujih odpadkov. Zanima me, kaj bo Vlada Republike Slovenije storila, da bo sanirala ali zaprla to tovarno, ki sedaj zaposluje približno 170 ljudi, kajti krajani so pripravljeni, da to industrijo prevzamejo samo v primeru, da ne bo več prihajalo do ekološkega onesnaževanja v Mežiški dolini, ki je že sedaj zaradi tega zelo degradirana.</p>
                  <p>In drugo vprašanje. Sprašujem gospoda ministra za zdravstvo. Tudi v tem parlamentu, mislim, da včeraj, je bil sprejet zakon, s katerim se lahko ženske odločajo za izbiro osebnega ginekologa. Svet Ginekološke klinike je sprejel določilo, po katerem je tako, da je lahko osebni ginekolog tisti, ki dela v primarni zdravstveni dejavnosti, razen v območjih, kjer primarne zdravstvene dejavnosti ni, lahko to delo opravljajo tudi specialisti v bolnišnicah. Problem je nastal na področju Koroške in se je name obrnilo kar nekaj pacientk, kajti več kot 20, 30 let so odhajale na ginekološke preglede v Splošno bolnišnico Slovenj Gradec. Z zasebništvom je seveda v Ravnah nastala zasebna ginekološka ambulanta. Del ginekološke ambulante so imeli tudi v Dravogradu. V Slovenj Gradcu je to delo ginekologa opravljal ginekolog iz Bosne in Hercegovine, ki je sedaj odšel nazaj v Bosno in Hercegovino. Sedaj sta za 70.000 populacije predvidena dva ginekologa, kar je bistveno premalo. Ker pa se je Zavod za zdravstveno zavarovanje, ki določa pravilnik, odločil tako, da je v primarni zdravstveni službi dovolj ginekologov, ni možno, da se izbere ginekolog v splošni bolnišnici Slovenj Gradec. Zato ministra sprašujem, kako bo Ministrstvo za zdravstvo uredilo stvari, tako da bodo žene lahko imele prosto izbiro ginekologa tudi na področju, da bodo lahko prihajale k tistim, ki delajo tudi v sekundarni zdravstveni mreži in imajo dovolj izkušenj in znanja in so ženske oziroma pacientke tudi navajene. Kako boste te stvari reševali? Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Besedo dajem ministru Ganterju. Prosim.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Spoštovani podpredsednik, spoštovane poslanke in poslanci! V zvezi z zastavljenim prvim vprašanjem bi povedal naslednje, da je po požaru, do katerega je prišlo, o katerem je bila javnost seveda obveščena, naročen individualni sanacijski program, ki se veže direktno na saniranje posledic požara. Obenem pa se je ob tem zastavilo seveda tudi vprašanje, kakšne so perspektive reciklažne industrije na področju akumulatorjev v tem delu Mežiške doline, kjer obstajajo te možnosti, da bi ta reciklaža, seveda, če je okolsko primerna in sprejemljiva, lahko nudila primeren kruh in zaslužek prebivalstvu in se uvrstila v del tiste industrije, ki danes v svetu najbolj ekspandira, to je tako imenovana okolska industrija. Ta možnost je odprta in realna. Tudi mi smo v intenzivnih odnosih in stikih, tako s krajani kot tudi s samim podjetjem. Sanacijski program, ki se pripravlja, del pa je že pripravljen, ki je bil vložen kot program za ekološki tolar oziroma pri lastninjenju, bo seveda pokazal, ali so te možnosti realne ali ne. Vsekakor pa bo Vlada prispevala po strokovni plati in tudi s finančnimi sredstvi iz ekološkega razvojnega sklada z ugodnimi krediti, če bomo ugotovili, da so programi izvedljivi, okolsko primerni in seveda gospodarsko tudi uspešni. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod minister Voljč ima besedo. Prosim.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Spoštovane poslanke in poslanci, spoštovani gospod kolega, doktor Topler! Najbrž oba dobro veva, da ambulantna ginekologija predstavlja nekaj povsem drugega, kot hospitalna ginekologija, kar pomeni, da se storitve, ki se</p>
                  <p>opravljajo v ambulanti, ne opravljajo v okviru bolnišnične ginekologije. Tak je tudi sklep razširjenega strokovnega kolegija in tega se ministrstvo, pa tudi Zavod za zdravstveno zavarovanje drži. Drugo vprašanje seveda nastopi, če neka bolnica na vsak način vztraja, da ji kljub zagotovljenemu številu ginekologov v osnovni zdravstveni dejavnosti zdravstveno-ambulantno ginekološko varstvo zagotavlja njen ginekolog, recimo bolnišnični. V tem primeru je to zahteva, ki predstavlja ustrezen nadstandard, kadrovski nadstandard in zaradi tega se to rešuje v okviru samoplačniške ambulante. Če pa se ugotovi, da na terenu ni dovolj ginekologov, potem so možni aranžmaji z bolnišnico tudi za ambulantno specialistično dejavnost. Te so doslej že opravljali, v konkretnem primeru Slovenj Gradca ne vem točno, kolikšen odstotek dejavnosti ginekološkega oddelka predstavlja ambulantna specialistika. Vprašanje mi je bilo namreč postavljeno tu ad hoc in zato tudi nanj ad hoc odgovarjam. Menim pa, če bi se izkazalo, da je ginekologov na terenu premalo za potrebe vseh žena iz slovenjegraške regije, bi bil aranžma z bolnišničnim oddelkom tudi za sekundarno področje možen. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo še prijavljenih 8 razpravljavcev. Kot sem napovedal, ob 12. uri imamo razpravo, ki jo je vložila Slovenska ljudska stranka. Predlagam pa, da po tej razpravi nadaljujemo s poslanskimi vprašanji. Potem pa je na vrsti prvi gospod Drago Šiftar s poslanskim vprašanjem, razen, če zbor želi in zahteva, da opravimo poslanska vprašanja do konca, vendar je še veliko prijavljenih. Prej smo že dali dnevni red in seveda ga ne morem spreminjati. V kolikor bo potrebno, bomo nadaljevali s poslanskimi vprašanji po izredni seji. Poslanec gospod Janez Podobnik je za današnjo točko dnevnega reda najavil <title>POSLANSKO VPRAŠANJE</title>, v katerem sprašuje, kaj je storila mariborska policija v preteklih letih glede nepravilnosti, ki so se dogajale v TAM-u in prosi ministra za notranje zadeve, gospoda ministra Štera, da kronološko po letih 1993, 1994 in 1995 poda aktivnosti policije v zvezi z javnimi posredovanji, da so se v TAM-u dogajale velike nepravilnosti.</p>
                  <p>Ministrstvo za notranje zadeve, Uprava kriminalistične službe je danes poslala poslanskim skupinam v prvi informaciji odgovor na poslansko vprašanje, ki nosi "Uradna tajnost - strogo zaupno". Poslanska skupina Slovenske ljudske stranke je v skladu z 29. členom poslovnika zahtevala, da se o tem odgovoru opravi razprava na današnji seji. Opozarjam vas na zaupnost gradiva, ki ga je poslanskim skupinam predložila Vlada.</p>
                  <p>Besedo dajem predstavniku predlagatelja zahteve, ki ima petnajst minut. Gospod Podobnik kot predlagatelj, prosim.</p>
               </sp>
               <sp>
                  <speaker>JANEZ PODOBNIK:</speaker>
                  <p>Hvala za besedo. Potrudil se bom, da ne bom izkoristil vseh 15 minut, da bi lahko potem tudi vsi ostali poslanci dobili besedo pri poslanskih pobudah.</p>
                  <p>Najprej bi pa rad povedal, da je na moje poslansko vprašanje glede Palome, da mi je dr. Dimovski dal ustni odgovor in da mi ga bo posredoval pisno.</p>
                  <p>Torej na vprašanje, ki sem ga zastavil 27. novembra 1995, sem dobil odgovor Uprave kriminalistične službe, Urada za gospodarsko kriminaliteto pri Ministrstvu za notranje zadeve, ki v svojem odgovoru navaja, da je ta služba pričela zbirati prva obvestila v zadevi TAM že konec leta 1994, intenzivno pa potem spomladi leta 1995 in da je bila v ta namen ustanovljena tudi posebna operativna skupina kriminalistov. Ta podatek je po moji oceni zelo pomemben. Očitno je tudi po oceni te institucije šlo za zelo resno in zapleteno zadevo. Samo to bi rad še poudaril iz odgovora, ki sem ga dobil in ki po moji oceni nima karakterja stroge uradne tajnosti, da so te osumljene odgovorne osebe z neupravičenim izplačevanjem provizij tujim državljanom povzročile sistemu TAM za 1,15 milijarde tolarjev škode. In tudi ta podatek, da služba nadaljuje preiskovanje nepravilnosti v poslovanju sistema TAM Maribor tudi v letu 1996.</p>
                  <p>Preden pa bi postavil nekaj dodatnih vprašanj glede na ta odgovor, bi rad povedal tudi svoje osebno stališče. Razprava o tej točki, tudi moj osebni angažma, nima namena, da bi kakorkoli škodil, če lahko sploh še kaj škodi sedanjim zaposlenim v TAM-u in vsem tistim, ki so odvisni od usode tega koncerna, ampak nasprotno, da se končno zadeva razčisti tam, kjer se mora razčistiti, da pač pravna država postane pravna država. To je bil moj osnovni namen in ti odgovori, ki sem jih danes dobil, mi vendarle dajejo nekaj upanja, da se bo to zgodilo.</p>
                  <p>Torej, moje mnenje je, in mnenje poslanske skupine prav tako, da je bistveno vprašanje v tem, ali je Urad za gospodarsko kriminaliteto pri Upravi kriminalistične službe resorja za notranje zadeve z izsledki seznanil tudi Vlado in s tem tudi resorje, ki so bili neposredno odgovorni za dogajanje v TAM-u, predvsem v smislu izvajanja zakonov, ki jih je sprejel Državni zbor.</p>
                  <p>Nekaj dodatnih vprašanj pa imam. Ali je kdo od ovadenih postal član upravnega odbora TAM-a po sprejetju zakona o sanaciji TAM-a? Namreč, ta odgovor je zelo pomemben. Če je pač postal član Upravnega odbora kljub temu, da je Vlada oziroma pristojno ministrstvo bilo obveščeno, da so tukaj bile že vložene nekatere ovadbe z nekaterimi sumi kaznivih dejanj. Kajti, če ni bilo, potem se sprašujem, na kakšen način Vlada koordinira svoje delovanje? Ali nekdo koordinira delovanje gospodarskega resorja, finančnega, notranjega itd.?</p>
                  <p>Drugo vprašanje, ali je bila Banka Slovenije seznanjena z rezultati preiskave, in, ali je med ovadenimi tudi član vodstva NKB Maribor, to je državna banka, ki je v sanaciji? Tudi odgovor na to vprašanje je zelo pomembno.</p>
                  <p>Tretje. Ali je kdo od ovadenih sodeloval pri realizaciji poslov, dogovorjenih v prostorih TAM Deutschland, dne 17. julija 1995, ker med drugim ta dogovor pogojuje plačilo avansa z istočasno poravnavo obveznosti do podjetja Tamex, namreč prav na to poravnavo se navezuje tudi listina, ki jo je podpisal danes že bivši minister za gospodarstvo doktor Maks Tajnikar.</p>
                  <p>Četrto vprašanje. Ali drži trditev, ki jo je zapisal v svojem odgovoru na interpelacijo doktor Tajnikar, citiram: "Da v tistem trenutku", dodajam, gre za avgust 1995, ponovno citiram: "niti vodstvo niti nov upravni odbor niti jaz, (torej minister) nismo poznali številnih nepravilnosti, ki so nastale pri poslovanju TAM-a v preteklosti." Naprej: "Ob tem naj omenim (torej minister), da niti jaz kot minister niti upravni odbor do tega trenutka nismo bili seznanjeni z vsebino ovadb organov za notranje zadeve povezanih s primerom TAM Maribor." Iz odgovora na poslansko vprašanje pa je razvidno, da je do julija 1995 bilo že vloženih, mislim da 5 ovadb. In še dodatno vprašanje. Pravi, namreč prej je minister rekel: "Niti jaz niti upravni odbor do tega trenutka nismo bili seznanjeni z vsebino ovadb." Torej sprašujem, kdaj pa so bili minister in upravni odbor seznanjeni z vsebino ovadb? To je ključno vprašanje. Iz odgovora o interpelaciji je razvidno, da so potem bili seznanjeni. Torej ko je Državni zbor sprejemal drugo novelo zakona o TAM-u, mislim, da je bil to november, takrat so bili najverjetneje že seznanjeni z vsebino ovadb. Gre seveda za utemeljene sume, jaz se zavedam, kaj ta instrument pomeni. Izražam pa svoje prepričanje, da neka oseba, ki ima odgovoren položaj in ki jo bremeni hipoteka, da je utemeljeno osumljena, da je v nekem postopku storila kaznivo dejanje, po mojem je potrebno, da tisti, ki ima odgovornost, kadar predlaga nek zakon, da vendarle o teh stvareh obvesti tudi tistega, ki zakon sprejme in z zakonom  tudi sprejme določene finančne posledice.</p>
                  <p>Jaz bi s tem zaključil svoj nastop in bi potem predlagal, mislim, da to je še v skladu s poslovnikom, da bi celovito poročilo Uprave kriminalistične službe ali pa celovito poročilo Ministrstva za notranje zadeve obravnavali na naslednji seji Državnega zbora. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. To je v skladu s poslovnikom. O tem bomo odločali na koncu. Rad bi vas pa obvestil, da je gospod Janez Podobnik to poslansko vprašanje najavil za sejo v mesecu novembru, ker takrat ni prišel na vrsto, ga je najavil za današnjo sejo. Toliko, da ne boste mislili, da je Vlada od novembra do danes pripravljala odgovor, ampak je odgovor morala pripraviti glede na to, ker je bilo pač to poslansko vprašanje najavljeno danes. Želi besedo predstavnik Vlade? Gospod minister Šter ima besedo.</p>
               </sp>
               <sp>
                  <speaker>ANDREJ ŠTER:</speaker>
                  <p>Hvala za besedo. Bolj bom poskušal povzemati tisto, kar je v informaciji, ki je bila resnično pripravljena - ne v časovni naglici - pač pa v zelo skopo odmerjenem času in nosi vseeno - mogoče se gospod Podobnik ne strinja s tem - elemente za morebitno odškodninsko odgovornost, če bi se govorilo o zadevah, na katere se lahko potem kdo sklicuje kot točko varstva osebnega podatka, ker ne želim izpostavljati ne sebe ne vas tej nevarnosti. Predlagam, da smo v razpravi zadosti umirjeni, da ne izpostavljamo teh podatkov javnosti. Informacija je dostopna vsaki poslanski skupini. Poslana je bila tudi na naslove oziroma institucijam, ki sem jih prej navedel tudi zaradi tega, ker smo želeli, da hkrati pristojna javnost - strokovna in tudi vaš visoki zbor - lahko razpolaga s to informacijo. Skušal bom odgovoriti čimbolj natančno tudi na nekatera vprašanja, ki jih je nakazal poslanec v svojem izvajanju, torej, kako je bila Vlada seznanjena. Izpostavil bom samo dve točki, o katerih je bila Vlada obveščena. Zdaj smo skušali s kolegi čimbolj natančno rekonstruirati tudi natančen datum - sredina decembra lani - ko je bil poslan podoben rang informacij s podobno vsebino Vladi in gotovo je bila Vlada seznanjena ob obravnavi zakona o TAM-u, kjer sem na konkretno vprašanje predsednika Vlade omenil tudi imena - ki jih danes pred vami ne bom - in tudi konkretne zadeve in dobil nalogo, da kriminalistična služba oziroma tista operativna skupina, ki je bila oblikovana, nadvse tehtno in po strokovnih kriterijih nadaljuje delo tudi v točkah, ki se zastavljajo za nadaljnje delo. Informacija govori v zadnjem delu tudi o tem, da nekatere zadeve tam še potekajo. Oborožil sem se tudi z informacijo o nadaljnjem postopku, nadaljnji usodi kazenskih ovadb, vendar predlagam, da res pridobi te informacije Državni zbor od za to pristojnih, kajti sam bi presegel svoja pooblastila, če govorim o tem. Zato vam pritrjujem v tistem, kar bo verjetno sledilo v razpravi posameznih predstavnikov poslanskih skupin, da si kaže vzeti zadosti časa in se natančno pogovoriti o problematiki. Na kakšen način, je seveda prepuščeno vam in poslovniku Državnega zbora. Sam moram reči, da z natančno analizo vseh postopkov kriminalistične službe, ki je v tej zadevi, upam si trditi, pravočasno spoznala težavnost, celovitost naloge, nisem zasledil nepravilnosti, ki bi pomembno vplivale na njeno delo, na sam postopek in na rezultat tega dela. Zavedam se, da sem bil morda za marsikoga preskop v informacijah, ampak upam, da razumete tudi razloge, zaradi katerih je potrebno o zelo natančno postavljenih vprašanjih pridobiti tudi zadosti natančno informacijo na vsako odprto dilemo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa predstavniku Vlade. Besedo dajem predstavnikom poslanskih skupin. Kdo želi besedo? Gospod Pučnik, predstavnik Socialdemokratske stranke Slovenije, prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Hvala lepa za besedo. Spoštovani! Jaz bi v zvezi s to debato imel nekaj vprašanj, ki ne zadevajo direktno TAM in to poročilo, ampak so z njim tesno povezana. Torej, mene zanima, ali ima Vlada pregled nad preiskavami, ki potekajo v podjetjih, katerim Vlada namerava pomagati na ta ali oni način, bodisi da predlaga kredite bodisi da predlaga kakšne druge ukrepe, s katerimi bi po njenem mnenju bilo potrebno nekemu podjetju pomagati? Ali z drugimi besedami, ali Vlada ve, pozna dogajanja v podjetjih, ki se obračajo po pomoč državi in kjer Vlada bolj tako ali drugače odloča? To ne gre samo za Ministrstvo za gospodarske dejavnosti in za področje njegovega dela, temveč to velja tudi za področje Ministrstva za socialo in delo, ki tudi s svojimi predlogi omogoča takšne ali drugačne razbremenitve določenih podjetij ali pa tudi, da direktno posreduje denarno pomoč. Da bom popolnoma jasen, mene zanima, ali Vlada pri odločanju o pomoči določenim gospodarskim subjektom sploh upošteva notranjo strukturo in notranja dogajanja v teh podjetjih, ki so, če bi rekel kot laik, pogosto tudi vzrok za vsaj dobršen del teh težav, ki jih določena podjetja imajo? To je seveda povezano tudi z vprašanjem, kako glede na takšne kriterije poteka koordinacija znotraj Vlade? Kot poslanec bi zelo rad slišal o tem, kako se o takšnih stvareh izvaja koordinacija, zato, ker na sejah Vlade verjetno marsičesa sploh ni mogoče podrobneje diskutirati, ker so pač programi posameznih sej tako obsežni.</p>
                  <p>Tudi druga zbirka vprašanj, ki mene zanima in bi želel odgovor, se seveda nanaša na pristojnosti Ministrstva za pravosodje. Ker gre tu deloma za postopke, ki jih je kriminalistična služba že predala sodstvu, je zdaj potrebno vprašati, ali se že samo dejstvo, da nek postopek poteka, upošteva - torej, če poteka postopek, še ni obsojenih, še ni krivda dokazana in vsa zadeva je še nekako v zraku - ampak če je to samo dejstvo, da je nek postopek odprt, že igra neko določeno vlogo pri političnih odločitvah Vlade, ko se odloča o pomoči ali o nepomoči posameznim podjetjem. Jaz vem, da smo tu na robu nekega pravnega dogajanja, ampak lahko z veliko verjetnostjo predpostavljamo, da kriminalistična služba ne izda ovadbe brez dokaj utemeljenih sumov, in še celo več, brez vsaj deloma ugotovljenih dejstev, ki govorijo, da je le šlo vsaj za močno utemeljen sum kaznivega dejanja ali celo več kaznivih dejanj. Torej, potek postopkov proti podjetjem, ali to igra pri odločanju in pri svetovanju Ministrstva za pravosodje in ali je sploh Ministrstvo za pravosodje pri takih odločitvah vprašano? V tej zvezi je seveda vprašanje, kakšna so navodila, ki v zvezi s tem dogajanjem, ki je po ugotovitvah Agencije in pri izvedenih revizijah le ugotovila veliko število milijard oškodovanja družbenega premoženja. Ali je to polovica od teh 50 ali 60, ali je to tretjina, čisto vseeno. Gre za veliko število milijard in tukaj, torej ta sum...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim, če počasi zaključujete, pet minut se je izteklo.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Ja, bom, gospod podpredsednik. Torej ta sum se nanaša na široko področje dogajanja v gospodarstvu. V koliki meri, kakšna so navodila Ministrstva za pravosodje javnim tožilcem, odkar so javna tožilstva podrejena tudi temu. In še kot zadnje. Rad bi priklical v spomin, da gre v tem poročilu omenjene, ocenjene številke oškodovanja podjetja TAM za milijardo 160 milijonov, nekje "od oka" in da je to vsaj za dve ali tri plače, na katere tudi še menda danes čakajo delavci v TAM-u, ali jih bodo dobili ali pa jih sploh ne bodo dobili. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Kdo želi še kot predstavnik poslanske skupine besedo? Gospod Kopše kot predstavnik samostojne poslanske skupine. Izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsedujoči, kolegice in kolegi! Najprej moram sporočiti, da težko razpravljam, ker je edina poslanska skupina očitno v tem zboru, ki ni prejela poročila,  samostojna poslanska skupina, ki jo, kaže, ne upoštevajo. Ampak ne glede na to in glede na naslov točke, ki je tukaj, bi rad nekaj stvari govoril. Ni samo TAM problem. TAM je samo indikacija, na kakšen način se v tem našem gospodarstvu do sedaj nekatere stvari odvijajo. Če ostanemo pri TAM-u, kar je tudi točka, da me ne bo gospod predsedujoči prekinil, bi zelo rad</p>
                  <p>povedal nekatere stvari. Pristop tega Državnega zbora, predvsem pa Vlade Republike Slovenije, ki je med drugim odgovorna za gospodarstvo Republike Slovenije in v zvezi s tem za proračun Republike Slovenije in seveda za vse kompletno življenje in zato je tudi izvoljena. V TAM-u samem so se začeli dogodki negativno usmerjati, verjetno dosti prej odvijati kot pa je to prišlo v javnost. Po moji osebni oceni, ki pa seveda ni strokovna in je politična, leta 1988, leta 1987. V tistem času je ekipa, ki je prevzela vodenje tega TAM-a ali pa se dopolnila v raznih reorganizacijah, očitno zaslutila priložnost ob Markovi}evi zakonodaji in ob določenih nasvetih, ki so bili javno objavljeni, o tako imenovanih paralelnih ali pa vzporednih podjetjih gospoda doktorja Šimeta Ivanjka, ki jih je javno objavil v Gospodarskem vestniku, je tu, po mojem, začetek zgodbe.</p>
                  <p>Jaz sem kot poslanec tega Državnega zbora in kot član, na žalost devetih komisij, tako da sem se težko orientiral zaradi obilice dela, vendarle tej točki poizkušal posebej posvetiti kot Mariborčan in kot seveda slovenski poslanec, ki mu ni vseeno za gospodarstvo, še najmanj pa za Maribor. V tej zvezi sem postavljal precej vprašanj v samem TAM-u, v Mariboru, v bankah in tukaj v Državnem zboru. Prva konkretna obvestila sem dobil takrat, ko sem bil na nek način sprovociran in mi je bil ponujen v podpis prvi poskus zakona o sanaciji TAM-a, ki ga je formalno podpisal gospod Jože Jagodnik, moj poslanski kolega iz Maribora, in smo imeli v Mariboru, v poslanski pisarni sestanek o eventualni podpori temu zakonu. Jaz sem si pridobil začasno poročilo Službe družbenega knjigovodstva ali Agencije že takrat, in sem to</p>
                  <p>poročilo v tisti noči pred tem sestankom prebral in sem poskušal z argumenti prepričati svoje poslanske kolege v Mariboru, da  zakon, ki ga je predložil kolega Jože Jagodnik, ne bo dober, ker bodo tisti, ki so nastopali v TAM-u, to so predvsem banke, na osnovi tega zakona, kar smo pozneje tudi na zboru ugotovili, hvala bogu, edine, ki bodo lahko vnovčile svoj kapital. In to je bil začetek neke zgodbe, s katero danes marsikateri politiki političnih strank nastopajo na televiziji in vse skupaj. Zakon je bil umaknjen in je bil seveda predlagan zakon Vlade. Med tem časom sem kot član komisije v VIS-VOMO poslušal poročilo Slovenske obveščevalne službe, s katerim sem bil več ali manj v tistem delu, kar je bilo navedeno, zadovoljen, vendar sem postavil dodatna vprašanja, ki pa sem jih v zvezi z napovedano sejo o TAM-u točno naslovil na TAM. Spraševal sem, mislim, zadosti točno, kar je razvidno iz magnetograma, in dobil odgovore, ki so mi potrdili moj sum, da dokler ne ustavimo nekaterih odlivov denarja iz TAM-a na razne načine, tako dolgo je sanacija nesmiselna, ker državni denar dajemo v vire, ki se prelivajo v neke druge namene.</p>
                  <p>O teh stvareh smo pozneje dosti slišali. Pojavljalo se mi je vprašanje, ker takrat sem tudi, ker sem koncizno spraševal, tiste, ki so predstavljali poročila, ali je bila obveščena Vlada, se je glasilo vprašanje. Vlada se je bila obveščena. Ali je bil obveščen ministrski predsednik? Ministrski predsednik je bil obveščen. Ali je bil obveščen minister za gospodarstvo? Je bil obveščen. Zato menim, da je Vlada v primeru TAM-a od vsega začetka, ne da bi preprečila odlivanje tega denarja, ki je bil namenjen z dobronamernim glasovanjem tega zbora sanaciji TAM-a, namerno in vede odlivala v druge svrhe. To je velik problem in o tem do danes ni nihče spregovoril. Jaz tudi nisem mogel spregovoriti tega, ker sem bil zaustavljen v razpravi pri odstopu ministra Tajnikarja, ministra za gospodarstvo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše, prosim, če zaključite, čas se je iztekel.</p>
               </sp>
               <sp>
                  <speaker>JOŽEF KOPŠE:</speaker>
                  <p>Tudi tokrat bom, očitno, zaustavljen in ta zgodba bo imela zaradi poslovanja Državnega zbora in nekega strogega poslovnika, ki se ga sicer moramo držati, seveda vedno nedorečen konec. Ne zaradi tega, da bi jaz bil tisti, ki bi lahko dorekel konec, vendar, ker nikoli ne bomo te razprave potegnili do konca. Rad bi samo še to rekel, da je ministrski predsednik Drnovšek obljubil v svojem govoru, jaz sem seveda magnetogram vzel s te zadnje razprave o odstopu ministra, v tem govoru je obljubil, da bo izčrpno poročal temu Državnemu zboru o teh stranskih zgodbah in to tudi pričakujem in zahtevam kot poslanec Državnega zbora. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo kot predstavnik poslanske skupine besedo? Gradivo vam bo pa vročeno, vam ga bo izročil gospod minister, gospod Kopše, če počakate v dvorani. Želi še kdo kot predstavnik poslanskih skupin besedo? (Ne.) S tem zaključujem. Gospod Podobnik je predlagal predlog sklepa. Predlagam, da nadaljujemo poslanska vprašanja in pred zaključkom seje odločimo tudi o proceduralnem predlogu, ki ste ga predlagali. Se strinjate? Bom oblikoval sklep takrat, ko bo: "Državni zbor poziva Vlado Republike Slovenije, da mu predloži poročilo v zvezi z javno posredovanimi sumi, da so se v TAM-u dogajale velike nepravilnosti. Državni zbor bo obravnavo o poročilu izvršil na naslednji seji." Prav. Gospodu Šiftarju pa dajem besedo poslanskih vprašanj. Prosim, da so kratka in prosim tudi Vlado, da še počaka do ene ure, da jih lahko končamo. Prosim, gospod Šiftar, izvolite.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Spoštovani! Rad bi postavil kratko poslansko vprašanje, celo pričakujem daljši odgovor. Vlada Republike Slovenije je izdala uredbo o uveljavljanju pravice do carinske oprostitve. To je bilo v Uradnem listu 56 iz leta 1995, ki v 34. členu govori o oprostitvi plačila carine pri uvozu motornih vozil. Ta določba odpravlja carine za nekatere kategorije invalidov. Vendar ima ta uredba tudi določbo, ki bi ob doslednem izvajanju povzročila nesmiselnost celotnega člena.</p>
                  <p>Točka 3 se glasi: "Osebno motorno vozilo se lahko v skladu s prvim odstavkom tega člena oprosti plačila carine le, če je namenjeno izključno za prevoz invalida." Ta določba pomeni v praksi to, da mora invalid, ki sam ne more voziti osebnega avtomobila ali svojega osebnega šoferja ali pa da na primer oče odpelje v zavod, parkira avto pred zavodom, se z avtobusom odpelje v službo, se z avtobusom pripelje iz službe in z avtom odpelje otroka domov. Zato imam tukaj dve konkretni vprašanji.</p>
                  <p>Prvo. Vlado sprašujem, zakaj je sprejela takšno nerealno določbo?</p>
                  <p>Drugo. Ali Vlada namerava to določbo spremeniti, tako da bo še zmeraj preprečevala zlorabe, ne pa postavljala nemogoče zahteve?</p>
                  <p>Rad bi pa postavil še eno, bolj retorično poslansko vprašanje, to pa je: Vlada ves čas, tukaj pa izrazito prednjači Ministrstvo za notranje zadeve, da vedno na konkretna poslanska vprašanja daje zelo splošne in neargumentirane odgovore, potem pa, ko normalno izraziš nezadovoljstvo, ti odgovorijo, da boš dobil pismeno podrobno opredeljeno, ali je to zaradi narave dela ali zaradi karkoli drugega. Ne vem, če je kdo od mojih kolegov že to dobil. Sam nisem dobil nič. Samo da vas spomnim, nenazadnje mi je tu gospod Debelak dvakrat za tem pultom obljubil natančno poročilo o vprašanjih, ki sem jih postavil zadnjič o aferi na brniškem letališču (veste, da ne bom ponavljal). Iz tega ni bilo nič, tudi pismenega odgovora ne. Ne vem, ali nimate dovolj kadrov, ali ni nihče dovolj pismen, da bi lahko to dal, ali pa drži tisto, kar sem takrat rekel, da sploh nimate podatkov in jih lovite vse okrog in jih iščete z grabljami. To dokazuje, da te grablje niti niso popolne, ampak vam manjka še zobovje. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim za odgovor Vlade. Gospa državna sekretarka.</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala za besedo. Najprej bi odgovorila na prvo vprašanje v zvezi z uvozom avtomobilov za invalide, ki ga je postavil gospod Šiftar.</p>
                  <p>V skladu z 8. točko 161. člena carinskega zakona so carine oproščeni invalidi s specifično opremo in tehnične pripomočke, ki jih neposredno uporabljajo za življenje in delo. V skladu s 67. členom carinskega zakona ostane blago, ki je ob oprostitvi v prosti promet bilo oproščeno plačila carine zaradi namena uporabe blaga, pod carinskim nadzorom. V primeru, da se blago ne uporablja v skladu z namenom, zaradi katerega je bila odobrena carinska oprostitev, se carina naknadno obračuna in tudi plača. Glede na to, da iz navedenih določil carinskega zakona izhaja, da se blago, uvoženo z oprostitvijo plačila carine, lahko uporablja samo za namene, predvidene v zakonu, je bilo potrebno tudi v uredbi o uveljavljanju te pravice do carinske oprostitve zelo jasno napisati, da se osebna vozila, ki se uvažajo za potrebe invalidov, lahko uporabljajo samo oziroma izključno za prevoz invalidov. Poleg tega je znano, da obstaja velik interes za uvoz osebnih vozil in hkrati s tem tudi velika možnost zlorabe, če so določila zakonov in odredb ohlapna. Navedena ugodnost je bila namreč predvidena pred leti v carinskem zakonu, ki ga je sprejela še tedanja SFRJ in je bila ukinjena zaradi preširokega tolmačenja oziroma številnih zlorab. Tudi po zakonu o prometnem davku v 14. točki 18. člena določa, da je pri vozilih, oproščenih plačila prometnega davka, potrebno vpisati v prometno dovoljenje podatek, da je vozilo namenjeno izključno za prevoz invalida. Da bi se zagotovila uporaba blaga, ki se uvaža z oprostitvijo plačila carine v skladu z nameni, predvidenimi v zakonu, je tako blago opremljeno s posebno nalepko. To ne velja samo za avtomobile, to velja tudi za vse druge tehnične pripomočke, kot so na primer računalniki in druge zadeve. Ravno tako za računalnike, ki so uvoženi z oprostitvijo plačila carine za znanstveno-raziskovalne namene. Tudi ti računalniki imajo to posebno nalepko. Zato ne vidimo razloga, da bi bilo pri osebnih vozilih kaj drugače oziroma, da bi se vzpostavilo široko tolmačenje, da bi se ta ugodnost - moram pa povedati, da take ugodnosti Evropska skupnost ne pozna - predvidena v naši zakonodaji, širila na širši krog teh carinskih oprostitev.</p>
                  <p>Da odgovorim zelo konkretno še na zadnje vprašanje, kaj v primeru, če nekdo pelje invalidno osebo v šolo ali zdravstveno ustanovo, je v teh konkretnih primerih določilo uredbe prišlo v poštev samo za tiste invalide, pri katerih obstaja potreba po rednem, pogostem prevozu na delo, šolo, zavod itd. V teh primerih, če bo invalida vozil skrbnik, starši, sosed ali kdo drug, ki skrbi za invalida, bo moral imeti v teh primerih v vozilu, če ne bo invalidne osebe zraven, potrdilo šole, ustanove, ali posebno napotnico, da se ve, da je peljal to invalidno osebo v to ustanovo in da je na poti domov, kar pa ne pomeni, da se lahko vozi s tem avtom - da malo karikiram - v šolo, na dopust, ali nedeljski izlet. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Minister Šter, potem bom pa dal dopolnilno vprašanje.</p>
               </sp>
               <sp>
                  <speaker>ANDREJ ŠTER:</speaker>
                  <p>Se zahvaljujem. Od zadnjih vprašanj bom šel k prvemu. Če nimam dovolj pismenih ljudi - trdim, da so moji ljudje kar pismeni in se znajo nositi tudi na tem področju. Če jih nimam dovolj - to je res. V policiji je pomanjkanje strokovnih kadrov, zato so bolj obremenjeni tisti, ki so sposobni delati. Na konkretno vprašanje, ki ga zastavljate, gospod Šiftar, pa smo pripravili svoj del odgovora, kot tudi vložili v tistih primerih, ki to zahtevajo, kazenske ovadbe kot tudi seznanili tožilstvo o informaciji o tistih primerih, kjer kazenska ovadba ni zadosti utemeljena. Res pa je, da vprašanje oziroma področje, na katerega je usmerjeno vaše vprašanje, ne zadeva samo našega ministrstva. Tako da kot se pogosto zgodi, je možno vprašati, celovit odgovor pa je v delu, ki zadeva Ministrstvo za notranje zadeve, možno pridobiti in je razviden. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dopolnilno vprašanje gospod Drago Šiftar.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Jaz bi šel tudi v tem stilu kot gospod minister, nazaj od zadnjega odgovora. Meni je bilo za tem pultom, lahko vam prinesem tudi magnetograme, če ste pozabili, predstavniki Vlade, sedaj ne vem, malo drugače od gospoda Debelaka zagotovljeno, da bomo za določene stvari, ki tudi niso za javno uporabo, dobili pismeni odgovor. To drži, to vam lahko dokažem in jaz vam povem, od tistega časa do sedaj jaz nisem dobil niti črke na papirju. Lahko je prišlo tudi v Državni zbor, pa se je kje kar koli zgubilo; na to ne morem jaz vplivati. Meni nikoli ni prišel nobeden, niti pikica, kar se tega tiče. To, o interdisciplinarnosti vprašanj se z vami strinjam in od vas pričakujem tisti del odgovora, ki se tiče vašega ministrstva. O tem lahko razpravljamo ne vem kako dolgo, mislim, da to ni specifika ali pa izjema v vašem ministrstvu, da je to vseeno. Jaz sem pri vas povedal, sedaj pa vi tu prednjačite, ste prvi na tej rang lestvici.</p>
                  <p>Bi pa rad še eno stvar povedal na moje prvo vprašanje gospe iz ministrstva. Ne govorim zato, da se naj zlorabe razširijo, da naj do teh zlorab pride kot je prišlo, precej primerov jaz tudi vem, v Jugoslovanski zakonodaji, vam pa povem, da so stvari totalno neživljenjske in če jih preanalizirate, magnetogram si sposodite, svoj zadnji stavek, boste videli. Ta del je neživljenjski in najdimo neko življenjsko varianto, dobro neko za izkoriščanje nisem, nenazadnje, kaj pa če nekdo gre po zdravila za tega invalida. Kaj bo potem šel ne vem kam, na policijo, ali pa ne vem, na davčno upravo po papir, da se pelje lahko do lekarne. Se pravi se mu bolj splača iti s taksijem. Lahko je marsikaj zapisati, pa tudi zapisano je gotovo s poštenimi nameni. Jaz to ne govorim ampak, preanalizirajte tiste stvari, ki se zapišejo takšne, ki v življenju ne funkcionirajo. Mislim pa, da je to tudi naša naloga. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Jagodnik izvolite.</p>
               </sp>
               <sp>
                  <speaker>JOŽE JAGODNIK:</speaker>
                  <p>Hvala gospod predsedujoči, spoštovane poslanke, spoštovani poslanci in predstavniki Vlade! Tale moja vprašanja so še starejšega datuma kot tista, ki jih je prej omenil eden mojih kolegov in nanje ni bilo odgovora ali pa so zavajajoče odgovorjena vse od 27. junija 1993. Bom zelo konkreten. Ministrstvo za obrambo je v odgovoru na 27. poslanskih vprašanj trdilo, da ni trgovalo z orožjem, skrbelo je samo za nujno opremljanje teritorialne obrambe in izboljševalo našo obrambno pripravljenost. To pa seveda ni bil predmet tistih vprašanj. To citiram iz odgovora 29. junija 1993. Kasnejša dogajanja pa pričajo, da je bil ta odgovor neresničen, da je bil ta odgovor celo lažen in skrbi me Vlada, ki uporablja take odgovore svojim poslancem, torej zavajajoče in celo lažne. Zaradi tega ponovno vprašujem Vlado, ali je pripravljena korigirati to trditev? Prosim še enkrat za 27 odgovorov na vprašanja, pa še na 6 vprašanj, ki sem jih postavil januarja leta 1994.</p>
                  <p>Drugo. Ali je znana ocena, za koliko milijonov tolarjev, mark ali dolarjev je šlo v trgovini z orožjem? Za koliko je bila oškodovana državna blagajna?</p>
                  <p>Tretje vprašanje. Kolikšna je objektivna odgovornost - te dni smo veliko govorili o objektivni odgovornosti - torej, kolikšna je objektivna odgovornost nekdanjih in sedanjih ministrov te Vlade v celoti, pa prejšnjih dveh Vlad, da je resnica za javnost popolnoma nedostopna, skrita? Vlada je namreč nedvoumno prejela informacijo, v kateri so med drugim imena kot so - bom navajal samo začetnice - N.O., po poklicu lojalen Slovenec, F.K. iz Ministrstva za notranje zadeve, L.Z. iz Ministrstva za obrambo. Pomen te trojice je velikanski. Pojavljajo se v vseh časnikarskih člankih in v vseh uradnih in neuradnih informacijah. Njihova vloga pa do današnjega dneva ni osvetljena. Pojavljajo se takšne formulacije, kot so: "Nekega dne, nekega leta, datum pa je znan, smo vsi skupaj odšli k ministru, saj je slednji želel vedeti za svoj denar". Ali pa druga cvetka: "V določenem primeru, gre za stvar, ki jo je uporabljal Sadam Hussein in ima različne bojne glave, tudi kemične itd." Teh vprašanj je seveda nič koliko. Prosim za odgovore Vlade.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim Vlado. Gospod minister Kacin ima besedo.</p>
               </sp>
               <sp>
                  <speaker>JELKO KACIN:</speaker>
                  <p>Gospod predsedujoči, poslanke in poslanci! Vprašanja, ki ste jih ponovno zastavili, so starejšega datuma in tudi poročilo, o katerem govorite, iz leta 1993, ko še nisem bil član Vlade in odgovoren za to področje. Na podlagi sklepa političnega kolegija predsednika Vlade iz avgusta leta 1994 in na podlagi zahtev Vlade Republike Slovenije, povezanih s poslanskimi pobudami, ki so se nanašale na Ministrstvo za obrambo glede domnevne trgovine z orožjem, je bilo izdelano prvo poročilo na podlagi razpoložljive dokumentacije v mesecu septembru leta 1994. V oktobru istega leta je bilo izdelano nadaljnje ugotovitveno poročilo na podlagi novo ugotovljenih dejstev. Obveščevalno-varnostna služba Ministrstva za obrambo je pri nadaljnjem preiskovanju okoliščin o trgovanju z orožjem prišla do novih obvestil in do dokumentacije in na tej podlagi do utemeljenih sumov, ki so kazali na to, da je bilo pri tem storjenih več kaznivih dejanj. Državnemu tožilstvu so bile podane štiri kazenske ovadbe, pri čemer je Okrožno državno tožilstvo v Ljubljani zahtevalo pri dveh dopolnitev in pri eni ovadbi, ki jo je podal občan, tudi poročilo Obveščevalno-varnostne službe. Obveščevalno-varnostna služba v zvezi s to problematiko sodeluje ves čas tudi z upravo kriminalistične službe Ministrstva za notranje zadeve, pri čemer vsaka služba pri obdelavi konkretnih primerov zbira obvestila in materialne dokaze v skladu s svojimi pristojnostmi. Tako je bilo sodelovanje vzpostavljeno pri obdelavi osmih zadev. V vseh zadevah, pri katerih obstajajo razlogi za sum, da je bilo storjeno kaznivo dejanje, se z zbiranjem obvestil nadaljuje. Preko Ministrstva za notranje zadeve je vzpostavljeno sodelovanje tudi s pristojnimi kriminalističnimi službami v drugih državah, kar naj bi pomagalo pri razjasnitvi nekaterih zadev. Gre torej za mednarodno preiskavo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod minister Šter ima besedo.</p>
               </sp>
               <sp>
                  <speaker>ANDREJ ŠTER:</speaker>
                  <p>Hvala. Ministrstvo za notranje zadeve je do sedaj odgovorilo na vsa poslanska vprašanja, tako tudi na vprašanja, ki jih je v tej zvezi zastavil gospod Jagodnik in ker je poslanec gospod Jagodnik večkrat ponovil vprašanja, smo ob vsaki priložnosti odgovarjali glede na trenutno ugotovljivo stanje v zadevanem področju. Uprava kriminalistične službe v predmetni zadevi, ki je bila samo z nekaj konkretnimi vprašanji tangirana, zbira obvestila o omenjeni tematiki in novosti posreduje pristojnim državnim tožilstvom in lahko povem, da zoper N.O., F.K. ali L.Z. so vložene, ne bom rekel KO, ampak kazenske ovadbe. S poročili Sove o trgovini z orožjem ministrstvo ni seznanjeno, tako da nam žal tega ni mogoče komentirati, je pa vzpostavljeno sodelovanje in predvidevam, da to sodelovanje zajema tudi medsebojno izmenjavo podatkov, o katerih je govoril pred menoj kolega minister gospod Kacin.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želite dodatno vprašanje? Gospod Jagodnik, izvolite.</p>
               </sp>
               <sp>
                  <speaker>JOŽE JAGODNIK:</speaker>
                  <p>Hvala še enkrat za besedo. Spoštovani gospod minister Šter in spoštovani gospod minister Kacin! Mislim, da se ne razumemo. Nista odgovorila na tistih osnovnih 27 vprašanj, in to je moja želja in to je moja zahteva in pri tem bom vztrajal.</p>
                  <p>Zahvaljujem se za sprotno reakcijo na vprašanja, ki sem jih postavljal. Toda vendarle menim, in to lahko dokažem, da odgovori niso bili celoviti in niso bili tiste vrste, ki jih pričakujem.</p>
                  <p>Predlagal bi, v skladu z 29. členom poslovnika, da opravimo razpravo o odgovoru Vlade na poslanska vprašanja. Predlagam, da storimo to na naslednji seji Državnega zbora, da si pri tem pridobimo poročila, ki so bila omenjena. Zlasti pa vztrajam pri poročilih SOVE in poročilih VISA od leta 1990 do leta 1995.</p>
                  <p>Prav tako predlagam Državnemu zboru, da reagira na sklep 12. seje Državnega zbora, ko smo sprejeli sklep, da preiskovalna komisija razširi preiskavo o trgovanju transferjev vpletenosti skupin in posameznikov z orožjem na celotnem območju Slovenije, kaj je bilo doslej opravljeno v tej preiskovalni komisiji glede na to, da imam občutek, da je delovna vnema pojenjala.</p>
                  <p>Prosim, če predsedstvo zbora upošteva ta sklep in ravna v skladu z 29. členom poslovnika, za kar prilagam potrebnih 10 podpisov.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Če imate 10 podpisov, potem ni potrebno glasovati. To se nanaša na drugi odstavek in o tem ne odločamo. Kdaj predlagate razpravo? Na naslednji seji?</p>
                  <p>Gospod Jagodnik, ali o odgovoru, ki ste ga prejeli, ali o odgovoru, ki ga boste dobili?</p>
                  <p>(Jože Jagodnik iz klopi: Ki ga bom dobil.)</p>
                  <p>Ki ga boste dobili? Potem bomo o tem tudi na naslednji seji razpravljali in tudi odločali.</p>
                  <p>Besedo dajem gospe Skukovi. Prosim pa, če smo lahko ekspeditivni - še nekaj je prijavljenih - da so vprašanja čimkrajša.</p>
               </sp>
               <sp>
                  <speaker>NADA SKUK:</speaker>
                  <p>Lepo pozdravljeni, kolegice in kolegi! Spoštovani predstavnice in predstavniki Vlade! Imela bi dve pobudi in eno vprašanje.</p>
                  <p>Prva pobuda bo mogoče na videz malo nenavadna. Sicer gre bolj za prošnjo Ministrstvu za obrambo, naj pomaga družini z invalidnim otrokom. Za kaj gre? Pismo sem že poslala 22.1.1996. Upam, da ste prejeli natančnejšo razlago, in sicer, družina ima invalidno hčerko. Dobili bi jo domov iz bolnišnice, pa ne morejo, ker imajo stanovanje v tretjem nadstropju in otroka z aparatom ne morejo nositi tako visoko, zato so me prosili za pomoč, da nekako posredujemo in skušamo z Ministrstvom za obrambo doseči zamenjavo stanovanja v nižjem nadstropju. Torej bi prosila, če je možno, da odgovorite ali pa kasneje, če je kakšna takšna možnost za pomoč takšni družini.</p>
                  <p>Druga pobuda Ministrstvu za zdravstvo. Obrnila se je gospa na mene, ko sem bila na Ptuju, in sicer primer, da celo zdravila, ki jih izdelujejo tovarne v Sloveniji, lahko kupijo pacienti samo v tujini. Prosila bi, da se uredi z ustreznimi predpisi, da se zagotovi, da bi vsaj taka redka zdravila, gre za primer redkega zdravila za zdravljenje alergije, ki ga izdeluje celo tovarna Krka, pa trdi ta pacientka, da ga lahko kupi samo v tujini. Prosim, da bi se to nekako uredilo s predpisi, da bi v naših lekarnah lahko naši pacienti kupili slovenske izdelke.</p>
                  <p>In še tretje, kratko vprašanje Ministrstvu za finance. Na mene se je obrnil špediter in vprašal, kdo je dolžan oziroma ali je možno, da bi država oziroma ministrstvo tudi špediterjem posredovalo navodila in najnovejše carinske predpise. Za kaj gre? Ko sprejmemo nek nov carinski predpis, seveda se špediterji tako hitro ne znajdejo in kot je trdil ta predstavnik špediterjev, se potem cariniki celo, lahko rečemo, ignorantsko obnašajo do njih, ker seveda oni poznajo, imajo najnovejša navodila, špediterji pa ne in zato imajo težave pri svojem delu. To vprašanje sem postavila zaradi tega, ker sem prepričana, da smo vsi v državnih službah in predstavniki države dolžni pomagati državljanom in jim olajšati izvajanje novih predpisov, ne pa jim to onemogočati, zato bi želela odgovor, če je in kdo je dolžan dajati taka navodila. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim za odgovor Vlade. Gospod državni sekretar Bogataj.</p>
               </sp>
               <sp>
                  <speaker>MIRAN BOGATAJ:</speaker>
                  <p>Spoštovani gospod podpredsednik, spoštovani zbor! Problem, ki ga je omenila poslanka gospa Skukova, žal ni bil prej najavljen in ta trenutek ne vemo, za kakšen primer gre. Bomo pa seveda temeljito preučili zadevo in jo seveda v okviru možnosti razreševali. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Še kdo od predstavnikov Vlade? Gospod minister Voljč, prosim.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Spoštovane gospe in gospodje, spoštovana gospa poslanka! Prosil bi vas za malo bolj izčrpno informacijo, bom prišel k vam, da mi boste povedali, za katero zdravilo gre. Ne vem namreč in treba bo pogledati, ali je registrirano v Sloveniji ali ne, kajti vedeti moramo, da v Sloveniji 75% vseh tu proizvedenih zdravil izvozimo in da se marsikakšno zdravilo dela tudi za izvoz, ne pa pri nas. Torej treba je pogledati, ali je registrirano in v primeru, da je registrirano, je moralo biti, po mojem, samo kaj takega, da tisti hip ni bilo dosegljivo ali kakorkoli, ampak moralo bi biti kje drugje. Na vsak način bi vas prosil, da se potem srečava in da mi bolj natančno poveste, za kaj gre, pa boste dobili odgovor.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Še gospa državna sekretarka Kolarjeva. Hvala pa za tako kratke in jasne odgovore.</p>
               </sp>
               <sp>
                  <speaker>MILOJKA KOLAR:</speaker>
                  <p>Še en odgovor gospe poslanki v zvezi s špediterji in odnosov do carine. Kot veste, je bil carinski zakon sprejet že decembra leta 1994, uveljavil se je letos s 1. januarjem. Potekale so v drugi polovici lanskega leta intenzivne priprave in izobraževanja tako carinikov kot tudi špediterjev. Kot mi je znano, so naši delavci, ki delajo na carinskem delu, se pravi, ki so pripravljali zakon, kot tudi delavci iz Republiške carinske uprave, bili in razlagali carinske zakone. Ti podzakonski akti so bili objavljeni že oktobra lani in so seveda bili na razpolago vsem, tako špediterjem kot carinikom. Glede internih navodil in postopkov, ki jih izdaja carina za operativno delo carinikov v svojem postopku, so pa to pač interna navodila, ki so kot dodatni pripomoček za delo carinikov. Vendar menim, da se, torej to so pač navodila, ki so akt carine in se jih v tem smislu ne da transferirati tudi špediterjem. Vendar menim, da je ta kontakt in to izobraževanje, ki je potekalo zelo intenzivno, predvsem v zadnjem kvartalu preteklega leta tudi za špediterje in preko carine in ustreznih združenj, bilo zadovoljivo. Seveda je pa dejstvo, da se več ali manj vsi učimo še nekoliko ta novi carinski zakon. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospodu Jančarju. Prosim.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Lep pozdrav! Vlado Republike Slovenije sprašujem, kdo je opravil cenitev Litostroja, ker je samo zemljišče v lasti Litostroja lahko primerljivo ceni vrednosti, dosežene s cenitvijo? Zakaj ni bil opravljen mednarodni razpis za prodajo, ker le tako lahko določimo vrednost Litostroja? Primerljivih tovarn v Sloveniji ni. Dokapitalizacija za približno 22 milijonov mark, kar pomeni večinsko last Litostroja za d.o.o., dr. Duhovnik, je kratkomalo smešna in za Slovenijo pogubna, ob dejstvu, da se je Slovenija odločila, da obnovi Dravske elektrarne, kar pomeni 50% vrednosti letnega naročila za Dravske elektrarne. Mi vemo, da pristopamo tudi k obnovi Soških elektrarn, kar pomeni, da bo tudi tam isti znesek kot tukaj. Tako dokapitalizacijo naj opravi država, saj sama nosi vse breme približno 2.000 delavcev, ki so izgubili delo. Banka Slovenije mora dati soglasje za najetje kredita. Sprašujem se, ali je guverner Banke Slovenije, gospod Arhar, že dal predhodno soglasje in, ali se vedno tako odloča, saj vemo, da tako najemanje slabi vrednost tolarja? Da bo Litostroj ostal v rokah domačih oseb, je kratkomalo smešno. Vi veste, da lahko te delnice, ki so kupljene za tuj denar, takoj preneseš na lastnika. Resnica je lahko tudi ta, da tujec kupuje za polovico ali četrtino cene Litostroj. Glede na to, da so delavci Litostroja morali s štrajkom prisiliti vodstvo, da jim je izplačalo osebne dohodke za mesec december, pa še dodatno sprašujem Vlado, ali je to pritisk vodstva Litostroja, da se ta dokapitalizacija čimprej izvrši, in pritisk na delavce, da bodo popustili zahtevi d.o.o. dr. Duhovnik.</p>
                  <p>Ta vprašanja sem postavil že pred 20 dnevi. Želel sem pisni odgovor. To želim tudi v naprej. Mislim, da ne bo prej prišlo do tega posla, preden bom dobil s strani Vlade in odgovornega ministra odgovora. To je prvo vprašanje.</p>
                  <p>Imam pa še eno vprašanje, ki je bilo že poslano 14.11.1995 na Vlado in sem dobil odgovor, ki me pa žal ni mogel zadovoljiti in sprašujem ponovno. Vlado Republike Slovenije sprašujem, kaj bo storila, da prepreči nespoštovanje zakona o političnih strankah, še posebej njen 3. člen, v katerem je zapisano, da je političnim strankam prepovedano delovati v gospodarskih družbah.</p>
                  <p>V zadnjem času stranka Slovenskih krščanskih demokratov z obiski in novačenjem po delovnih organizacijah krši zakon. Kot enega od primerov navajam njihov obisk v tovarni sladkorja.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Jančar, prosim, da zaključite.</p>
               </sp>
               <sp>
                  <speaker>JANEZ JANČAR:</speaker>
                  <p>Gospod podpredsednik, če dovolite, da končam. To vprašanje sem poslal 14.11.1995. Iz Ministrstva za notranje zadeve sem dobil žal tak odgovor, da si lahko samo pomaham. Gospod Šter, na vseh obiskih ste bili zraven. Tu imam tekste, poglejte, kje ste bili in prosim, če mi odgovorite.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šter, izvolite, imate besedo.</p>
               </sp>
               <sp>
                  <speaker>ANDREJ ŠTER:</speaker>
                  <p>To zadnje ne bo držalo. Konkretno v tovarni sladkorja v Ormožu nisem bil še nikoli v življenju. Naš odgovor je bil pripravljen tako, kot pripravljamo vsak odgovor na poslansko vprašanje. Podan vam je bil in ni naloga ministrstva, da je poslanec z odgovorom zadovoljen. Važno je, da so tam navedena dejstva in da o dejstvih odloči tisti, ki jih mora poslancem sporočiti.</p>
                  <p>Zato ponavljam, če je potrebno dopolniti odgovor, povejte, kje ga je potrebno dopolnjevati in ga bomo dopolnili.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še predstavnik Vlade? (Ne.) Dopolnilno vprašanje.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Gospoda ministra sprašujem. Glede na to, da piše, berem: ponedeljek, Slovenec 25.9.1995. Poslanska skupina SKD na obisku v Beli Krajini. Iskra, tovarna kondenzatorjev, nekaj zasebnih podjetij. Mislim, da je to kršenje zakona o političnih strankah. Vi ste dolžni, da ukrepate. Še posebej, ker ste član te poslanske skupine.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Zaenkrat član poslanske skupine gospod minister Šter še ni. Izvolite besedo.</p>
               </sp>
               <sp>
                  <speaker>ANDREJ ŠTER:</speaker>
                  <p>Do tega vprašanja bom začutil izredno ostro odgovornost takrat, kadar se ne bo nobeno okolje, nobena delovna organizacija sama obrnila na mene, ki sem član Slovenskih krščanskih demokratov in sem minister za notranje zadeve, kar je notorno znano dejstvo, da naj pridem in jih poslušam o njihovih problemih. Če vas zanima, je možno natančno govoriti o tem, kaj sem se v Beli Krajini, kjer ni nobene tovarne sladkorja, pogovarjal. To je to vprašanje in to vprašanje ste, gospod Jančar, zastavili. Moram reči, da se čudim, da vi ne obiščete nobene delovne organizacije, kar sklepam iz vašega vprašanja.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Kot smo že napovedali, bomo ob 13. uri nadaljevali z izredno sejo. Imamo še nekaj. Predlagam, da končamo, še dva sta prijavljena. Gospod Pregelj, če boste zelo hitri, prosim, da lahko končamo.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Imam poslansko vprašanje v zvezi s problematiko morskega ribištva. Odbor za kmetijstvo je na svoji 34. seji sprejel med drugim tudi sklep, s katerim zahteva od Vlade, da pripravi zakon o morskem ribištvu, kakor tudi, da pripravi spremembo zakona o gospodarskih družbah, tako da izenači status morskih ribičev s statusom kmetovalcev. Odbor na te svoje sklepe ni dobil še nobenega odgovora, niti poročila in sprašujem Vlado, kako oziroma kdaj bo začela reševati temeljne probleme slovenskega ribištva in kdaj bo pripravila ustrezen predlog novega zakona o morskem ribištvu. Razumem, da je za pripravo novega zakona potrebno veliko znanja, truda in časa, toda ta zakon se pripravlja že vsaj tri leta. Nedvomno pa bi Vlada lahko že zdavnaj pripravila predlog dopolnitev zakona o gospodarskih družbah in z njim izenačila status morskih ribičev s statusom kmetovalcev.</p>
                  <p>Dam še poslansko pobudo v zvezi z lastnino javnega dobra. Vlado opozarjam, še posebej Ministrstvo za okolje in prostor, da prihaja vrsta pobud, kakor tudi aktov iz lokalnih skupnosti, ko s preživelimi pravnimi instrumenti prenašajo javno dobro v lastnino, v družbeno lastnino v upravljanju občin in potem to lastnino tako ali drugače tržijo in prodajajo. Ta instrument se uporablja na javnem dobru, ki je sicer naravno dobro in je že pokrito z zakonom o varstvu okolja in je last države, kakor tudi nad njim učinkujejo določene mednarodne konvencije, na primer "Ramsas", kar gre za morsko površino, vodotoke, stoječe vode, močvirja in podobno. Vladi dajem pobudo, da ta problem čimprej preuči in po potrebi predlaga spremembe zakonodaje. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim predstavnika Vlade, gospod minister Gantar, za hiter in kratek ter jasen odgovor.</p>
               </sp>
               <sp>
                  <speaker>DR. PAVLE GANTAR:</speaker>
                  <p>Hvala lepa, gospod podpredsednik. Ti problemi so nam znani, najmanj dva, na Obali sta v tem trenutku takšna najmanj dva. Ravnanje Ministrstva za okolje in prostor je takšno. Najprej uradno opozori občino, da je storila nekaj, kar ne bi smela. Če občina ne bo popravila ali pa ustreznega sklepa odpravila, bo sledila tožba na ustrezno sodišče, po pravilih je to Ustavno sodišče. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo še? Gospa Primožičeva je prišla v dvorano. Želi vi? (Ne.) Hvala lepa. Še gospa Šturmova, potem pa zaključimo.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala lepa, gospod predsedujoči. Lep pozdrav vsem! Pravzaprav je moje vprašanje skoraj identično vprašanju, ki ga je postavil kolega Žarko Pregelj. Kaže, da sva oba na problematiko ribištva, vsak po svoji poti vložila, tako da pričakujem odgovor. Imam pa še vprašanje za Ministrstvo za delo, družino in socialno varstvo, ki ga tudi v zvezi s problematiko ribištva sprašujem, zakaj je ukinilo refundacijo prispevkov za ZPIZ poklicnim ribičem v Sloveniji in hkrati tudi sprašujem to ministrstvo, kako namerava v bodoče urediti socialno in zdravstveno zavarovanje poklicnih ribičev v Republiki Sloveniji? Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim gospoda državnega sekretarja.</p>
               </sp>
               <sp>
                  <speaker>MAG. FRANC FERLIN:</speaker>
                  <p>Hvala lepa. Spoštovani zbor! Nobenega dvoma ni, da Republika Slovenija potrebuje tudi poklicne ribiče. Ti so pomembni tako z gospodarskega vidika kot z vidika oskrbe z morskimi ribami in seveda tudi z vidika ohranjanja zgodovinske identitete Slovenije kot obmorske dežele. Status morskih ribičev še ni ustrezno rešen in ga bo moč urediti šele z novim zakonom o morskem ribištvu. Ob tem pa je seveda potrebno povedati, da je to predvsem potrebno zaradi dolgoročnega ohranjanja tega poklica. Glede ukrepov za preživetje poklicnih ribičev, teh osemdesetih, v Sloveniji, Ministrstvo za kmetijstvo, gozdarstvo in prehrano ohranja vse finančne intervencije oziroma ukrepe, ki so jih bili ribiči deležni v zadnjih letih. Med te ukrepe sodijo subvencioniranje ulova plave ribe, finančna podpora za nove programe marikulture in finančna podpora za tiste ribiče, ki se želijo preusmeriti v druge dejavnosti. O vseh teh ukrepih so ribiči bili seznanjeni in z njihovo pomočjo se je tudi število poklicnih ribičev v zadnjih letih znižalo od 126 na 80. Po naši oceni je to tisto število, ki bo lahko tudi v bodoče preživelo ob določeni državni podpori. Novi zakon o morskem ribištvu pa bo Ministrstvo za kmetijstvo, gozdarstvo in prehrano po programu Vlade za leto 1996 posredovalo v vladno proceduro v drugem kvartalu tega leta. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Glasovati moramo pa še o predlogu, ki sem ga prej napovedal, ki ga je predlagala skupina poslancev, prvopodpisani gospod Janez Podobnik.</p>
                  <p>Na glasovanje dajem predlog: "Državni zbor poziva Vlado Republike Slovenije, da mu predloži poročilo v zvezi z javno posredovanimi viri, da so se v TAM-u dogajale velike nepravilnosti. Državni zbor bo o poročilu razpravljal na naslednji seji Državnega zbora kot posebni točki. Takšen predlog, ki ga je predlagal gospod Podobnik, dajem na glasovanje. Proceduralno? Samo malo, gospa, po glasovanju.</p>
                  <p>Glasujemo o predlogu. Ugotovimo sklepčnost! (41 prisotnih.) Prosim, da ugotovimo prisotnost v dvorani! (43 prisotnih.) Ponovno prosim, da ugotovimo prisotnost v dvorani! (48 prisotnih.)</p>
                  <p>Kdo je za? (32 poslancev.) Je kdo proti? (Nihče.)</p>
                  <p>Gospa Jadranka Šturm-Kocjan, ste hoteli proceduralno? Še odgovor na drugo vprašanje. Prosim še Vlado, da hitro odgovori. Gospa Klinarjeva.</p>
               </sp>
               <sp>
                  <speaker>RINA KLINAR:</speaker>
                  <p>Hvala lepa, gospod podpredsednik. Cenjene poslanke in poslanci! Čisto na kratko. Naše ministrstvo je v letu 1992/1993 in deloma 1994 na podlagi sklepa Vlade refundiralo plačilo prispevkov za socialno varnost tem ribičem. Po sklenitvi sporazuma s Hrvaško ni bilo podlage za to, da ministrstvo to nadaljuje. Ministrstvo je mimogrede pokrilo tudi tisti del obveznosti, ki bi jih morale občine pokriti za te ribiče, tako kot je bilo tudi dogovorjeno. Sedaj pravne podlage zaradi neurejenega statusa na tem področju naše ministrstvo nima. Kot je bilo že prej iz vprašanja gospoda Preglja in odgovora državnega sekretarja navedeno, je pa to spet tisti razlog, na podlagi katerega je potem mogoče tudi zadevo naprej urejati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. S tem zaključujem to točko dnevnega reda in prekinjam sejo. Čez pet minut nadaljujemo z izredno sejo Državnega zbora.</p>
               </sp>
               <stage>(SEJA JE BILA PREKINJENA 2. FEBRUARJA 1996 OB 13.09 URI IN</stage>
               </div>
      </body>
  </text>
</TEI>
