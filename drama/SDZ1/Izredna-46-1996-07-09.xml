<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-46-1996-07-09">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">25628A99E0974433C1257832004838CF</idno>
               <idno type="URI">25628A99E0974433C1257832004838CF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-46-1996-07-09.DZ" n="46">
               <name>Izredna</name>
               <date when="1996-07-09"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-46-1996-07-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 9. JULIJA 1996 OB 16.14 URI.)</stage>
            <sp xml:id="SDZ1-Izredna-46-1996-07-09.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 46. izredne seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Jadranka Šturm-Kocjan, Janez Vindiš, Sašo Lap, Irena Oman, dr. Janko Predan, Jožef Školč, Gabrijel Berlič in Drago Šiftar za pričetek seje 1 uro. Prosim, da ugotovimo prisotnost v dvorani. Ugotovimo sklepčnost! <stage>(69 prisotnih.)</stage> Državni zbor je torej sklepčen in lahko odloča. Na sejo so bili povabljeni predstavniki Vlade Republike Slovenije, ki jih lepo pozdravljam. Za današnje nadaljevanje 46. izredne seje Državnega zbora sta nam preostali 1.a točka dnevnega reda, to je predlog zakona o spremembah in dopolnitvah zakona o referendumu in o ljudski iniciativi ter 2. točka, to je predlog odloka o razpisu zakonodajnih referendumov za volitve v Državni zbor. Preden preidem na 1.a točko dnevnega reda, dajem besedo gospodu Ivu Hvalici, ki ima verjetno proceduralni predlog. Izvolite.</p>
            </sp>
            <sp xml:id="SDZ1-Izredna-46-1996-07-09.sp2">
               <speaker>IVO HVALICA:</speaker>
               <p>Hvala. Spoštovani! Imam proceduralno vprašanje in proceduralni predlog. Najprej sprašujem Državni zbor, kdo je določil, da je seja danes ob 16.00 uri, zakaj to in do kdaj bo seja trajala? Verjetno imamo pravico, da vemo, do kdaj bo trajala. Zakaj to govorim, boste videli potem iz naslednjega predloga. Predlagam, da se 1. točka dnevnega reda pomakne za 2. točko, za predlog odloka o razpisu zakonodajnih referendumov. Zakaj? Zelo preprosto. Gre za zelo preprosto dejstvo, da mi zdaj med nekim postopkom sprejemamo zakon, ki lahko spremeni ta postopek. Ali je jasno? Če predsednik Državnega zbora uporabi tiste proceduralne zavore, ki jih je uporabil takrat, ko je dobil odločbo Ustavnega sodišča, potem bomo tu dolgo časa sedeli. Namreč lahko zahteva, da bomo ta zakon, ki bi ga sprejeli pod 1.a točko dnevnega reda, morali prej objaviti v Uradnem listu in potem šele lahko nadaljujemo z 2. točko. Kdaj bo to, nihče od nas točno ne ve. Opozarjam vas na ta možen zaplet. Lahko se sicer tudi tu utaborimo itd., pa nam bodo prinašali hrano in pijačo - to je tudi možno - so pa to nenavadni načini za normalne parlamentarne demokracije. Torej predlagam v izogib posledicam, ki sem jih navedel - mislim, da sem bil dovolj jasen - da najprej obravnavamo 2. točko dnevnega reda, šele nato 1.a točko dnevnega reda. Želim pa tudi odgovor na moje prvo vprašanje, kdo je odločal, ker kolegija ni bilo, da je danes seja ob 16. uri, potem ko je bilo 5, 6, 7 ali 8 delovnih teles sklicanih za današnji dan. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če gremo najprej na odgovore, je popolnoma jasno, da je nadaljevanje izredne seje določil predsednik Državnega zbora, to je njegova pristojnost. Določil je v skladu s tem, da so v dopoldanskem delu sklicana delovna telesa, ki pripravljo zakone za naslednjo obravnavo na rednih sejah. Izredna seja je po svojem karakterju in imenu taka, da se lahko in se tudi mora nadaljevati tudi v času, ki je sicer predviden za druge dejavnosti poslank in poslancev, kar za redno sejo ne velja. Zato se seveda izredna seja sklicuje lahko tudi v dopoldanskem ali popoldanskem času, ki je sicer predviden za druge dejavnosti. V tem primeru je šlo za popoldanski čas zato, ker so bila dopoldne sklicana delovna telesa. Danes bomo delali do 19. ure. V primeru, da bo Državni zbor pripravljen in da bomo blizu zaključku, potem seveda lahko za nekaj malega to tudi podaljšamo, sicer imam pa namen ob 19. uri delo zbora prekiniti. Če delo zbora torej ne bo končano, ampak ga bo treba prekiniti, bomo sejo nadaljevali jutri ob 16. uri.</p>
               <p>Kar se tiče vašega predloga za drugačen vrstni red, kot je predviden v dnevnem redu, bom pa dal ta predlog na glasovanje. Vidim pa, da imate pred tem še dodatna vprašanja. Namreč, če imate nov proceduralni predlog, moramo najprej o prvem vašem glasovati. Izvolite.</p>
            </sp>
            <sp xml:id="SDZ1-Izredna-46-1996-07-09.sp4">
               <speaker>IVO HVALICA:</speaker>
               <p>Hvala lepa. Dodatno bi rad povedal naslednje glede vašega odgovora na prvo vprašanje. Res, predsednik Državnega zbora ima to pravico in jo tudi spretno izrablja in izkorišča, da bom tako rekel...</p>
            </sp>
            <sp xml:id="SDZ1-Izredna-46-1996-07-09.sp5">
               <speaker>PODPREDSEDNIK DR. LEV KREFT:</speaker>
               <p>Gospod Ivo Hvalica, jaz pričakujem od vas kakšen predlog ali spremembo predloga, ki ste ga dali, ker nimate pravice komentirati odgovorov na proceduralno pobudo. Razprave ni, sicer morajo razpravljati in imeti pravico do besede vse poslanke in poslanci. Prosim, da govorite o svoji pobudi. Ali želite, da jo dam na glasovanje ali ne?</p>
            </sp>
            <sp xml:id="SDZ1-Izredna-46-1996-07-09.sp6">
               <speaker>IVO HVALICA:</speaker>
               <p>Potem bom samo povedal. Ne, ne. To želim, da daste na glasovanje, ampak glede na prvi del moje vprašanje bi samo rad...</p>
            </sp>
            <sp xml:id="SDZ1-Izredna-46-1996-07-09.sp7">
               <speaker>PODPREDSEDNIK DR. LEV KREFT:</speaker>
               <p>Ne morem dovoliti komentirati odgovorov, ker ni razprave o teh zadevah. Se opravičujem. Dovolj je to, da ste dobili odgovor na svoje vprašanje. Če želite dodatno komentirati, morate svoje stvari pisno poslati predsedniku in kolegiju. Na seji Državnega zbora, naj bo redna ali izredna, ni mogoče pod proceduralno točko komentirati odločitev predsednika.</p>
            </sp>
            <sp xml:id="SDZ1-Izredna-46-1996-07-09.sp8">
               <speaker>IVO HVALICA:</speaker>
               <p>Hvala lepa. Dajte na glasovanje. Hvala.</p>
            </sp>
            <sp xml:id="SDZ1-Izredna-46-1996-07-09.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog, da zamenjamo vrstni red v dnevnem redu in najprej obravnavamo 2. točko dnevnega reda - predlog odloka o razpisu zakonodajnih referendumov za volitve v Državni zbor in nato, v tem primeru zadnjo preostalo točko dnevnega reda 1.a - predlog zakona o spremembah in dopolnitvah zakona o referendumu in o ljudski iniciativi. Dajem ta predlog na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(48 poslancev.)</stage></p>
               <p>Ugotavljam, da ta predlog ni bil sprejet.</p>
               <p>Prehajam na <title>A.1 TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O REFERENDUMU IN LJUDSKI INICIATIVI</title>, ki ga sprejemamo po hitrem postopku. Predlog zakona so v obravnavo zboru predložili poslanci: Tone Anderlič, Miran Potrč, Tone Peršak in Miroslav Mozetič. Kdo od predlagateljev želi besedo? <stage>(Nihče.)</stage> Želi predstavnik Vlade besedo? <stage>(Ne.)</stage></p>
               <p>Predlog zakona je obravnaval Odbor za notranjo politiko kot matično delovno telo. Besedo ima poročevalec odbora, njegov predsednik, gospod Vitodrag Pukl. Izvolite.</p>
            </sp>
            <sp xml:id="SDZ1-Izredna-46-1996-07-09.sp10">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovane kolegice, spoštovani kolegi! Odbor je zaradi drugačne ne možnosti obravnaval ta zakon na seji, ki je bila danes ob 14. uri in je trajala do 16. ure. Poročilo se piše in bi po mojem, če boste pač tako odločali ali če bi sicer bili z drugačnim zadovoljni, bilo primerno, da morda počakamo 15 minut, da poročilo sprejmete. Gre namreč za osnovno odločitev odbora, da je zakon primeren za sprejem, da odbor soglaša s hitrim postopkom, gre za večinsko mnenje. Gre pa za precej amandmajev, do katerih se je odbor opredelil oziroma je, mislim, dva tudi sam vložil. Ker gre za relativno oziroma ne za relativno, ampak za absolutno važno materijo, menim, da bi poslanke in poslance zanimalo poročilo in da bi verjetno šele po sprejetem poročilu lahko razpravljali oziroma odločali. To še zlasti, ker bi kot 2. točka bil predlog odloka oziroma odlokov o razpisu referenduma, pri čemer opozarjam na to, da Odbor za notranjo politiko in pravosodje edini odlok, ki je bil ponujen, odlok Socialdemokratske stranke, z večino glasov ni sprejel in bo tudi glede tega v zvezi s sprejemom zakona treba razjasniti par vprašanj in seveda odločati. Ne vem, predlagal bi predsedujočemu, da bi morda povprašal zbor, če želi razpravljati brez poročila, ali pa da počakamo na poročilo, ki se piše. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pred tem sprašujem še sekretariat, če želi besedo? <stage>(Ne.)</stage> Sejo bomo nadaljevali ob 16.45 uri. Ali bo v tem času razmnoženo? No, pa recimo raje, da bomo sejo nadaljevali ob 17. uri, da ne boste zaman hodili sem. Ampak prosim, ob 17. uri nadaljujemo delo, da boste vsi imeli gradivo, to se pravi poročilo odbora in pa pregled amandmajev.</p>
            </sp>
            <stage type="time">(Seja je bila prekinjena ob 16.25 uri in se je nadaljevala ob 17.36 uri.)</stage>
            <sp xml:id="SDZ1-Izredna-46-1996-07-09.sp12">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje, nadaljujemo z delom. Prosim, da najprej ugotovimo prisotnost v dvorani. Ugotovimo prisotnost! Še vedno ugotavljamo prisotnost! Ugotavljam, da je v dvorani 60 poslank in poslancev. Državni zbor je torej sklepčen in lahko nadaljuje z delom. Medtem ste prejeli pregled amandmajev k predlogu zakona o spremembah in dopolnitvah zakona o referendumu in ljudski iniciativi in istemu zakonu poročila Odbora za notranjo politiko in pravosodje. Dajem besedo predsedniku odbora, gospodu Vitodragu Puklu, da dokonča svoje poročilo matičnega delovnega telesa. Izvolite.</p>
            </sp>
            <sp xml:id="SDZ1-Izredna-46-1996-07-09.sp13">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovani! Poročilo ste prejeli na klop, ni tako obširno, da ga ne bi mogli prebrati. Opozoril bi samo na nekaj okoliščin, za katere ocenjujem, da so relativno važne. Prvo je, da so vsa stališča v poročilu in v pregledu amandmajev, katerega ste tudi prejeli, sprejeta večinsko, ne soglasno. To se pravi, da bo treba po vsej verjetnosti zelo pazljivo obravnavati posebne amandmaje, ker je pač za sprejem tako amandmajev kot tega zakona potrebna kvalificirana večina. K poročilu bi pripomnil še to, da smo dejansko opredelili stališče tudi do odloka o razpisu referendumov. Že na predprejšnji seji je Odbor za notranjo politiko z večino glasov zavrnil predlog odloka, katerega je vložila SDS za razpis referendumov v skladu z odločbo Ustavnega sodišča. Mi ob taki odločitvi nismo mogli ponovno obravnavati predlog za razpis oziroma odlok za razpis referenduma in je stanje glede obravnavanja tako. Državni zbor je gotovo seznanjen s členom 15 in 16 zakona o referendumu in ljudski iniciativi. Po členu 15 lahko na predlog poslancev ali poslanske skupine Državni zbor sklene, da posameznim predlagateljem referenduma naloži, da dopolnijo ali pojasnijo vprašanja v referendumu. Če predlagatelj tega ne stori, lahko - ne pa mora - Državni zbor odloči, da se referendum ne razpiše. Člen 16 pa pravi, da lahko Državni zbor seveda tudi na pobudo upravičenih sprejme mnenje, da je posamezno vprašanje v nasprotju z ustavo in da zahteva odločitev Ustavnega sodišča, ki mora biti v 30 dneh.</p>
               <p>Glede 15. člena, ker ga je že enkrat prej obravnavalo Ustavno sodišče, smo v tem predlogu pri dopolnitvah in spremembah predloga zakona vnesli tudi bolj precizno pravno sredstvo in v katerih primerih, če namreč Državni zbor pod pogoji iz 15. člena zakona odloči, da referenduma ne sprejme, kakšno pravno zaščito imajo predlagatelji pred Ustavnim sodiščem. Tako je sedaj stanje, sicer bo Državni zbor najprej glasoval o predlogu, za katerega je odbor večinsko predlagal, da se zavrne in če bo ta predlog zavrnjen, bo potreben nov predlog odloka, o katerem bi lahko razpravljali, ali pa lahko poslanci predlagajo, da se posamezni predlagatelji pokličejo, če menijo, da je to, k pojasnitvi ali dopolnitvi oziroma Državni zbor k mnenju, da gre za neustavnost.</p>
               <p>Kar se tiče samih amandmajev - tudi ti so bili sprejeti z večino glasov, bi opozoril le na dilemo, ki se je pojavila pri prvem amandmaju predlagatelja Sisingerja, ki se glasi: "Zakonodajnega referenduma, ki bi se nanašal na volitve v Državni zbor, ni možno razpisati v obdobju 1 leta pred rednimi volitvami v Državni zbor." Ker se pojavi dvom o tem, če bi to prizadelo tudi sedanje predlagane referendume, je odbor predlagal amandma, da bi se določbe tega člena - če bo amandma sprejet - o referendumu in ljudski iniciativi začele uporabljati s 1.1.1997. Sicer so pa obrazložitve drugih amandmajev podane. Za amandma, ki sta ga vložila poslanca gospod Peršak in gospa Simšičeva, pa je napovedan umik, ker večina članov odbora meni, da ti amandmaji bistveno posegajo v samo zasnovo zakona, v sam koncept zakona in da bi bila potrebna zelo široka in temeljita strokovna in dolga obravnava ter seveda temu ustrezna odločitev. Hvala.</p>
            </sp>
            <sp xml:id="SDZ1-Izredna-46-1996-07-09.sp14">
               <speaker>PODPREDSEDNIK DR. LEV KREFT:</speaker>
               <p>Hvala. Ali želijo besedo predstavniki poslanskih skupin? Gospod Miran Potrč, izvolite.</p>
            </sp>
            <sp xml:id="SDZ1-Izredna-46-1996-07-09.sp15">
               <speaker>MIRAN POTRČ:</speaker>
               <p>Hvala lepa. V poslanski skupini Združene liste podpiramo predlog zakona. Dosedanji predlogi za referendum o volilnem sistemu so namreč po stališču Ustavnega sodišča pokazali, da obstoja v zakonu nekaj nejasnih, nepopolnih ali tudi neustreznih rešitev. Ustavno sodišče je odločilo, da bi bilo protiustavno izvajanje zakona, tako kot smo, priznam, tudi jaz in tudi nekateri drugi v Državnem zboru razumeli, da bi se izvedel v primeru več vloženih referendumov na isti zakon le prvi in kasneje drugi po enem letu. Ustavno sodišče je odločilo, da se morajo na isti dan opraviti vsi referendum,i vloženi na podlagi pravočasno vloženih zahtev s tem, da se za pravočasno šteje vsaka zahteva ali pobuda, vložena do poteka 30-ih dni od zadnje vložene zahteve. In končno je ob istočasno izvedenih referendumih po mnenju Ustavnega sodišča uspel tisti referendum, ki je dobil največji odstotni delež glasov za v celotnem številu volivcev, ki so glasovali na tem referendumu. Ob tem je Ustavno sodišče v obrazložitvi še ugotovilo, da lahko Državni zbor postavi za veljavnost izida referenduma tudi drugačen kriterij, vendar mora za uporabo tega kriterija za že razpisane referendume taka določba stopiti v veljavo pred dnem izvedbe glasovanja. Po našem mnenju je interpretacija te odločbe Ustavnega sodišča povzročila pomembne učinke. Kar nekaj ustavnih sodnikov je postavilo samo vprašanje prekoračitve ustavnih pristojnosti Ustavnega sodišča, saj po mnenju teh posameznih sodnikov Ustavno sodišče s svojo odločitvijo ni le interpretiralo sprejemljivo ustavno razlago neke določene norme v zakonu, ampak je tako normo dodatno samostojno oblikovalo. Mnogi razlagajo ustavno odločitev tako, da bi jo bilo mogoče razumeti, da se s ponavljajočimi se pobudami ali zahtevami, ki se vlagajo proti koncu vsakega naslednjega tridesetdnevnega roka, praktično onemogoči sprejemanje konkretnega zakona in s tem tudi delo Državnega zbora.</p>
               <p>In končno, če gre za različne predloge rešitve istega vprašanja v nekem zakonu, bi se lahko, če se glasuje o vsakem vprašanju posebej, dogodilo, da bi skladno s četrtim odstavkom 90. člena, ki pravi, da velja tista odločitev na referendumu, za katero je glasovala večina tistih, ki so se udeležili glasovanja, bilo sprejetih več odločitev. To sicer potem ne bi bilo mogoče realizirati v praksi, toda interpretacija, da je uspel samo tisti, ki je dobil morda le glas več od nekega drugega, bi bila prav gotovo tudi vprašljiva in v praksi bi povzročala mnogo problemov. Vse to so za nas razlogi, da bi kazalo, da Državni zbor opravi tudi v zvezi s tem zakonom in dejstvom, kakršnega imamo, svojo zakonodajno funkcijo in da poskuša sam urediti določena vprašanja, ki so po skupnih spoznanjih neustrezno ali nepopolno urejena.</p>
               <p>Menimo, da se to nanaša predvsem na tri vprašanja, katerih ureditev tudi podpiramo.</p>
               <p>Prvo naše prepričanje je, da je prav, da se tudi pri konkurenčnih predlogih glasuje na ta način, da lahko nesporno zmaga ali pa dobi večino na referendumu le eden od teh predlogov in to večino, ki jo zahteva ustava, to je večino vseh tistih, ki so na referendumu glasovali. Da bi to lahko zagotovili, je po našem mnenju prav, da se takšni konkurenčni glasovi napišejo na eni glasovnici in da ima vsak od volivk in volivcev možnost, da pač pri enem od vprašanj opredeli svoje mnenje - da - in je sprejeto tisto potem, ki dobi potrebno absolutno večino. Menimo, da bi bilo s tako rešitvijo zadoščeno 90. členu ustave. Menimo pa tudi, da bi bila s tem nesporno jasno izražena volja volivcev. Postaviti drugačno tezo, namreč mnogo odgovorov, ki pomenijo več kot 50%, potem pa dati enemu, ki ima kakšen glas prednosti, se nam ne zdi dobra rešitev.</p>
               <p>Drugo. Prepričani smo, da bi bilo prav na nek način rešiti vprašanje možnega normalnega delovanja Državnega zbora tudi v primeru vlaganja zahtev po predhodnem referendumu in  preprečiti, da bi zaporedno vlaganje stalno novih zahtev onemogočilo delo Državnega zbora. Zaradi tega se nam zdi smotrn predlog, da je vse zahteve treba vložiti v določenem roku 30 dni, da se v tem času lahko vloži tudi pobuda in da pobuda mora imeti svoj normalni tek, da se zberejo potrebni podpisi, da pa se le po koncu zbiranja podpisov ves ta postopek zaporednega vlaganja konča, ne pa v nedogled odlaša.</p>
               <p>Kar zadeva konkretne tekste, tudi amandmaje, ki so v zvezi s to rešitvijo predlagani, menim, da jih kaže posebej skrbno preučiti, jaz pri tem posebej prosim tudi sekretariat. Osebno menim, da tudi z amandmaji predlagane rešitve vseh vprašanj še ne razrešujejo.</p>
               <p>In tretje vprašanje je vprašanje kvoruma za veljavno odločanje pri referendumih, ki zadevajo volilno zakonodajo. Po našem prepričanju je volilna zakonodaja eno temeljnih vprašanj parlamentarne demokracije. Ustava je volilni zakonodaji dala posebno težo, saj je to edini zakon, ki se sprejema z dvotretjinsko večino vseh poslancev, celo o zahtevnejšem postopku od samih sprememb ustave. Menimo, da bi ob teh dveh dejstvih bilo ustavno vprašljivo, da bi ob zelo majhni večini, ta je pa teoretično možna, dobil Državni zbor za ureditev volilne zakonodaje obvezujočo odločitev na referendumu in zato se nam zdi smotrno, da se za referendumska vprašanja, ki so vezana na to temeljno vprašanje funkcioniranja parlamentarne demokracije, zahteva tudi višji kvorum oziroma višja udeležba. Mi pač menimo, da je ustrezno, da se predlaga enak odstotek kot pri spremembah ustave, to je najmanj polovica volivk in volivcev. Ne menimo sicer, da so to edina vprašanja, ki so vezana na zakon o referendumu in ljudski iniciativi. Najbrž jih še kar precej, mnoga so bila postavljena že v razpravah na Ustavnem sodišču in v ločenih mnenjih ustavnih sodnikov, nekatera si najbrž vsak od nas postavlja sam, vendar je naše prepričanje, da bi preveč vprašanj sprožiti v hitrem postopku bilo nesmotrno in da je prav sprožiti najbolj bistvena, o ostalih pa bi bilo koristno, da se v miru pogovorimo čimprej in da potem opravimo tudi celovitejšo dopolnitev tega zakona. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp16">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Franc Zagožen za poslansko skupino Slovenske ljudske stranke. Izvolite.</p>
            </sp>
            <sp xml:id="SDZ1-Izredna-46-1996-07-09.sp17">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke predloga tega zakona ne more sprejeti. Ocenjujemo, da vsaj v dveh členih pomeni kršitev ustavnih pravic. 2. člen določa v nasprotju z ustavo, da bi bil referendum veljaven samo, če glasuje večina vseh volivcev, v primeru namreč, ko gre za zakon, ki ga Državni zbor sprejema z dvotretjinsko večino glasov vseh poslancev. Ustava o tem nič ne govori. Ustava izrecno govori o tem samo, kadar gre za ustavo, za spremembo ustave ali za sprejem ustave. V tem primeru se zahteva večinska udeležba volivcev na referendumu, da je odločitev veljavna. Analogije najbrž tukaj ni mogoča potegniti. Edina druga zadeva, za katero ustava zahteva, da se v Državnem zboru odloča z dvotretjinsko večino vseh poslancev na zakonodajnem področju, je volilni zakon in menimo, da je ta 2. člen enostavno predlagan zaradi tega, da je prav v tem primeru, v primeru, ko naj bi se na referendumu odločalo o volilni zakonodaji, postavil dodatno oviro in torej ne najdemo v ustavi nobenega opravičila za sprejem take zakonske določbe. To je naša ocena in bojimo se, da če bo seveda Državni zbor kaj takega izglasoval, da bo ta zakon tudi stvar spora na Ustavnem sodišču.</p>
               <p>Prav tako je naše mnenje, da je 3. člen v nasprotju z 90. členom ustave. 90. člen namreč govori o tretjini poslancev, o  Državnem svetu, o 40.000 volivcih, ki imajo pravico zahtevati referendum in Državni zbor ga mora razpisati. Torej samostojni referendum. 3. člen tako zahtevo samovoljno, v nasprotju z 90. členom ustave spreminja v referendumska vprašanja na skupnem referendumu in menimo, da je to enostavno poseganje, prvič, v pravico teh skupin, ki jih Ustava našteva, da imajo pravico zahtevati referendum, drugič pa tudi v samo odločitev volivcev na referendumu, ker jemlje in celo utemeljeno je tako, jemlje volivcu pravico, da podpre dva referenduma ali dve referendumski vprašanji. In to je poseganje v njegovo ustavno pravico. Prav mogoče, da bi bilo veliko volivcev, ki lahko podprejo dve možni rešitvi, na primer, vseh ostalih pa ne. In 3. člen jim tako možnost izrecno odvzema. Zaradi tega mislimo, da je predlog tega zakona neprimeren za obravnavo v Državnem zboru in za kakršno koli odločanje, če sta od treh členov, po naši oceni, kar dva v nasprotju z Ustavo in posegata v pravice volivcev, v pravico državljanov. Tako da predlagamo, da Državni zbor v prvi obravnavi ta predlog zavrne in v kolikor je potrebno, in jaz se strinjam, da je najbrž potrebno spremeniti, dopolniti zakon o referendumu in ljudski iniciativi, da zato za nov predlog zaprosi Vlado, ki naj zato tudi angažira ustrezno strokovno skupino, ki bo temeljito pripravila te dopolnitve. Zakon o referendumu in ljudski iniciativi je prav gotovo pomanjkljiv, ker vodi do takih zapletov, vendar doslej ni bilo odločbe Ustavnega sodišča, da bi bil protiustaven. Če je nerodno napisan, če omogoča take zaplete, potem bi se seveda moral predlagatelj, vprašati in Državni zbor, predlagatelj kar je takrat predlagal in Državni zbor, kaj je izglasoval, in ne krivde prenašati sedaj na neke druge institucije. Predlagamo torej tak postopek - zavrnitev tega predloga in sprejem sklepa, da Vlada predloži predlog zakona o dopolnitvah in spremembah, ki jih ustrezno temeljito prouči najprej tudi kvalificirana strokovna skupina. Hvala.</p>
            </sp>
            <sp xml:id="SDZ1-Izredna-46-1996-07-09.sp18">
               <speaker>PODPREDSEDNIK DR. LEV KREFT:</speaker>
               <p>Hvala. Prosil bi, da ta predlog dobimo v pisni obliki, s tem da, kot vemo, po našem postopku v tem primeru glasujemo na koncu splošne razprave v okviru hitrega postopka, glasujemo o predlogu matičnega delovnega telesa, to se pravi, da je zakon primerna podlaga in v skladu z vašim stališčem, potem vaša poslanska skupina glasuje proti in tisti, ki se z vami strinjajo. Skratka, ne moremo glasovati o tem, da se zakon zavrne. Vedno glasujemo o tem, kar je predlog matičnega delovnega telesa. Ali želi še kdo besedo v imenu poslanske skupine? Izvolite, gospod dr. Jože Pučnik.</p>
            </sp>
            <sp xml:id="SDZ1-Izredna-46-1996-07-09.sp19">
               <speaker>DR. JOŽE PUČNIK:</speaker>
               <p>Spoštovani! Socialdemokrati zavračamo ta zakon. Mislimo, da je nepotreben, da se tu iz različnih, čisto političnih razlogov skuša na hitrico nekaj spraviti skozi proceduro, vse z namenom, da se zavlečejo postopki ali pa celo, da se eventualno prepreči zahteva za referendum. Mi smo mnenja, da ta predloženi zakon ne odpravlja bistvenih slabosti zakona o referendumu in ljudski iniciativi. Preprosto zato ne, ker ta osnutek zakona, ki so ga predlagatelji predlagali, po našem mnenju ni imel namena temeljito sistematično popraviti ta zakon in odpraviti njegove slabosti, temveč je prišel z neko naglico in z nekimi nameni metati pesek v kolesje te procedure, ki so se pravzaprav v skladu z ustavo že začeli. Socialdemokrati so mnenja, da je predlog tega zakona s svojo nepremišljenostjo, s svojo hitrico, s svojo površnostjo samo primer zlorabe zakonitih postopkov v Državnem zboru.</p>
               <p>Ne bi navajal vseh primerov, bi pa omenil samo enega. Recimo, tukaj se z zakonom preprosto mimo ustave predlagajo neki kriteriji za veljavnost referenduma, čeprav je v 90. členu ustave - mislim, da je drugi ali tretji odstavek - natančno povedano, kdaj je referendum veljaven. Tam piše: "Predlog je na referendumu sprejet, če zanj glasuje večina volivcev, ki so glasovali." Spoštovane kolegice in kolegi, ali bomo kar tako po domače spreminjali ustavo brez rednega postopka za spreminjanje ustave? Tako bomo spremenili nekaj, kar je v 90. členu ustave čisto jasno zapisano. Vse to kaže, da so imeli predlagatelji s svojim predlogom zakona čisto druge namene, čisto druge motive in so se s tem pravzaprav zavestno, ali pa iz nevednosti povsem oddaljili od ustave. Niso pokazali niti najmanjše pripravljenosti, da bi upoštevali predvsem eksplicitne ureditve v Ustavi, ki jih pač seveda lahko spremenimo samo po zato predvidenem postopku za spremembo Ustave, ne pa enostavno z nekim "skrpucalom" zakona, ki ga na hitrico damo, da bi ga še vnesli na dnevni red izredne seje Državnega zbora, ki, kot vidite, silno kaotično tudi poteka. Kriteriji za referendume so torej z ustavo določeni. Potrebno jih je seveda ločiti od kriterijev za potrjevanje ustave, ki so določeni v 170. členu ustave. Tisti kriteriji so tam zopet eksplicitno podani in jih je treba upoštevati, torej z nekim analognim sklepanjem, kakor nekateri v tem Državnem zboru delajo, da je pač pomembno vprašanje, na tak, bi rekel, čuden, neutemeljen, nepraven način spreminjati eksplicitne določbe v ustavi, je seveda potrebno zavrniti. Socialdemokrati so torej mnenja, da je torej namen tega zakona o spremembi zakona o referendumu in ljudski iniciativi čisto drugačen. To je namen, da se prepreči ali zavleče, ali kakorkoli onemogoča, pobuda za izvedbo referenduma, ali pa celo več pobud za izvedbo referenduma, če je predpostavljeno, da so bile iskreno mišljene. Zapletanje postopka pri sprejemanju odloka o razpisu referenduma pomeni torej samo pridobivanja časa, pomeni naknadno že v začetem postopku uveljavljanje nekih novih kriterijev in je s tem seveda sam zakon samega sebe obsodil, v primeru da bo sprejet, tudi na to, vsaj na utemeljen dvom, da sploh ni v skladu z ustavo. Lahko pričakujemo, da bo ta zakon znova moral iti na preizkušnjo pred Ustavno sodišče in podobno, kar verjetno predlagatelji sami tudi že vedo in so to tudi v svojo taktiko vkalkulirali. Njihov namen je, da se doseže zavlačevanje in da se prepreči pobuda za referendum, ki je bila podana skladno z ustavo. Politično tega sedaj ne bi komentiral.</p>
               <p>Poslanci Socialdemokratske stranke ne bomo glasovali za ta zakon, prvič, ker je v nekaterih določilih protiustaven, in drugič, ker je nepotreben, in tretjič, ker je neodgovorno po našem prepričanju na tako hiter način, sredi nekega drugega postopka na hitrico novelirati nek zakon, pri čemer pravzaprav bistvene vrzeli v tem zakonu, ki se tukaj popravlja, s tem zakonom, ki ste ga predlagali oziroma, ki je bil tukaj predlagan in o katerem diskutiramo, tudi ne odpravljamo. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp20">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Gospod Jožef Kopše.</p>
            </sp>
            <sp xml:id="SDZ1-Izredna-46-1996-07-09.sp21">
               <speaker>JOŽEF KOPŠE:</speaker>
               <p>Gospe in gospodje! Skupina samostojnih poslancev zavrača tak predlog zakona. Ne samo iz razlogov, ki so bili tukaj že povedani, vprašanje zakonitosti, ustavnosti predloženega zakona, temveč tudi in predvsem zaradi političnih inplikacij, ki bi jih sprejetje takega zakona v parlamentu imel. Poglejte, gospe in gospodje, mi smo v letošnjem letu, enega v lanskem, enega v letošnjem letu, imeli že dva razpisana referenduma. Ta dva referenduma sta se dotikala drugačnih stvari, nista se direktno vtikala v politične razmere v Sloveniji ali pa zgolj indirektno ali pa zgolj delno, vsaj eden od njih. V teh primerih ni bilo v tem parlamentu slišati od nobene stranke nobene iniciative za eventualno spremembo zakona, ker so pravilno vkalkulirali ljudje, ki jim je bilo, recimo, ki so bili nasprotni, da ti ljudje ne bodo dobili in zmogli zbrati potrebnega števila overovljenih podpisov. V trenutku, ko se je ena od strank, močnejših političnih strank na političnem prizorišču odločila, da zbere podpise, ki spreminja politični sistem države ali pa osnovo za politični sistem v državi, se pravi za sistem volitev v Državni zbor, v tem trenutku je nastalo veliko nasprotovanj. Jaz nimam, ne pooblastila skupine in nikogar drugega, tudi v svojem lastnem imenu ne bi rad presojal vseh predloženih predlogov za referendum o volitvah v Državni zbor, vendar očitno je bila reakcija večine v tem Državnem zboru, ki je, prvič, negirala to akcijo podpisov, drugič je negirala predlog svetnikov in četrtič je tretji predlog poslancev negirala s ponovnim predlogom iz enega samega razloga, da razvodeni ta osnovni predlog, kjer je bilo zbranih nekaj čez 40.000 podpisov. To ni negacija zgolj teh ljudi, ki so podpisali, ki so te podpise zbrali in dali svoje podpise v dobri veri, da bo stvar, za katero so podpisovali, tudi možno na referendumu preveriti, temveč je tudi negacija nas tukaj, ki sedimo in ki slučajno nismo v pozicijskih vrstah. To je točno tisto, zaradi česar, gospe in gospodje, kar smo tolikokrat slišali izza tega odra, koliko je vreden ta Državni zbor pri ljudeh. Koliko resnosti in koliko ta forum predstavlja in kakšno avtoriteto pri ljudeh? Nobene. Pika na i je seveda ta zakon, ki hoče preprečiti kakršnokoli iniciativo, ljudsko iniciativo, ki bi eventualno pokazala tako ali drugače, kaj mislijo ljudje v državi. Tukaj neke politične klike enostavno uzorpirajo oblast in poizkušajo prirediti volilne sisteme in volilni zakon, pustiti takšen ali prirediti temu, da bi njim odgovarjal. Da to govorjenje ni zgolj na pamet, ali pa kot nekateri pravijo, da je zgolj toliko, da se kažemo pred kamerami, bom poizkušal to tudi dokazati. Gospe in gospodje, takoj po 1990. letu, po 9.5.1990 so se v Sloveniji poskušale začeti spreminjati stvari. Na nekatera mesta so prihajali novi ljudje. Danes, se pravi julija meseca 1996, od teh ljudi na pomembnih mestih, razen Ustavnega sodišča, ni nikogar več, ali so na odhodu. Sistematično je večina, ki je prišla 1992 na oblast v tem parlamentu, poskušala onemogočiti in načrtno počasi in počasi rezati vse pridobitve iz 9.5. in od leta 1990 do 1992. Zadnja stvar, ki jo počenja ta večina v tem parlamentu, je to, da onemogoča tisto osnovo, to je ljudski glas, izražen preko referenduma. Iz takih razlogov naša skupina ne bo glasovala za ta predlog zakona, ker ta predlog zakona ni narejen iz potrebe, ampak je narejen iz nuje neke politične elite, ki hoče na vsak način ostati v večini tudi na prihodnjih volitvah. Hvala.</p>
            </sp>
            <sp xml:id="SDZ1-Izredna-46-1996-07-09.sp22">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo v imenu poslanske skupine? Ugotavljam, da ne in dajem besedo poslankam in poslancem. Prvi se je prijavil gospod Tone Peršak, ki mu dajem besedo, za njim bo na vrsti še gospod Pregelj.</p>
            </sp>
            <sp xml:id="SDZ1-Izredna-46-1996-07-09.sp23">
               <speaker>ANTON PERŠAK:</speaker>
               <p>Spoštovane poslanke in poslanci! Na začetku današnje razprave je prišlo do nekega tihega nesporazuma. Nihče od predlagateljev ni pojasnil, zakaj je zakon vložen in kaj je njegov namen. Ker sem tudi jaz eden od podpisnikov, bom povedal, da je do tega - kar se mene tiče - prišlo zaradi tega, ker sem pričakoval, da bo to storil tako kot na odborih oziroma na matičnem delovnem telesu prvopodpisani, potem je pa stvar že šla mimo. Zdi se mi, da bi bilo dobro, če bi se to zgodilo na začetku, ker bi potem mogoče del dosedanjih diskusij že tudi tekel drugače.</p>
               <p>Sem eden od teh, ki so ta predlog zakona podpisali zavedajoč se najbrž vsi štirje, da zakon niti slučajno ne zadeva vseh vprašanj, ki se postavljajo v zvezi z zakonom o referendumu in ljudski iniciativi; mogoče niti ne tistih, ki so najbolj bistvena. Na ta zakon bi se poskušal odzvati na nekatera vprašanja, ki so se postavila kot akutna zdaj po odločbi Ustavnega sodišča. To odločbo Ustavnega sodišča berem namreč kot neke vrste vprašanje Državnemu zboru. Če se spomnite, ali če imate odločbo pred seboj, Ustavno sodišče pravi: "Zakon o referendumu in ljudski iniciativi, Uradni list itd. ni v neskladju z ustavo, če se razlaga tako" in potem Ustavno sodišče razlaga, kako se razlaga, če se razlaga tako. Se pravi, da Ustavno sodišče na nek način predlaga neke vrste razlago zakona. Ustavno sodišče, kot je iz obrazložitve razvidno, seveda dobro ve, da ni organ za razlage zakona in zato na nek način daje žogo Državnemu zboru, da dokončno odloči o tem, ali je ta razlaga ustrezna ali ne in Državni zbor bi lahko naredil tudi to, da bi pravzaprav sprejel razlago zakona. Mogoče bi bil tak postopek najbolj smiseln, čeprav bi bil verjetno težak, da bi sprejel obvezno razlago zakona, v skladu z njo razpis referenduma ali 4 referendume ali kakorkoli že, potem pa šel v neko generalno revizijo tega zakona ali neke vrste oblikovanje novega zakona, kajti očitno je, da ta zakon, kakršnega smo sprejeli, ni nekako naredil izpita, če lahko tako rečem. Da to drži, kaže zagata, v kateri smo se znašli. Sam mislim, da ti členi, ki jih ta zakon o spremembi zakona načenja, pravzaprav niti niso ključni. Ključni so v tem primeru samo s tega vidika, da se je v principu pojavilo več enakovrednih zahtev in da zakon na to vprašanje ni odgovarjal doslej, kaj v primeru, da se na isto temo pojavi več zahtev za referendum in to zdaj pač poskuša ta predlog zakona razrešiti. In to je v bistvu ključno vprašanje tega zakona. Na to vprašanje zakon doslej ni odgovarjal, odgovarjal na ta način, da v določenem času po izvedenem referendumu ni mogoče izvesti, ni pa odgovoril na to, kaj v primeru, kadar se zahteve pojavijo hkrati. Zame je ključni problem tega zakona v 18. členu in najprej sva z gospo Simšičevo predlagala celo amandma, ki bi zadeval 18. člen, pa sva ga potem umaknila, ker gre za vprašanje, ki zadeva samo temelj zakona in zahteve dodatno pojasnjevati, kaj pravzaprav pomeni tisti del 90. člena ustave, ki govori, kakšen je lahko zakonodajni referendum. Ampak po mojem mnenju je v principu, v vseh štirih primerih, ki jih sedaj imamo, 18. člen oziroma načelo zakonodajnega referenduma na nek način zlorabljeno. Pa ne vzeti te besede za zlo. Zato, ker je z vsemi, in dejansko je tudi 18. člen sedaj napisan na ta način in zakon v celoti, da pravzaprav ne omogoča tistega referenduma, ki ga v večini držav poznajo, se pravi, zahteve v smislu referendumske zahteve, ne ljudske pobude, kot se pač predlaga s podpisi državljanov nek zakon, ampak v smislu referendumske zahteve, da naj zakonodajalec neko vprašanje, ki ni urejeno, uredi z zakonom in seveda zakon tudi sam oblikuje. Medtem, ko imamo mi praktično samo referendum, ki na nek način dezavuira Državni zbor v zakonodajnem postopku, ker lahko, ko je postopek v Državnem zboru že sprejet, ko je že sklenjeno, kako naj se zakon uredi, lahko nekdo z zahtevo za referendum pravzaprav ta postopek na nek način začasno ustavi in obrne na glavo, da tako rečem, kakšen zakon naj bo sprejet. In s tem pravzaprav na nek način, kot pravim dezavuira vlogo zakonodajnega organa. Zato sem prepričan, da bo po tej današnji razpravi in po volitvah verjetno potrebno ta zakon napisati na novo in na novo opredeliti kakšna naj bo vsebina zakonodajnega referenduma, ki je v ustavi seveda načelno določena. Sicer pa mislim, kar zadeva spornost z vidika 90. člena, ki jo nekateri oporekate temu predlogu zakona, bi rekel tako. Res je, da ustava določa tisto, kar so z vidika ustave obvezni pogoji. Pri referendumu, ki zadeva potrditev spremembe ustave, se je ustavodajalec v naprej zavaroval, da ni mogoče nižje večine, kot jo on zahteva, medtem, ko v 90. členu ni nič povedano, kakšna mora biti udeležba. Pravi samo tisto splošno normo, da seveda večina tistih, ki so glasovali. In kot veste, v zadnjem odstavku 90. člena piše, da se pač podrobneje, če zdaj parafraziram, lahko ga pa preberem, da se referendum ureja z zakonom, ki ga sprejme Državni zbor z dvotretjinsko večino glasov navzočih poslancev, kar, pač po mojem mnenju, vključuje tudi to, da se lahko določi kvorum, ki je potreben. Lahko pa, da bo interpretacija tudi drugačna. To možnost dopuščam. Obstojajo pa nekateri razlogi, da glede na pomembnost volilne zakonodaje, pač se lahko razume, da je možno določiti tudi višji kvorum od tega, bom rekel hipotetično možnega, tudi 5%-nega kvoruma na referendumu.</p>
               <p>Rad bi rekel še nekaj za konec. Jaz bom seveda zakon podprl, ker mislim, da vsaj nekatera vprašanja rešuje. Ne morem si namreč predstavljati in tudi Ustavno sodišče ni tega kot obvezujoče dalo, ampak v bistvu, kot sem rekel v začetku, kot vprašanje, ne morem si namreč predstavljati situacije, ko bi bilo na isti dan, hkrati bi bili izvedeni štirje referendumi, od katerih bi lahko bili vsi štirje pravzaprav izglasovani, se pravi, da bi vsa ta štiri vprašanja dobila večino glasov za in bi potem samo s tem, da bi rekli, pri enem se jih je malo več odločilo za, da tisti pa velja zato. Za takšno arbitriranje, da tako rečem, pa je verjetno zelo težko najti utemeljitev. Če so to štiri vprašanja, je to še najbrž do neke mere možno, da bi pa štiri različna vprašanja, ki predvidevajo različne sisteme, dobila večino in bi se potem pač po nekem ključu odločilo, kateri ima prednost, se mi zdi, da je preveč na nek način poljubno in da je vendarle prav, da se to uredi na drugi način.</p>
               <p>Na koncu bi pa še rekel to, kar sem sicer, ne glede na to, da sem se tudi sam pod predlog podpisal, ker sem pač želel demonstrirati, za kateri sistem volitev se opredeljujem, mislim, da je na nek način nekorektno, da se te vrste vprašanja dajejo na referendum zato, ker gre za temo, za katero vsi vemo, ne, ne bom rekel, da volivci ne poznajo, ampak zelo težko je pravzaprav razložiti, kakšne so posledice oziroma učinki enega ali drugega in ravno takrat, ko smo ustavo sprejemali, smo se želeli s tem, da smo zahtevali dvotretjinsko večino v vseh fazah sprejemanja volilne zakonodaje, zavarovati proti temu, da bi se na lahek način, v skladu z nekim trenutnim političnim razpoloženjem spreminjala volilna zakonodaja. Zaradi tega, pravim, se mi zdi v bistvu nekorektno vse to početje, ki okrog tega je. Hvala.</p>
            </sp>
            <sp xml:id="SDZ1-Izredna-46-1996-07-09.sp24">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod doktor Jože Pučnik. Izvolite.</p>
            </sp>
            <sp xml:id="SDZ1-Izredna-46-1996-07-09.sp25">
               <speaker>DR. JOŽE PUČNIK:</speaker>
               <p>Spoštovani! Rad bi le izrazil začudenje nad gospodom Peršakom, ki pravzaprav po moji, res nepravni sociološki pameti z levo roko tolmači tako Ustavno sodišče, kakor ustavo in še marsikaj drugega. Namreč jaz bi gospoda Peršaka le vprašal, ali on meni, da je samo zakonodajalec ustavna kategorija, referendum pa ne? On je tukaj v svoji argumentaciji delal razliko. Eno je več vredno, drugo je manj vredno. Od kod jemljete kriterije za to? Tega jaz res ne razumem. Na podlagi česa vi pridete do tega zaključka? In še naslednja, ko je gospod Peršak rekel, določilo o uspehu referenduma, ker pravi, če zanj glasuje večina volivcev, ki so glasovali, je samo neka minimalna norma. Obstojajo še maksimalne norme. Približno tako sem razumel gospa Peršaka. Če sem ga napačno razumel, se opravičujem. Torej, na vsak način mi ne moremo reči, kar je v Ustavi eksplicitno napisano, mora tako veljati, ali pa je treba spremeniti. Ne pa sedaj eden pride, to je minimalno, mi pa hočemo več. Drugi bo rekel, to je maksimalno, mi pa lahko naredimo malo manj. In tako pridemo do tega, kar se danes tudi tukaj dogaja. Nek delitantsko sestavljen zakon, saj tukaj iz nekih, bom res rekel, politikantskih namenov, tukaj resno diskutira in morda lahko pridemo do tega, da bo celo sprejet. Torej mene res zanima, kako si vi razlagate posamezne ustavne kategorije, ki jih po svoje postavljate višje ali jih po svoje interpretirate, nekaj takega, moram reči, na račun te naše uboge ustave doslej v Državnem zboru še res nisem doživel. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp26">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima repliko.</p>
            </sp>
            <sp xml:id="SDZ1-Izredna-46-1996-07-09.sp27">
               <speaker>ANTON PERŠAK:</speaker>
               <p>Jaz seveda moram ugotoviti, da me je gospod Pučnik, kljub vsej svoji dobronamernosti ni razumel, tako kot je pravilno ugotovil in najbrž me niti ni želel razumeti. Na politikantski nivo pa se jaz ne bom spuščal. Hvala.</p>
            </sp>
            <sp xml:id="SDZ1-Izredna-46-1996-07-09.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Za njim bo na vrsti gospod Sisinger. Nakar so prijavljeni še gospodje dr. Ciril Ribičič, Maks Lavrinc in Miran Potrč.</p>
            </sp>
            <sp xml:id="SDZ1-Izredna-46-1996-07-09.sp29">
               <speaker>ŽARKO PREGELJ:</speaker>
               <p>Spoštovani! Dovolite mi, da svoje izvajanje pričnem s citiranjem enega temeljnih ustavnih členov oziroma temeljne vsebine, na kateri sloni celotna naša državna oblast, če lahko tako rečem oziroma naš celotni državni sistem. Gre za znani 3. člen, njegov drugi odstavek, v katerem piše sledeče: "V Sloveniji ima oblast ljudstvo. Državljanke in državljani izvršuje neposredno in z volitvami, po načinu delitve oblasti na zakonodajno, izvršilno in sodno". Podčrtujem, da ljudstvo izvršujejo oblast neposredno in z volitvami. In neposredna oblika izvrševanja oblasti je brez dvoma tudi referendum. Namreč referendum, ki ga sicer Ustava opredeljuje v 90. členu pod naslovom zakonodajni referendum, to pa zato, ker se pač nanaša na tista vprašanja, ki se rešujejo z zakoni. Ta referendum je v bistvu izražanje volje ljudstva. In bistvo referenduma je, da se ugotovi, ali ga ljudje podpirajo ali ne, tako da se ugotovi, ali je zanj glasovala večina volivcev, ki so glasovali. In če izhajamo iz teh temeljnih ustavnih določil, potem takoj ugotovimo, da so praktično členi predlaganega zakona v nasprotju s temi temeljnimi ustavnimi načeli. Že iskanje neke druge večine, kot je opredeljena v ustavi, je v bistvu nesmiselno in protiustavno. To ni Državni zbor, kjer smo morali zaradi interesov konsenza iskati določene višje oblike večine od navadne oziroma od večine poslancev, ki so sodelovali pri odločanju predvsem zato, da bi nekako preprečili samovoljo določene ožje skupine, ki ima trenutno večino in se je pač za določene spremembe oziroma za sprejem ustave, za sprejem volilnega zakona, pa tudi za sprejem zakona o referendumu predvidela večja večina kot je običajno potrebna. Volja ljudstva se vedno ugotovi tako, da se ugotovi, kaj misli večina. Jasno pa je, da ni mogoče državljanov prisiliti, da gredo aktivno na referendum, zato ni možno določati, da mora biti prisotna na referendumu določena večina, da je potrebno imeti dvotretjinsko večino itn., kadar seveda ne gre za osnovni akt, to je ustava. Edino pri ustavi je možno pač zahtevati, da tako odloči večina vseh volivcev. Ta dejstva mislim, da bi morala biti pri obravnavi zakona o referendumu ves čas pred očmi in vsa dejanja, ki jih bomo storili v zvezi s tem zakonom, morajo biti v skladu s temi osnovnimi določili. Zavedati se je potrebno, da je referendum kot oblika demokratičnega izražanja volje ljudstva oblika, ki je v veljavi v vseh demokratičnih državah, da so marsikatere zahodne države šele z ustreznim oblikovanjem referendumskih postopkov uspele oblikovati tako demokracijo, ki lahko prinaša bistveno boljše rezultate kot jih je prinašal prejšnji, sicer parlamentarni sistem. Lep primer so naši neposredni zahodni sosednje, pa tudi druge države v zahodni in osrednji Evropi so se posluževale in se še vedno poslužujejo referendumov kot oblik ugotavljanja volje ljudstva na najbolj direkten neposreden način. Naš zakon o referendumu je žal, kar je bilo že večkrat ugotovljeno, v bistvu v marsičem kvečjemu ovira ugotavljanju volje ljudstva, kot pa nekakšen pripomoček. Tisti, ki so ga pisali in ga potem tudi z večino nekako sprejeli, so se očitno zavedali, da je to lahko izredno pomemben instrument, oblastni instrument in da ga ni kar tako, v navednicah razumite, za prepustiti navadnim državljanom. Dejstvo je, da so tudi vse razprave, ki so se ravno ob trenutku ugotovitve, da je možno tudi z najširšo ljudsko iniciativo priti do zahteve na podlagi 40.000 podpisov, vsa ta dejstva ob tem trenutku streznitve, če lahko tako rečem, so pripeljala določen del oblasti, ki je trenutno na vrhu v naši državi, do ugotovitev, da je treba ta instrument omejiti. Edino tako lahko razumem tak zakon, kot ga imamo sedaj pred seboj. Čeprav je 1. člen sam po sebi razumljiv, saj poskuša dejansko razjasniti dokaj težak problem, ki ga ne ustava ne sedaj veljavni zakon ne predvidevate, to je problem, ko se pač skorajda hkrati pojavijo referendumi, ki urejajo vprašanja, ki se urejajo z istim ali pa podobnim zakonom in ki v bistvu med seboj konkurirajo po ponujenih rešitvah. To vprašanje je smiselno urediti v zakonu o referendumu, toda vložiti ga je treba na način, kot to predvideva ustava. Zavedati se je potrebno, da je ravno zaradi problema večine v parlamentu bil referendum predlagan v taki obliki, da omogoča tudi manjšini, da izrazi svojo zahtevo. Zato imamo to možnost, da lahko tretjina poslancev zahteva referendum, da lahko referendum zahteva Državni svet, ki je nekakšen korektiv Državnemu zboru in da to zahteva tudi 40 tisoč volivcev. Zahteva je sama po sebi pač imperativ in kot taka ne more biti predmet odločanja v Državnem zboru. Zbor mora razpisati referendum, v kolikor ni nobenih podlag, ki bi bile v nasprotju s 15. in 16. členom, torej če gre za ustavno spornost.</p>
               <p>Ko Ustavno sodišče ugotovi, da referendumsko vprašanje ni ustavno sporno, potem osebno menim, ni nobenih zadržkov, da Državni zbor referenduma na zahtevo ne bi razpisal. Mi imamo situacijo, ko so roki na podlagi zakona, ki urejajo referendum, že potekli pa referendumi še niso razpisani. To je direktna kršitev zakona in ustavne pravice, v zadnjem primeru celo 40-tisočim volivcem, jasno opredeljenim. Tak način razumevanja zakonodaje očitno ni primeren za državo, ki želi biti demokratična in ki želi imeti ljudsko demokracijo. Zato sem prepričan, da je potrebno oblikovati zakon o referendumu na način, da bo omogočal čim lažje izražanje ljudske volje in da bo hkrati omogočal čim bolj korektno izražanje ljudske volje. Zato osebno menim, da je odločba Ustavnega sodišča dejansko edina možnost v tej situaciji in da je prav, da je Ustavno sodišče presodilo, da so bile 3 zahteve korektno vložene in da dokler nihče ne sproži vprašanja o ustavni primernosti referendumskih vprašanj, jih je Državni zbor dolžan razpisati v obliki referenduma. Zahteve so imperativ in zbor mora z odlokom določiti datum referenduma. Ker je pa resnično prišlo skoraj do istočasnih pobud oziroma kasneje tudi zahtev, saj vemo, da se je pobuda za zbiranje podpisov začela že aprila, da so se podpisi zbrali koncem maja, da sta bili medtem koncem aprila vloženi 2 zahtevi, da je bilo vse praktično v roku 30 dni, ko mora zbor odločiti o razpisu referenduma, eventualno, v kolikor pride do ustavne spornosti, je še dodatnih 30 dni in 7 dni odloga, toda ti dnevi še niso bili uporabljeni, pomeni, da se vsem tem, ki zahtevajo razpis referenduma, kršijo ustavne pravice.</p>
               <p>Sprašujem kolege in kolegice, s kakšno pravico kršite ustavo? Kdo vam daje to pravico? S kakšno pravico predsednik Državnega zbora ni dal prej teh zadev na dnevni red? Tukaj je zakon jasen in jasna je ustava in je zelo grdo in nekorektno, da se ustavne pravice v demokratični državi ne izvršujejo. Zato še enkrat poudarjam - to, kar je odločilo Ustavno sodišče, je rešitev in je rešitev, ki jo je treba razumeti dobesedno, ne pa predlagati zakon, ki praktično, tudi če bo na tej seji sprejet, nima več vpliva na sprejetje odločitve o razpisu odloka za referendume, kajti ne more začeti veljati takoj, mora biti najprej objavljen in zaradi tega je korektno, da se referendumi razpišejo na tej seji, da se sicer zakon lahko popravlja, lahko se popravi tudi kasneje, toda vse dileme, ki so bile sprožene, češ, Ustavno sodišče je poseglo v zakonodajni postopek zato, da ne bi Ustavno sodišče imelo teh skušnjav, moramo takoj spremeniti zakon o referendumu. Mislim, da so take dileme v resnici puhle. Zadaj stojijo določene politične računice, ki pa očitno dovoljujejo, da se posega v ustavne pravice. Zato menim, da ni nobenih ovir, da Državni zbor ne razpiše ustreznih odlokov za razpis referenduma oziroma ne sprejme ustreznih odlokov za razpis referendumov, tako kot je Ustavno sodišče v bistvu ugotovilo; tudi tiste znamenite luknje, ki jih nekateri vidijo, jih jaz ne vidim v ustavni odločbi. Tukaj je jasno napisano, da gre za tri vprašanja oziroma za tista vprašanja, ki so bila vložena do sprejetja akta o razpisu zakonodajnega referenduma in da so vse nove pobude že zamudile ta rok - rok tistih 30 dni, ko bi na podlagi prve zahteve že moral biti razpisan referendum. Tukaj je Ustavno sodišče v resnici zelo jasno in tisti, ki špekulirate in iščete neke druge rešitve, ste dejansko mojstri zase. Glede sprejete odločitve na referendumih oziroma glede 3. člena bi poudaril sledeče. 3. člen kot tak, jasno, ni korekten. Zavedati se moramo, da imamo tri referendume, ki jih odpravimo na isti dan. To je dejansko edina primerna rešitev. In vsak referendum ima svojo udeležbo volivcev in iz te udeležbe se ugotavlja večinsko mnenje državljanov. Kaj bo prišlo ven, je pač stvar volje državljanov. Jaz sem prepričan, da bodo državljani zbirali, katerega referenduma se bodo udeležili in tudi, da jim ne bo vseeno, za kateri referendum bodo glasovali. Toda, nemogoče je vse te referendume dati na en sam referendum v obliki treh vprašanj. To je pa poseg spet v pravice vseh tistih, ki imajo pravico zahtevati referendum. In tokrat so trije. Vsi, ki so z ustavo določeni; tretjina poslancev, Državni svet in 40.000 volivcev. Ni možno med njimi vzpostaviti konkurenčnega odnosa. Konkurenčni odnos je zgolj med referendumi kot takimi, ker se pač nanašajo na isti zakon. V nasprotnem primeru, glejte, v kolikor bi se referendumi nanašali na različne zakone, bi lahko imeli na isti dan deset referendumov in jih nihče ne bi postavljal na eno samo listo, tako kot tukaj nekdo zdaj želi v tretjem členu. Tako, da je menim, da je 3. člen eklatantno kršenje Ustave in kot tak ne more biti v tej obliki sprejet.</p>
               <p>Če zaključim, osebno menim, da je sprejem tega zakona svojevrstno izigravanje Ustave, sploh pa v takem besedilu oziroma v taki vsebini, kot je predlagano. Strinjam se z vsemi tistimi, ki ugotavljate, da je v ozadju pač očitno proces izigravanja ustavnih odločb, ki temeljijo na podlagi pravice do vlaganja zahteve za referendum in da v kolikor bo Državni zbor nadaljeval s to  dokaj nekorektno in za demokracijo sramotno igro, potem se bojim, da se bodo v tej državi začele zadeve samo še bolj zapletati. Namreč, v kolikor ne pride pravočasno do referendumov in v kolikor se ne ugotovi volja ljudstva, potem bodo verjetno volitve tako in tako potekale po sedanjem zakonu, ker bo pa do referenduma vsekakor prišlo, bo izredno težko imeti v tej dvorani izvoljen sklic Državnega zbora na podlagi starega zakona, veljal bo pa že nov zakon. Sam sem pred skorajda štirimi leti v takem položaju bil in vam povem, vsi smo se zavedali, da smo bili takrat delegati izvoljeni na podlagi starega zakona, medtem smo se preimenovali v poslance, toda še vedno smo bili trodomna skupščina, ki je v nasprotju z Ustavo. Nekaj podobnega se bo to zgodilo sedaj, če se bo to zgodilo, se pravi, da se bo volilo na podlagi starega zakona, nakar bo sprejet v referendumu neki drugačni volilni zakon, čez nekaj časa tudi v Državnem  zboru bo ta zakon sprejet, in potem nam parlamentarna kriza ne uide, kar pomeni, da bomo drugo leto ob predsedniških volitvah oziroma volitvah v Državni svet imeli ponovno parlamentarne volitve.</p>
               <p>Kaj to pomeni za državo, ki poizkuša priti iz tega obdobja, ki se mu reče tranzicija in postati normalna, bom rekel evropska država s solidnim gospodarstvom, mislim, da je vsem jasno, in tisti, ki si to želi, želi slabo tej državi. Zato osebno menim, da je korektno, če Državni zbor v tem trenutku, sedaj, pred počitnicami te probleme razreši in razpiše referendume za tako obdobje, da bo še možno kakorkoli korigirati veljavni zakon, seveda ne več po normalnem postopku, ampak po določenem pospešenem postopku. V nasprotnem primeru bomo kvečjemu našo politično situacijo zapletli in ne nekako razrešili, kajti volitve so v resnici vedno oziroma morajo biti razrešitev situacij, ne pa zapletanje. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger.</p>
            </sp>
            <sp xml:id="SDZ1-Izredna-46-1996-07-09.sp31">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Nisem se prijavil k razpravi, niti, da berem tukaj 90. člen ustave, niti, da berem odločbo Ustavnega sodišča, niti da seveda razlagam zakon, ki je vložen pred nami. Javil sem se povsem določeno za naslednje. Ko je bil vložen zakon, da ga obravnavamo po hitrem postopku, sem smatral kot nujno potrebno, da vložim amandma, seveda, ki ga imate vsi pred sabo, da se seveda vendarle za bodoče razreši vprašanje referendumov, zakonodajnih referendumov, ki bi se nanašali na volitve v Državni zbor, ker smatram in sem trdno prepričan, da seveda takšne nervoze, ki je že nastopila v tem trenutku in ki vlada že lep čas, odkar pravzaprav so se razpisi vršili in mislim, da nam je  jasno, da bomo v tem Državnem zboru seveda morali razpravljati o odloku v naslednji točki dnevnega reda, o razpisu referendumov, ker so tu podani ustavni, ne zakonski, ustavni pogoji za razpis referenduma. Zato o tem ne želim govoriti. Želim govoriti o tem, da v kolikor bomo obravnavali zakon, ki je vložen na dnevni red, v kolikor bomo obravnavali te amandmaje, ki so predloženi, potem seveda, poslanke in poslanci, iskreno želim, da podprete amandma, ki sem ga vložil, ki ga podpiram, moram reči, tudi po poročilu matičnega odbora, ki sem ga prebral, da se seveda v bodoče, kar se tiče volitev v Državni zbor, izognemo kakršnimkoli političnim ihtam, brzinam, manipulacijam, kajti vsi smo med ljudmi vsak dan in vam moram povedati, da naši volivci niso zadovoljni, karkoli bomo sklenili o tem ali drugem ali tretjem ali četrtem referendumu v tem trenutku. Vsaj to mi rečejo in upam, da mi rečejo pošteno. Zato mi nekateri celo pišejo pisma, tisti, ki predlagate, ki ste se odločili o teh referendumih, potem povejte, da boste krili sami te stroške. Ali povejte, kdo bo pokrival stroške referendumov? Ali povejte, kako bomo to krili? Skratka cela vrsta nervoze je že med ljudmi in jaz mislim, da ni potrebna, poslanke in poslanci, vsaj med nami. Vsaj med nami v tem trenutku se zberimo v tej smeri, da bomo rekli, odlok po ustavi smo dolžni razpisati, kjer so podani že takšni in takšni pogoji, tako sveta, kot 43.000 podpisov, kot tudi ne vem koliko poslancev, to se pravi, nimamo si kaj tolmačiti zdaj drugače ustave. Ustave nismo spremenili, je ne bomo spremenili niti v tem času - smo dolžni nekaj narediti v skladu z ustavo. Če se pa pogovarjamo o zakonu, potem vas pa prosim seveda, ko bomo glasovali o amandmajih, ko bomo glasovali o tem zakonu, da podprete moj 12.a člen, da se bomo vsaj v bodoče izognili takšnim nervoznim stanjem, kjer pravim, da zakonodajnega referenduma, ki bi se nanašal na volitve v Državni zbor, ni možno razpisati v obdobju enega leta pred rednimi volitvami v Državni zbor. S tem se izognemo vsem bodočim problemom na teh področjih. To pa velja tako za poslance, ki bodo kandidirali nove kandidate, to velja, mislim, tudi za stranke, to velja za različne iniciative in za kogar koli. Zato vas prosim, če bomo obravnavali zakon, če bomo seveda obravnavali amandmaje, mislim, da je matični odbor, ko je podprl moj amandma, tudi povedal. In jaz moram povedati, se s to odločitvijo matičnega odbora tudi strinjam, da se moj amandma vključi in sprejeme v zakon, vendar da se začne uporabljati 1.1.1997. To pa pomeni, da gredo sedanji referendumi po takšni poti, kot so pripravljeni in predvideni na naši seji, da pa v bodoče, ko bo veljal od 1.1.1997, če bo ta amandma sprejet, je potem vsem nam v bodoče jasno, da leto dni pred volitvami v Državni zbor takšen referendum ali drugačen za spremembo volilnega sistema ali kakršnih koli pogojev ni mogoče razpisati. To je samo moj amandma in vas prosim seveda za podporo. Hvala.</p>
            </sp>
            <sp xml:id="SDZ1-Izredna-46-1996-07-09.sp32">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Ciril Ribičič.</p>
            </sp>
            <sp xml:id="SDZ1-Izredna-46-1996-07-09.sp33">
               <speaker>DR. CIRIL RIBIČIČ:</speaker>
               <p>Hvala lepa za besedo. Spoštovane poslanke in poslanci! Jaz se strinjam z vsemi tistimi, ki so tukaj govorili o tem, da imajo državljani pravico na referendumu odločati o tistih vprašanjih, za katera so bili izpolnjeni potrebni pogoji, se pravi, da je bilo dovolj zbranih podpisov ali državljanov, ali poslancev, ali dovolj glasov v Državnem svetu, da tega ni mogoče omejevati in da seveda ni mogoče suspendirati ustave v tej točki. Ta ustava velja od decembra leta 1991 in mi ne moremo v drugi polovici leta 1996 ugotoviti, da v tem času ni bil možen referendum ali da tudi ni možen leta 1996. To mi je prvo izhodišče.</p>
               <p>Drugo izhodišče mi je. Jaz osebno bom podprl vsako rešitev, za katero bom štel, da ureja vprašanje na ustreznejši način, kot sedanja zakonska ureditev. Ne bom pa podprl tistih rešitev, v katerih namen ni boljša ureditev teh vprašanj, ali zavlačevanje, ali nastavljanje proceduralnih in drugih pasti ali kaj podobnega, česar je bilo v tem postopku že precej. Ustava res zelo jasno govori o tem, kdaj je odločitev na referendumu veljavno sprejeta, če zanj glasuje večina volivcev, ki so glasovali. Tukaj se z dr. Pučnikom moram strinjati, enostavna prepričljiva določba; seveda, je pa možna zelo enostavna uporaba te določbe samo v primeru, če gremo na referendume zaporedoma. Najprej enega o enem vprašanju, pa potem seveda najbrž precej časa ne več o takšnem vprašanju, kot je volilni sistem, ampak morda drugo ali pa tretje leto in tako naprej. Čim pa se je Ustavno sodišče postavilo na stališče, da če je do razpisa referenduma bilo vloženih več zahtev in daje treba o vseh odločati istočasno, nam pa seveda ta določba Ustave, oprostite dr. Pučnik, mogoče me boste popravili, ampak veliko več ne pomaga. Namreč tukaj je potem zapisano, če glasuje za predlog večina volivcev, ki so glasovali, je predlog na referendumu sprejet. Ustavno sodišče samo pravi, da lahko pride do situacije, da hkrati uspe več referendumov. Zdaj citiram Ustavno sodišče, čeprav bi najbrž strokovna formulacija lahko bila natančnejša. In tukaj Ustavno sodišče, po mojem mnenju niti ne zato, da bi prevzemalo vlogo Državnega zbora in dopolnjevalo zakon, ampak zaradi tega, da bi demonstriralo Državnemu zboru in javnosti, da je vendarle zaplet možno rešiti, tako da se o vseh na enkrat odloča, postavilo neka pravila. Ta pravila so takšna, da bi ob ustavnem pogoju, ki sem ga že dvakrat prebral, bilo treba doseči še največji odstotek glasov za. To se pravi, da tukaj Ustavno sodišče seveda dopolnjuje ustavo ali precej svobodno tolmači ustavo in če bi to storili z zakonom, bi seveda doktor Pučnik, kot je danes govoril, pa tudi gospod Preglej, trdila, da smo enostavno določbo ustave ali zaobšli ali spremenili ali dopolnili ali da zakon ni v skladu z ustavo. Namreč to je dodatni pogoj. Ustavno sodišče pravi, da ni pomembno samo to, da je bila potrebna večina, ki jo ustava določa, ampak dodatno, da mora imeti takšna rešitev večji odstotek glasov kot rešitve glede ostalih referendumov. No, na tej točki je treba priznati, da se je Ustavno sodišče seveda zavedalo, da mi to lahko uredimo tudi na drugačen način, da so različne možnosti, kako urediti to vprašanje in Ustavno sodišče izrecno pravi v svoji odločbi, da Državni zbor lahko postavi tudi drugačen kriterij z edinim pogojem, da to uredi, jasno, da v skladu z ustavo, ampak pred samim referendumom, pred samo izvedbo referenduma. Skratka, nič ni z vidika odločbe Ustavnega sodišča narobe, če postavimo kriterije drugače kot jih je postavilo Ustavno sodišče. Nasprotno, Ustavno sodišče to predvideva kot možnost, ker ve, da je pač zakonsko urejanje uveljavljanja ustave stvar Državnega zbora ne pa Ustavnega sodišča. S tega vidika so bile pripravljene nekatere rešitve. Jaz prvo od teh rešitev absolutno podpiram. Pri drugi imam nekaj pomislekov, pa bom povedal v čem.</p>
               <p>Absolutno podpiram to, da je takšen referendum, ki se nanaša na volilni sistem, zelo pomembno vprašanje, o katerem ne more odločati manjšina državljanov. Še vedno seveda tudi ob kvorumu, ki ga predvideva ta zakon, se pravi, ob več kot 50% udeležbi volilnih upravičencev se še vedno lahko zgodi, da bo manjšina odločila o tem, kakšen bo volilni sistem, ampak vendarle ob neki minimalni večinski udeležbi.</p>
               <p>Zakaj mislim, da je ta minimum potreben? Zaradi tega, ker so vprašanja o bistvu volilnega sistema, seveda ne vse tiste podrobnosti o volilnih odborih, načinu glasovanja in tako dalje, ampak tisto, kar temeljno zadeva volilno pravico in temeljna načela volilnega sistema, so stvari, ki spadajo v ustavo. Tudi naša ustava bi jih vsebovala, če bi bilo takrat mogoče doseči sporazum političnih strank leta 1991. Ker to ni bilo možno doseči, smo poskušali garancijo v ustavi dati zato, da bo zakon, ki bo urejal ta vprašanja, sprejet s čim širšim konsenzom v tem Državnem zboru z absolutno dvotretjinsko večino v treh fazah zakonodajnega postopka v vsaki od teh faz s takšno 2/3 absolutno večino, z možnostjo celo veta Državnega sveta, ustavnih sporov in marsikaj drugega, česar pri ustavi ne poznamo. Mislim, da ta argumentacija o tako težavnem načinu sprejemanja volilne zakonodaje mora nekaj pomeniti tudi, ko gre za odločanje državljanov o takem vprašanju. Meni se ne zdi logično, da bi na eni strani imeli izredno zahteven zakonodajni postopek, ki terja širok konsenz, da se lahko spremeni takšen zakon, na drugi strani pa zelo preprost postopek referenduma, kjer se lahko recimo - grem v skrajnosti - s 25% udeležbo 1 glas več za kot proti odloči o tako bistvenem vprašanju. Mislim, da bi bila takšna praksa zelo vprašljiva tudi z ustavnega vidika. Zato se mi ne zdi ta sporna določba, ki terja večinsko udeležbo na takšnem referendumu, če gre za referendum o bistvu volilnega sistema.</p>
               <p>Druga določba je lahko nekoliko bolj sporna. Ni sporno to, da se poskuša reševati, ko gre za konkurenčne referendume na ta način, da se ljudje odločajo za eno ureditev, drugo, ali tretjo ureditev. Sporno je nekaj drugega. Sporno je, če bi nekdo namenoma poskušal zaobiti in preprečiti uveljavljanje demokratične volje ljudi na ta način, da bi umetno produciral vedno nova vprašanja na referendumih. Na žalost imamo s to prakso danes in tukaj že opravka. Vi veste, da imamo 2 referendumski inačici volilnega sistema, ki so jih v mnogočem podpisali isti poslanci in da smo imeli tudi nekaj drugih dogajanj, ki kažejo na to, da se poskuša nagajati, nenačelno zaobiti voljo ljudi in preprečiti, da se jasno izrazi. Mislim, da se to vprašanje da rešiti tudi v okviru koncepta tega zakona, in sicer na ta način, da bi pravzaprav uporabili tisto, kar uporablja ena od inačic volilnega sistema. Mislim na inačico, ki jo predlaga Socialdemokratska stranka, ki predlaga dvokrožni sistem absolutne večine. Mislim, da je ta formula zelo uporabna, in sicer uporabna ravno za takšne primere. Referendum je namreč zelo primeren za dileme ali ali, za odločitev o enem vprašanju, ne pa, da tako rečem, delovno za 3 dileme, ali še dileme, ki vključujejo več možnih alternativ. Takrat seveda ustavne določbe odpovedo in če smo prisiljeni na isti dan odločati o več referendumih, potem bi bilo po mojem mnenju prav, da bi to odločanje organizirali na takšen način, kot predlaga Socialdemokratska stranka za volitve. Se pravi, da v drugem krogu pri ponovnem glasovanju odločajo o tem, da se odloča takrat samo o dveh dilemah. O tistih dveh, ki sta dobili največ glasov v prvem krogu. Tej rešitvi bo po moje z vidika demokracije težko oporekati, z vidika racionalnosti je seveda mogoče oporekati, ampak vsake naslednje volitve bodo dvokrožne, če bo zmagal recimo takšen volilni sistem. Na ta način bi lahko preprečili to, da bi nekdo postavljal množico različnih alternativnih rešitev in na ta način preprečil, da bi katerakoli od njih lahko dobila absolutno večino. Jaz v zvezi s tem nisem pripravil amandmaja, sem ga pa pripravljen vložiti, v kolikor bi nekdo, ki nasprotuje temu zakonu, pod pogojem, da je takšen amandma sprejet, podpiral ta zakon, po tej glasni repliki, ki jo je gospod Pregelj napovedal ravno v točki, ko sem govoril o tej rešitvi. Ne verjamem, da bo potrebno, da se trudim s takšno rešitvijo. To pa je tista stvar, ki mene moti ali pa ena od rešitev, ki se mi ne zdi, da je dovolj domišljena v predloženem zakonu. Hvala lepa.</p>
            </sp>
            <sp xml:id="SDZ1-Izredna-46-1996-07-09.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliki sta se prijavila gospod Jožef Kopše in gospod Žarko Pregelj. Za besedo sta prijavljena še gospoda Maks Lavrinc in Miran Potrč. Prekinjam današnje nadaljevanje izredne seje. Sejo bomo nadaljevali jutri ob 16. uri.</p>
            </sp>
            <stage type="time">(SEJA JE BILA PREKINJENA 9. JULIJA 1996 OB 19.03 URI IN</stage>
         </div>
      </body>
   </text>
</TEI>
