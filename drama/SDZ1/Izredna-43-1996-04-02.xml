<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-43-1996-04-02">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6D20081DCB740315C1257832004838DC</idno>
               <idno type="URI">6D20081DCB740315C1257832004838DC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-43-1996-04-02.DZ" n="43">
               <name>Izredna</name>
               <date when="1996-04-02"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-43-1996-04-02.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 2. APRILA 1996 OB 12.44 URI.)</stage>
            <sp xml:id="SDZ1-Izredna-43-1996-04-02.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 43. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Ivan Sisinger, Janez Vindiš, Franc Potočnik, dr. Peter Tancig, mag. Dragan Černetič, Janez Kopač za pričetek seje, Ivo Hvalica, dr. Ciril Ribičič, Marjan Stanič, Nada Skuk za pričetek seje in Marjan Podobnik. Pardon, se opravičujem. Prosim še enkrat, da ugotovimo prisotnost v dvorani. Moja napaka je omogočila nekaterim, da se vključijo. Ugotovimo sklepčnost! (56 prisotnih.)</p>
               <p>Ugotavljam, da je Državni zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 43. izredne seje kot veste, bomo nadaljevali s sklepanjem o predlogih sklepov in stališč k predlogu smernic zunanje politike Republike Slovenije, za tem bomo prešli na sklepanje pri točki predlog stališč in sklepov Državnega zbora o odnosih Republike Slovenije z Evropsko unijo, Italijo in NATO-m ter nato po dnevnem redu dalje. Za to ste prejeli dve gradivi, ki vam bosta pomagali pri sklepanju in odločanju in sicer: dodatek k poročilu k predlogu smernic zunanje politike Republike Slovenije, prva obravnava (ta se tiče prvega dela našega odločanja) z datumom dopisa 1. april, pri katerem pa je priložen pregled spreminjevalnih in dopolnjevalnih ter dodatnih stališč in sklepov k predlogu smernic zunanje politike Republike Slovenije, ki je datiran z 2. aprilom, torej najnovejši in vsebuje vse predloge, spreminjevalne, dopolnjevalne in dodatne, ki so bili do tega trenutka posredovani Državnemu zboru. To se pravi, ne potrebujete nobenega dodatnega dokumenta, da bi videli, o čem bomo razpravljali in glasovali.</p>
               <p>Drugo gradivo je poročilo k predlogu stališč in sklepov Državnega zbora o odnosih Republike Slovenije z Evropsko unijo, Italijo in NATO-m, datirano s 1. aprilom, kjer imate v prilogi pregled spreminjevalnih stališč in sklepov k predlogu stališč in sklepov Državnega zbora o odnosih Republike Slovenije z Evropsko Unijo in NATO-m. In na koncu imate tukaj priložen tudi tako imenovani španski predlog.</p>
               <p>Ti dve gradivi bo potrebno imeti pred seboj pri odločanju in sklepanju v prvem in nato v drugem delu. Predno pa preidem k sklepanju, sprašujem gospoda Boruta Pahorja, če želi besedo. Izvolite. Glede na to, da smo prekinitev terjali, v katerem se je sestal odbor.  </p>
            </sp>
            <sp xml:id="SDZ1-Izredna-43-1996-04-02.sp2">
               <speaker>BORUT PAHOR:</speaker>
               <p>Hvala lepa gospod podpredsednik, spoštovane kolegice in kolegi, naj zaželim vsem najprej lep popoldan, uspešen! Odbor za mednarodne odnose se je sestal prejšnji petek. Ob tej priložnosti bi se rad zahvalil vsem kolegicam in kolegom, ki ste z razumevanjem sprejeli predlog predsednika Državnega zbora Jožefa Školča in zasedanje prekinili. S tem ste omogočili odboru, da je brez časovne presije lahko v miru in temeljito opravil razpravo o vloženih predlogih in dodatnih amandmajih. Svoje delo je zaključil in rezultat našega dela imate pred seboj.</p>
               <p>V dveh dokumentih bomo torej odločali najprej o smernicah, potem pa tudi o predlogu stališč in sklepov. Rad bi obvestil ta cenjeni zbor, da pri prvem dokumentu, pri smernicah zunanje politike, na koncu v glasovanju ni bilo velikih političnih razlik. Tista stališča, ki jih odbor podpira, so stališča, ki imajo veliko politično podporo, tista stališča, ki jih odbor zavrača, imajo prav tako majhno politično podporo in jih je odbor zavrnil. Predlagam torej, da ko diskutiramo o prvem dokumentu, omejimo možno razpravo na minimum, glede na to, da med nami velikih političnih razlik ni in gotovo smo lahko zadovoljni, da smo se vsaj o tem dokumentu poenotili.</p>
               <p>Pri drugem, pri predlogu stališč in sklepov pa so bile politične razlike evidentne in verjetno lahko pričakujemo tudi danes izmenjavo stališč in mnenj pred glasovanjem. Naj ob koncu rečem, da se je največ političnih razlik pokazalo pri točki 1, še več pri točki 2 in verjamem, da bo danes razprava tekla najbolj o teh dveh točkah. Odbor se je opredelil, sedaj je pa na poslankah in poslancih, da njegovo priporočilo za glasovanje sprejmejo ali ne. Pri točki 2 imate vloženih kar nekaj amandmajev in v imenu odbora prosim, da jih pred glasovanjem temeljito preučite, da bi se lahko na koncu zbor kvalificirano odločil o teh zelo pomembnih temah. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo torej k</p>
               <p>pregledu spreminjevalnih in dopolnjevanih ter dodatnih stališč in sklepov k predlogu smernic zunanje politike Republike Slovenije.</p>
               <p>Veste, da imamo smernice v prvi obravnavi.</p>
               <p>Najprej dajem v obravnavo spreminjevalne in dopolnjevalne sklepe in stališča, in sicer najprej pod točko 1. "Predlog smernic zunanje politike Republike Slovenije - prva obravnava - je primerna podlaga za pripravo navedenih smernic za drugo obravnavo v Državnem zboru." Predlagatelj je gospod Borut Pahor. Matično delovno telo podpira. Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da smo ta predlog sklepa sprejeli.</p>
               <p>V obravnavo dajem predlog sklepa pod točko 2. Predlog amandmaja Iva Hvalice na predlog stališča Boruta Pahorja pod številko 2A, ki je naslednji: v drugi vrstici se za besedilom "Vlada Republike Slovenije" doda beseda "obvezno". Predlagatelj je gospod Ivo Hvalica. Matično delovno telo ne podpira. Želi kdo besedo o tem predlogu, ki predstavlja amandma na 2A? Ugotavljam, da ne in dajem ta predlog na glasovanje. Ugotovimo sklepčnost! (65 prisotnih.)</p>
               <p>Kdo je za? (12 poslancev.) Je kdo proti? (38 poslancev.)</p>
               <p>Ugotavljam, da ta predlog ni bil sprejet.</p>
               <p>Dajem na glasovanje predlog pod točko 2A, ki je sedaj ostal nespremenjen. "Pri pripravi smernic za drugo obravnavo naj Vlada Republike Slovenije upošteva razpravo na izredni seji Državnega zbora in pisna stališča, ki so jih posamezne poslanske skupine v Državnem zboru predložile Odboru za mednarodne odnose za obravnavo na seji odbora in jih je Odbor za mednarodne odnose posredoval Vladi Republike Slovenije z dopisom, z dne 7. decembra 1995 in prouči ter ustrezno upošteva mnenje Sekretariata za zakonodajo in pravne zadeve." Predlog je vložil gospod Borut Pahor, matično delovno telo podpira. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! (64 prisotnih.)</p>
               <p>Kdo je za? (55 poslancev.) Je kdo proti? (1 poslanec.)</p>
               <p>Ugotavljam, da je ta predlog sprejet.</p>
               <p>V obravnavo dajem predlog stališča: "Vlada naj za drugo obravnavo smernic zunanje politike upošteva tudi dokument o možnih potezah za uspešno slovensko zunanjo politiko, ki ga je z datumom, 28.12.1995, Borut Pahor predložil članom Odbora za mednarodne odnose." Predlagateljica je gospa Ljerka Bizilj, matično delovno telo podpira. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! (66 prisotnih.)</p>
               <p>Kdo je za? (27 poslancev.) Je kdo proti? (27 poslancev.)</p>
               <p>Ugotavljam, da ta predlog ni bil sprejet.</p>
               <p>V obravnavo dajem predlog pod točko 4: "V smernicah je potrebno dati večji poudarek uresničevanju gospodarskih interesov." Predlagatelj je gospod Feri Horvat. Matično delovno telo podpira. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! (66 prisotnih.)</p>
               <p>Kdo je za? (59 poslancev.) Je kdo proti? (1 poslanec.)</p>
               <p>Ugotavljam, da je ta predlog sprejet.</p>
               <p>Dajem v obravnavo in na glasovanje predlog: pri opredelitvi temeljih ciljev zunanje politike je potrebno dodati naslednjo alineo: "Krepitev gospodarskega sodelovanja." Predlagatelj je gospod Feri Horvat, matično delovno telo podpira. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! (69 prisotnih.)</p>
               <p>Kdo je za? (54 poslancev.) Je kdo proti? (Nihče.)</p>
               <p>Ugotavljam, da smo ta predlog sprejeli.</p>
               <p>Dajem v obravnavo predlog: "Med prioriteto vključevanja v mednarodne organizacije je potrebno vključiti gospodarske in finančne organizacije, WTO, OECD, mednarodne finančne organizacije." Predlagatelj je gospod Feri Horvat, matično delovno telo podpira. Želi kdo besedo? (Ne.)</p>
               <p>Dajem ta predlog na glasovanje. Ugotovimo sklepčnost! (68 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je ta predlog sprejet.</p>
               <p>Dajem v obravnavo predlog: "Pri odnosih s sosedi naj bo poudarjen gospodarski vidik (obojestranski interes)." Predlagatelj je gospod Feri Horvat, matično delovno telo podpira. Želi kdo besedo? (Ne.)</p>
               <p>Dajem ta predlog na glasovanje. Ugotovimo sklepčnost! (60 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je ta predlog sprejet.</p>
               <p>Dajem v obravnavo predlog: "Pri organizaciji zunanjepolitične in diplomatsko-konzularne dejavnosti je potrebno dati večji poudarek nalogam s področja gospodarstva." Predlagatelj je gospod Feri Horvat, matično delovno telo podpira. Želi kdo besedo? Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! (63 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da smo ta sklep sprejeli.  </p>
               <p>Gremo k predlogu dodatnih sklepov. Pod točko 1 na strani 3: "Vlada naj v roku šestih mesecev po sprejemu predloga smernic zunanje politike Republike Slovenije določi kriterije oziroma načela, na osnovi katerih se bodo lahko oblikovale regije v Republiki Sloveniji". Predlagatelj je poslanska skupina Slovenske nacionalne desnice, matično delovno telo tega predloga ne podpira. Želi kdo besedo? Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! (60 prisotnih.)</p>
               <p>Kdo je za? (10 poslancev.) Je kdo proti? (31 poslancev.)</p>
               <p>Ugotavljam, da ta predlog ni bil sprejet.</p>
               <p>Dajem v obravnavo predlog: "Državni zbor nalaga Vladi, da v nobenem primeru ne pristane na odpoved oziroma razveljavitev nadaljnje veljavnosti tako imenovanih avnojskih sklepov". Predlagatelj je ista poslanska skupina, matično delovno telo ne podpira. Želi kdo besedo? Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! (58 prisotnih.)</p>
               <p>Kdo je za? (10 poslancev.) Je kdo proti? (30 poslancev.)</p>
               <p>Ugotavljam, da ta predlog ni bil sprejet.</p>
               <p>Dajem v obravnavo predlog, ki predstavlja amandma na točko 4 v pregledu, ki jo imate na naslednji, 4. strani. Amandma k besedilu predloga dodatnega sklepa poslanske skupine Demokratske stranke pod točko številka 3, to je zdaj točka številka 4, seveda. V besedilu predloga dodatnega sklepa se namesto besedila: "...prisilno mobiliziranih Slovencev" vstavi besedilo "upravičencev po zakonu o žrtvah vojnega nasilja". Predlagatelj je gospod Miran Potrč. Amandma je bil vložen po seji odbora, zato ni mnenja odbora. Želi kdo besedo o tem amandmaju? Gospod Borut Pahor, izvolite.</p>
            </sp>
            <sp xml:id="SDZ1-Izredna-43-1996-04-02.sp4">
               <speaker>BORUT PAHOR:</speaker>
               <p>Hvala lepa, gospod podpredsednik. Odbor je pri obravnavi tega predloga sklenil, da bo to točko in ta predmet uvrstil na aprilsko zasedanje našega odbora. In če prav razumem predlagatelja, kolega Peršaka, se je s tem strinjal, da bi po tej poti začeli in seveda potem v Državnem zboru tudi končali razpravo o tem predmetu.</p>
            </sp>
            <sp xml:id="SDZ1-Izredna-43-1996-04-02.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miran Potrč, izvolite.</p>
            </sp>
            <sp xml:id="SDZ1-Izredna-43-1996-04-02.sp6">
               <speaker>MIRAN POTRČ:</speaker>
               <p>Hvala lepa. Ne nasprotujem temu predlogu matičnega delovnega telesa. Seveda ga bo možno realizirati, če bo gospod Peršak umaknil svoj predlog sklepa. Če ga ne bo umaknil, potem pa jaz samo pojasnim, da je glasovanje o mojem amandmaju tudi potrebno. Vsebinska razlika je pač ta. Smo za to, da se problem odškodnine postavi, po predlogu Demokratov samo glede prisilno mobiliziranih v nemško vojsko, po našem predlogu pa glede vseh žrtev vojnega nasilja. Mislim, da najbrž tudi predlagatelji temu predlogu potem ne nasprotujejo. Hvala.</p>
            </sp>
            <sp xml:id="SDZ1-Izredna-43-1996-04-02.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Peršak, izvolite.</p>
            </sp>
            <sp xml:id="SDZ1-Izredna-43-1996-04-02.sp8">
               <speaker>ANTON PERŠAK:</speaker>
               <p>Spoštovane poslanke in poslanci! Res je, da je odbor ob obravnavi tega predloga za dodatni sklep sklenil, da bo v vsakem primeru začel oziroma sprožil obravnavo tega problema. Potem je odbor vseeno glasoval tudi o amandmaju in ga ni podprl. Predlagam, da zbor glasuje o tem predlogu sklepa. Rad bi pa povedal nekaj.</p>
               <p>Ne nasprotujem temu predlogu, ki ga daje gospod Potrč, čeprav se nekatera vprašanja glede dikcije postavljajo. Namreč, prisilno mobilizirani Slovenci so v zakonu navedeni kot žrtve, niso pa v tem zakonu opredeljeni kot upravičenci do kakršnegakoli materialnega - odškodnine ali kaj, v zakonu o žrtvah vojnega nasilja. Vendar, to najbrž ni nesporazum. Vprašanje se postavlja v zvezi s civilnimi invalidi vojne, ki so posebna kategorija. Ampak jaz verjamem, da vsi razumemo to na ta način, da gre pač za to, da Vlada gre v pogajanja z Nemčijo za vse tiste, ki imajo kakršnokoli upravičenje iz tega naslova.</p>
               <p>Rad bi pa povedal samo to, zakaj smo to predlagali in zakaj mislimo, da bi bilo vendarle dobro, da zbor to sprejme. Vem, da je ta zbor, mislim, da celo že trikrat, sprejel sklep podobne vrste. Vemo pa vsi tudi to, da ne glede na nekatera tipanja, se pravzaprav ni nič zgodilo doslej. Tako, kar zadeva prisilno mobilizirane Slovence kot katerokoli drugo kategorijo v zvezi s tem. Rad bi povedal, da se pri tem naslanjamo seveda na to, da je na zahtevo drugih držav Nemčija rešila ta problem v skladu s svojimi predpisi za celo vrsto skupin mobilizirancev v drugih državah, od Francije, Nizozemske in tako naprej. Res je, da za nekatere še ni ali pa, da nekatere druge države tega še niso zahtevale, zlasti vzhodnoevropske.</p>
               <p>Mislim pa, da je problem v nečem, kar se tudi sicer kaže deloma v tej razpravi, zlasti v zvezi z 2. točko dnevnega reda. Da se slovenska Vlada na nek način boji postaviti za pravice svojih državljanov iz razloga, češ, če je Nemčija nam prijazna država, ne smemo je dražiti s svojimi zahtevami, da ne bo postala manj prijazna. Jaz mislim, da seveda Slovenija ne naredi veliko za svoj ugled, če na ta način nastopa v odnosih z drugimi državami. Če se država ne pokaže z dosti vztrajnosti in zadosti zahtevnosti, da bi zagotovila spoštovanje nekaterih pravic svojim državljanom, ki jih druge države načeloma priznavajo, seveda pa iz materialnih razlogov niso one zainteresirane, da bi ta vprašanja sprožale, potem seveda taka država verjetno ni deležna kakšnega posebnega priznanja teh drugih držav. Predlagam, da vendarle podprete ta predlog, ker je država najprej dolžna skrbeti za svoje državljane, potem šele za to, da ne bo zgubila kakšne navidezne prijaznosti kogarkoli na svetu. Hvala.</p>
            </sp>
            <sp xml:id="SDZ1-Izredna-43-1996-04-02.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma na sklep pod točko štiri, ki ga je vložil Miran Potrč, na glasovanje. Ugotovimo sklepčnost! (65 prisotnih.)</p>
               <p>Kdo je za? (30 poslancev.) Je kdo proti? (20 poslancev.)</p>
               <p>Ugotavljam, da je ta amandma sprejet.</p>
               <p>Dajem v obravnavo in na glasovanje sklep pod točko štiri, ki smo ga s tem dodatkom sedaj spremenili. Predlagatelj je poslanska skupina Demokratske stranke, matično delovno telo tega sklepa ne podpira. Želi kdo besedo? (Ne.)</p>
               <p>Zato dajem še ta sklep na glasovanje. Ugotovimo sklepčnost! (59 prisotnih.)</p>
               <p>Kdo je za? (35 poslancev.) Je kdo proti? (21 poslancev.)</p>
               <p>Ugotavljam, da je ta predlog sklepa sprejet.</p>
               <p>Pod točko 5. Poslanska skupina Social demokratske stranke Slovenije predlaga Državnemu zboru, da: "Se sestane poseben posvetovalni kolegij, ki naj ga sestavljajo predstavnik zunanjega ministrstva, predstavnik urada predsednika Republike in po en predstavnik vsake parlamentarne stranke. Posvetovalni kolegij naj obravnava ključna odprta vprašanja na področju zunanje politike in sicer: pogoje za podpis sporazumov o pridruženem članstvu v EZ, predloge Republike Slovenije za ureditev odnosov z Italijo, predloge Republike Slovenije za ureditev odnosov s Hrvaško.</p>
               <p>Kolegij naj svoje delo prične takoj, kolegij naj poskuša najprej določiti minimalni skupni imenovalec parlamentarnih strank do navedenih vprašanj, nato pa s pogajanji razjasniti morebitne nesporazume ter poiskati najvišjo možno stopnjo nacionalnega soglasja.</p>
               <p>Kolegij naj sklicuje in njegovo delo koordinira član Odbora za mednarodne odnose, ki ga določi OMO, lahko pa se predsedujoči tudi menjavajo po abecednem redu imen parlamentarnih strank.</p>
               <p>Izredna seja Državnega zbora naj se prekine za toliko časa, dokler kolegij ne opravi svojega dela, vendar največ za 30 dni. S tem predlogom, ki ga je SDS prvič posredovala že spomladi leta 1994, želimo ponuditi instrument dogovarjanja, ki se je obnesel ob dogovorih za zakon o plebiscitu leta 1990 in tako prispevati k nujnemu poenotenju vpogledov na stratežka nacionalna vprašanja države." Domnevam, da zadnji odstavek ni del sklepa, ampak obrazložitve. Predlagatelj je torej poslanska skupina SDS. Matično delovno telo predloga ne podpira. Kdo želi besedo? (Nihče.)</p>
               <p>Zato dajem ta predlog na glasovanje. Ugotovimo sklepčnost! (66 prisotnih.)</p>
               <p>Kdo je za? (14 poslancev.) Je kdo proti? (43 poslancev.)</p>
               <p>Ugotavljam, da ta predlog sklepa ni bil sprejet.</p>
               <p>S tem zaključujem glasovanje o predlogu smernic zunanje politike Republike Slovenije, o sklepih in stališčih v prvi obravnavi, ter prehajam k naslednjemu delu naših današnjih opravil, to se pravi h glasovanju na osnovi pregleda spreminjevalnih stališč in sklepov k predlogu stališč in sklepov Državnega zbora o odnosih Republike Slovenije z Evropsko unijo, Italijo in NATO-m.</p>
               <p>Pred seboj imate torej ta predlog.</p>
               <p>Najprej bomo obravnavali predloge spreminjevalnih in dopolnjevalnih stališč.</p>
               <p>K 1. točki imamo predlog spreminjevalnega stališča. Besedilo 1. točke se črta in nadomesti z novim besedilom, ki se glasi: "Cilj Republike Slovenije je polnopravno članstvo v Evropski uniji". Predlagatelj je poslanska skupina Liberalne demokracije, matično delovno telo tega ne podpira, Vlada pa podpira. Želi kdo besedo? Ugotavljam, da ne.</p>
               <p>Dajem ta predlog na glasovanje. Želite besedo, gospod ali obrazložitev glasu? Izvolite. Besedo ima gospod Žarko Pregelj.</p>
            </sp>
            <sp xml:id="SDZ1-Izredna-43-1996-04-02.sp10">
               <speaker>ŽARKO PREGELJ:</speaker>
               <p>Spoštovani! Glede na to, da smo že pri splošni razpravi ravno temu problemu posvetili kar precej pozornosti, me v bistvu preseneča, da vodilna poslanska skupina vztraja na taki opredelitvi glede na to, da smo jasno ugotavljali, da je cilj ohranitev samostojnosti, da je pa v bistvu članstvo v Evropski uniji eden od instrumentov za dosego tega cilja. V kolikor se bomo tako odločili, kot je zdaj predlagano in želeli kot cilj opredeliti zgolj članstvo v Evropski uniji, potem bo vsaka cena za to primerna, tudi tista, ki bo v bistvu pomenila izgubo suverenosti. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! (63 prisotnih.)</p>
               <p>Kdo je za? (42 poslancev.) Je kdo proti? (23 poslancev.)</p>
               <p>Ugotavljam, da je bil ta predlog sprejet.</p>
               <p>K 2. točki imamo sedem predlogov dodatnih oziroma spreminjevalnih, dopolnjevalnih stališč, ne dodatnih, spreminjevalnih, dopolnjevalnih stališč. Pod 1 poslanske skupine LDS, matično delovno telo ne podpira, Vlada podpira. Pod 2 Roberto Battelli, matično delovno telo ne podpira. Če je zgornji amandma, ta, gospoda Battellija izglasovan, so ostali brezpredmetni. Ti ostali pa so: pod 3 poslanske skupine LDS, matično delovno telo ne podpira; pod 4 gospoda Žarka Preglja, matično delovno telo ne podpira; pod 5 gospoda Janeza Kocijančiča, matično delovno telo ne podpira; pod 6 gospe Ljerke Bizilj, matično delovno telo ne podpira in pod 7 gospodov Boruta Pahorja in doktorja Franceta Bučarja, kjer se matično delovno telo ni moglo opredeliti, ker je bil amandma vložen po seji odbora. Odpiram razpravo do spreminjevalnih in dopolnjevalnih stališč k 2. točki stališč in sklepov. Želi kdo besedo? Ja, prosim, gospod Zmago Jelinčič, potem pa še gospod Tone Peršak.</p>
            </sp>
            <sp xml:id="SDZ1-Izredna-43-1996-04-02.sp12">
               <speaker>ZMAGO JELINČIČ:</speaker>
               <p>Hvala lepa. Najprej bi govoril o 1. točki oziroma o prvemu predlogu, ki ga je predlagala poslanska skupina LDS, ki govori, da je cilj Republike Slovenije članstvo v Evropski uniji do leta 2001. Vprašal bi gospode iz LDS-a, kaj to pomeni, do leta 2001? Ali to pomeni, če bo minilo leto 2001 in potem do takrat ne bomo v Evropski uniji, ali to pomeni, da bomo takrat prenehali želeti vstopiti v Evropsko unijo. Mislim, da vsako omenjanje kakršnega koli datuma je v bistvu bedasto, ker dejansko potem to pomeni, da če ne bomo prišli do leta 2001, potem odstopamo od namena, da bi sploh prišli v Evropo. Mislim "bedasto", da ne bi kaj več izgubljal časa, ker mislim, da ni smiselno.</p>
               <p>Glede drugega predloga, ki ga je vložil gospod Roberto Battelli. Meni je žal, da gospoda Battellija ni tukaj, vendar imamo močan občutek oziroma tako je videti, kot da bi bil gospod Battelli v italijanskem parlamentu, italijanski poslanec, ki bi zastopal italijanske interese. Kajti ta njegov predlog je v popolnem nasprotju z intencijami in željami Slovencev. To mislim, da ne vem, kako bi lahko upravičil pred svojimi sodržavljani na obali italijanske narodnosti takšen interes. Naslednji njegov predlog je takšen, da nas bo preprosto potisnil v Italijo. Mislim da, zelo se čudim, da ta gospod sedi v slovenskem parlamentu.</p>
               <p>Kar se tiče tretjega predloga. To je tisti, ki ga je zopet dala poslanska skupina LDS. Evidentno je, da ravno LDS, ki zagovarja v eni točki, da naj bi bili vsi tisti, ki bodo imeli možnost nakupa nepremičnin, obravnavani na nediskriminatorni osnovi v bistvu ne velja, kajti ravno ta amandma v naslednjih stavkih v bistvu dopoveduje in deli te Eropejce na temnozelene in svetlozelene. Namreč, svetlozeleni naj bi bili Italijani, ki bi lahko takoj po podpisu tega asociacijskega sporazuma dobili možnost nakupa nepremičnin, temnozeleni naj bi bili pa vsi ostali Evropejci, ki bi lahko šele štiri leta po ratifikaciji asociacijskega sporazuma začeli kupovati nepremičnine. Evidentno je, da gre tukaj za popuščanje italijanski strani. Tukaj ne gre za nobeno evropejsko zadevo. Tukaj gre za direktno popuščanje italijanski strani, kajti kaže, da je to edina varianta, kako lahko pride podpis gospoda Drnovška na to listino o našem pridruženem članstvu. Nisem za to, da na vsak način in za vsako ceno popuščamo, da vstopimo v Evropo. Še manj pa sem za to, da dajemo bonitete Italijanom ali pa morda komu drugemu, kajti konec koncev po dikciji, kjer piše, da: "Ob uveljavitvi asociacijskega sporazuma bo Republika Slovenija omogočila tistim državljanom EU, ki so skupno tri leta imeli stalno bivališče na ozemlju Republike Slovenije." To pomeni, da bodo imeli pravico oziroma predpravico do nakupa vsi Italijani, ki so bili v drugi svetovni vojni na ozemlju Republike Slovenije (mislim, da jih je bilo okoli 180.000), potem bodo imeli pravico tudi vsi Nemci, ki so bili celo štiri leta na področju Slovenije, vsa nemška vojska, pa še marsikdo. Tudi Madžari z onega konca - Hortyjevi - ne mislim avtohtonih Madžarov, ampak te hortijevce in tako naprej. Na tak način kot mi delimo slovensko zemljo, mislim, da je sramota.</p>
               <p>Danes smo poskušali gospoda iz Evropskega parlamenta, ki si je njegova manjšina - tirolska manjšina - z bombami utrla svoje pravice v Italiji. Zato danes lahko govori tako zviška o pravicah in ne vem o čem vse. Mi tistih pravic še daleč nimamo in ne da nam jih krati Evropa, ne Evropa, sami si jih kratimo. Slovenska vlada nam jih krati, zato, ker ni dovolj pokončna in je pripravljena za politične točke podpisati karkoli.</p>
               <p>Sprašujem se, kako bodo Primorci gledali tiste, ki bodo glasovali za ta španski oziroma, recimo mu kar direktno italijanski predlog. Primorska je krvavela od leta 1920 naprej. Sedaj pa bi nekateri iz primorske krvi radi kovali politične dobičke. Za take ljudi, mene je sram za njih.</p>
            </sp>
            <sp xml:id="SDZ1-Izredna-43-1996-04-02.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. Prosil bi Primorce, da dovolijo začetek ostalega dela, ki ga je še preostalo.</p>
            </sp>
            <sp xml:id="SDZ1-Izredna-43-1996-04-02.sp14">
               <speaker>ANTON PERŠAK:</speaker>
               <p>Da še kakšen Štajerec pride do besede. Hvala. Opredelil bi se do teh predlogov. Rad bi se najprej opredelil do prvega predloga. Glede na to, da se je LDS odločila za neke vrste učinkovit retorični ali pa literarni prijem, predlagam, da mogoče razmislijo, ali ne bi v vsaki točki dodala začetni stavek, ki bi se glasil, recimo, v 3. točki: "Cilj Slovenije je članstvo v Evropski uniji, kljub vsem neprijetnim okoliščinam". V 4. točki pa doda še en stavek: "Cilj Republike Slovenije je polnopravno članstvo v Evropski uniji, ne glede na to, kaj si o tem mislijo ljudje," in tako naprej. Skratka, možno je to literarno figuro nadaljevati in jo izvesti do konca v smislu refrena v kakšni dobri pesnitvi ali pa kaj podobnega.</p>
               <p>Sicer pa mislim, da je ta amandma nepotreben zlasti po glasovanju, kjer je že povedano, da se sedaj 1. točka glasi: "Cilj Republike Slovenije je polnopravno članstvo v Evropski uniji." Letnico postavljati je pa tudi po današnjem govoru predsednika Evropskega parlamenta nesmiselno. Zato predlagam, da se ta amandma - v bistvu je nepomembno zdaj, ali se še sprejme ali ne, ampak čisto iz narave političnega teksta, ker gre za politično deklarativni tekst, nima smisla, da na ta način konstruiramo politične tekste.</p>
               <p>Kar zadeva drugi in tretji amandma, bi rad rekel, da bom glasoval proti. Najprej bom glasoval proti zato, ker mislim, da je sprejemati tak sklep neke vrste samoponiževanje. Zakaj, kaj ta sklep pomeni? Ta sklep pomeni, da je Slovenija pripravljena sprejeti pogoje, ki jih od nje zahtevajo in so celo, če dobro premislimo, v nasprotju s principi, po katerih deluje Evropska unija. Evropska unija pač predlaga, da mi to sprejmemo v večini - predlaga, ne soglasno, ker vemo, da Italija tako ali tako ni pristala na ta kompromisni predlog - predlaga z večino, da to sprejmemo in da mi v bistvu opredelimo, da bomo nekaterim državljanom Evropske unije dali prednost, in to še preden se to sicer zahteva od drugih, pridruženih ali kakršnihkoli članic Evropske unije. Ta predlog v prvi ali drugi obliki pomeni, kot je bilo že povedano, da bo Slovenija omogočila delu državljanov držav Evropske unije pravico do nakupa zemljišč v Sloveniji, ker za zemljišča gre, še preden bo postala polnopravna članica. Se pravi, prej, preden se bo sploh začela pogajati o polnopravnem članstvu, kaj šele, da bi sploh dobila to vstopno vizo za polnopravno članstvo. To se doslej ni zahtevalo od nobene države in ta zahteva je, moramo si to pač odkrito priznati, ponižujoča do Slovenije. In mislim, da če imamo kakršnokoli, kot je bilo včeraj rečeno, državno samozavest (včeraj na nekem zboru v Cankarjevem zboru), potem na to ne bi smeli pristati.</p>
               <p>Obstaja seveda še en ugovor. Obstaja ugovor, da mi to dovoljujemo po dikciji teksta, celo po podpisu, niti ne po ratifikaciji asociacijskega sporazuma. Ratifikacija lahko traja tudi, s strani zainteresiranih držav, dve, tri leta! Mi bomo vendarle že to omogočili. Zato seveda predlagam, da tega ne izglasujemo.</p>
               <p>Predlagam pa, ker mislim, da bi bilo neko relativno soglasje tega zbora zelo koristno, da se opredelimo za predlog pod številko 7. Ta predlog mogoče lahko odpravi celo nekatere spore med parlamentom in Vlado, ali pa vsaj delom parlamenta in Vlado. Pod drugi strani pa ta predlog popolnoma jasno pove, da mi vemo, da se tega zavedamo, da bo to prilagoditev zakonodaje potrebno narediti, če bomo želeli postati polnopravni člani Evropske unije. To je v tem predlogu jasno povedano in z že sprejetim sklepom, kar je po moje sicer nesmiselno, je povedano, da je to celo naš, tako rekoč edini cilj, ker noben drugi cilj ni omenjen. Jaz sicer mislim, da bi polnopravno članstvo v Evropski uniji moralo biti pot do doseganja nekaterih ciljev, ki bi morali biti postavljeni na prvo mesto. Zdaj je postalo glavni cilj tako rekoč zgolj članstvo, vse ostalo ni več važno, ampak tako je sprejeto in zato mislim, da je ta amandma pod številko 7 še toliko bolj smiseln. Hvala.</p>
            </sp>
            <sp xml:id="SDZ1-Izredna-43-1996-04-02.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč. Za njim bo na vrsti gospod doktor Franc Zagožen, potem pa še gospod Vitodrag Pukl, gospod Peterle in gospod Kocijančič, ter seveda gospod minister na koncu.</p>
            </sp>
            <sp xml:id="SDZ1-Izredna-43-1996-04-02.sp16">
               <speaker>MIRAN POTRČ:</speaker>
               <p>Hvala lepa. Rad bi povedal, ne samo, katerega od navedenih predlogov bom podprl in katerega ne, ampak tudi nekaj razlogov, zakaj se bom tako opredelil. Prvega, drugega in tretjega predloga ne bom podprl. Mislim, da bi, kar mene zadeva, bilo možno kot sprejemljive predloge za položaj Državnega zbora in za stanje, v katerem smo se znašli po teh razpravah v Državnem zboru, predvsem pa, v katerem smo se znašli v zunanji politiki, sprejeti enega predlogov pod pet, šest ali sedem in sam bom za te predloge glasoval, čeprav moram reči, da mi ni najljubši vrstni red, po katerem so zapisani.</p>
               <p>Zdaj bi pa nekaj razlogov želel povedati, zakaj se v načelu tako opredeljujem. Prvo, kar mislim, je dejstvo, da so glavni nosilci zunanje politike, najbrž jih ni treba naštevati, pripeljali ta Državni zbor v položaj, kjer se moramo o nekaterih stvareh praktično post festum pogovarjati in odločati, ker doslej tudi ta Državni zbor ni bil pravočasno vključen v potrebne aktivnosti; priznam, da so bile tudi velike razlike v pogledih, predvsem pa, ker tudi mi nismo bili objektivno o vseh vprašanjih obveščeni. Ne bi želel sprejeti za nazaj neke definitivne odločitve, ker mislim, da bi, vsaj za moje razumevanje, ta odločitev pomenila dvoje. Kar zadeva zunanjepolitični efekt, bi pomenila pristanek na posebne pogoje, ki se zahtevajo od Slovenije za pridruženo članstvo in za podpis sporazuma o pridruženem članstvu in to posebne pogoje, ki se postavljajo predvsem ali pa izključno zaradi italijanskih zahtev, deloma pa seveda tudi zato, ker petnajsterica na to pristaja, pa jih naprej z različnimi predlogi prodaja, samo bolj okrašene in v lepših paketih, pomenijo pa pravzaprav isto vsebino. In drugič zato, ker bi notranjepolitično taka odločitev Državnega zbora pomenila, da dajemo svoje soglasje na vse konkretne aktivnosti v zunanji politiki doslej, ki je bila, po mojem, slaba in zato na takšno ravnanje v tej točki pristopa k Evropski uniji nisem pripravljen dati.  </p>
               <p>Drugo ali pa drugi sklop vprašanj, ki bi jih želel poudariti, je naslednji. Nisem prepričan, da zahteva poslanske skupine LDS, in kolikor vem tudi Vlade, ker sem poslušal Vlado, ko je to zagovarjala, da naj eksplicitno podpremo tako imenovani španski kompromisni predlog, res pomeni takojšnje soglasje k podpisu asociacijskega sporazuma. Obratno, gospod minister nam takšnega zagotovila, razumljivo, ne da ga kritiziram, ni mogel dati. Obratno pa, kdor je kaj spremljal izjave italijanske diplomacije, lahko šteje, da to ne pomeni. Italijanska diplomacija je v tem času namreč povedala, da nam bo verjela takrat, ko bomo sprejeli zakon, ki bo te pravice zagotavljal in da bo šele takrat dala svoje soglasje k podpisu, da ne rečem, k ratifikaciji asociacijskega sporazuma. To pa seveda lahko pomeni, da bomo zakon morali v vsej proceduri, točno tako kot kompromisni španski predlog predlaga in zahteva, na zahtevo Italijanov sprejeti, sprejemati nekajkrat, ga objaviti, oceniti v Ustavnem sodišču, ali je v redu ali ne; vse do takrat bo pa italijanska diplomacija lahko rekla, da mi pogojev pač nismo izpolnili. Mislim, da preprosto tisti, ki trdijo in zagotavljajo, da je to, če mi ta španski kompromisni predlog sprejmemo, zdaj pa je že kupljena karta za podpis asociacijskega sporazuma ali za Evropo, mislim, da ne govorijo resnice. In meni se zdi prav, da to zelo jasno povem.</p>
               <p>Kot tretja skupina vprašanj. Želel bi reči, da razumem pomembnost te odločitve. Mislim pa, da je zelo poceni demagogija, če se zaradi položaja, v katerega je Vlada pa tudi predlagatelj te izredne seje, ki je bila namenjena bolj razpravi o tem, kaj se je včasih dogajalo, ne pa o tem, kaj bo jutri, postavil Državni zbor, da se postavlja zdaj tako, katera stranka bo za kaj glasovala, je proevropsko ali ni proevropsko usmerjena. Jaz preprosto takih kvalifikacij in take debate ne sprejemam. Upam trditi, da sem sam in da je tudi Združena lista proevropsko usmerjena, vendar mislim, da to še ne pomeni, da moramo sprejemati vsakršne pogoje in da to še ne pomeni, da moramo kot Državni zbor glasovati v situaciji, ko nas je nekdo v nemogočo situacijo brez potrebe postavil.</p>
               <p>In zadnji, pa ne najmanj pomemben razlog, ki bi ga rad povedal, je dejstvo, da sta nas, pač po mojem prepričanju, vladni stranki LDS in SKD, ki sta imeli doslej največ različnih pogledov do zunanje politike, pripeljali v položaj, da slovenska zunanja politika ni mogla imeti jasnih izhodišč in tudi jasne realizacije. Tako je bilo doslej. No, jaz sem vesel, da sta se včeraj sporazumeli, da imata popolnoma enaka stališča. Mi je pa žal ali pa ne razumem, ali pa sem ogorčen, da je bila tudi za takšno poenotenje slovenskega nacionalnega interesa, kar ti dve stranki trdita, da je bila potrebna kadrovska cena. Brez tega, da bi bila tudi kadrovska cena plačana, pač ne bi bilo možno, da se takšen načelni dogovor ob vstopu v Evropo sprejme. Zato ta dogovor lahko z nekaj hudobije ocenim tudi tako. Vsaj za SKD je cena vstopa v Evropo garancija Liberalne demokracije, da bo za predsednika Odbora za mednarodne odnose podprla gospoda Mozetiča. Res velika načelnost. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Miroslav Mozetič.</p>
            </sp>
            <sp xml:id="SDZ1-Izredna-43-1996-04-02.sp18">
               <speaker>MIROSLAV MOZETIČ:</speaker>
               <p>Pričakoval sem, da bo cena zunanji minister. Ta cena je zelo nizka, gospod Potrč. Vaše špekulacije so bile pa zelo zanimive.</p>
               <p>Kar zadeva te smernice. SKD jih je stalno podpirala in je imela jasna stališča do vstopa v Evropsko unijo. V nekaterih zadevah se ni strinjala z vladno stranko in še zmeraj ima določene zadeve drugačne. Tudi to letnico, ki jo imamo sedaj pred seboj.</p>
               <p>Sicer pa, kar se vstopa v Evropsko unijo tiče, smo bili vseskozi na isti poziciji. Takrat, ko smo imeli predsednika Vlade, ko smo imeli našega zunanjega ministra in tudi v zadnjem letu, ko je zunanjo politiko izključno vodila LDS.</p>
            </sp>
            <sp xml:id="SDZ1-Izredna-43-1996-04-02.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč ima repliko. (Ne.) Dobro. Besedo ima torej dr. Franc Zagožen. Izvolite. Za besedo so se javili še gospod Vitodrag Pukl, gospod Lojze Peterle, gospod Janez Kocijančič, gospod Borut Pahor, gospod Igor Bavčar in potem bo dobil besedo še gospod Zoran Thaler. Želite že vmes nastopiti? Potem boste nastopili pred gospodom Bavčarjem.</p>
            </sp>
            <sp xml:id="SDZ1-Izredna-43-1996-04-02.sp20">
               <speaker>DR. FRANC ZAGOŽEN:</speaker>
               <p>Spoštovani zbor! Glasovanje o prvem amandmaju je najbrž pokazalo ...</p>
            </sp>
            <sp xml:id="SDZ1-Izredna-43-1996-04-02.sp21">
               <speaker>PODPREDSEDNIK DR. LEV KREFT:</speaker>
               <p>Prosil bi za mir v dvorani. Nadaljujemo razpravo. Dovolite govorniku, da spregovori svoje in da ga tudi slišimo. Imate razpravo.</p>
            </sp>
            <sp xml:id="SDZ1-Izredna-43-1996-04-02.sp22">
               <speaker>DR. FRANC ZAGOŽEN:</speaker>
               <p>Hvala. Spoštovani zbor! Glasovanje o amandmaju k 1. točki je najbrž pokazalo, kako se utegnejo iziti naslednja glasovanja. Zaradi tega mislim, da se moramo ponovno temeljito posvetovati, tako v Državnem zboru kot tudi morda še v Odboru za mednarodne odnose ali na drugi ravni, ker naj bi sledila glasovanja o amandmajih k 2. točki, ki so taka, da jih absolutno ni mogoče podpreti, sprejeti, če naj bi upoštevali slovenski nacionalni interes. Pa ne samo slovenski nacionalni interes, mislim, da tudi evropski interes.</p>
               <p>Obžalujem, da je tudi Evropska unija, da je Španija navsezadnje tako daleč nasedla Italiji in da ji sedaj hoče nasesti tudi vladajoča koalicija v Državnem zboru. V bistvu ji je teren pripravljala v preteklih letih. Tu gredo tako daleč, da lahko v španskem predlogu preberemo kar besedilo zakona oziroma neke zakonske določbe, ki jo moramo sprejeti v takem besedilu, če hočemo izpolniti pogoje za pridruženo članstvo v Evropsko unijo. To še ni dovolj. Še vedno ostajajo Italiji popolnoma odprta vrata, da poljubno izsiljuje naprej Slovenijo, ker ta, tako imenovani kompromisni predlog, govori še vedno tudi o sporazumu med Slovenijo in Italijo. Kaže, kot da to naše samoponiževanje ne pozna meja in da prav iščemo priložnost, kako bi pokleknili in prosimo, naj nas še malo po hrbtu; to ne more biti v našem interesu. Če bomo tako nadaljevali, potem seveda, bo lahko kdorkoli z nami delal karkoli. Profesor Bučar je prejšnji teden ob tej razpravi povedal svoje mnenje, nihče mu ni ugovarjal, da je očitno suverena Slovenija hudo napoti Italiji pri njenem prodiranju na Balkan. Če si že mi postavljamo tukaj take cilje, kot je bil izglasovan pri 1. točki, potem nam mora biti tudi jasno, kakšne cilje ima Italija in Vlada in vladna koalicija očitno zastopata cilje italijanske države v tem primeru. Mislim, da se morate poslanci obeh vladnih strank zamisliti, ali boste pri takem projektu sodelovali in delovali za cilje italijanske države. Kakšne cilje je v preteklosti imela z nami in z našim ozemljem, poznamo, ampak očitno teh ciljev ne spreminja, samo metode spreminja, kot smo zadnjič tudi že o tem govorili, poslužuje se bolj civilizirano. Ne več z ognjem in mečem, ampak z uspešno, pa po svoje spretno in tudi nesramno diplomacijo poizkuša doseči iste cilje in Slovenija ji pri tem pomaga, kar se da. Še dovolj, kaže, se nam ne zdi in bi radi še sami kaj pripomogli k temu, da bo Italija pri tem svojem početju bolj učinkovita in da bo dosegla morda celo več, kot si je sama postavila v svojih ciljih.</p>
               <p>Ne samo, da ne bom podprl takih predlogov, mislim, da ne smemo te razprave zaključiti, dokler se ne sporazumemo o kakšnem stališču, ki bi bilo sprejemljivo, ki bi ga lahko podprli vsi, za katerega bi imeli konsenz tukaj ob Državnem zboru in bi glasovanje o vseh drugih predlogih umaknili. Mislim, da bi se lahko sporazumeli za sedmi predlog, ki sta ga predložila Državnemu zboru gospod Borut Pahor in dr. France Bučar. In res apeliram na Državni zbor, da ne dela tako kot je doslej, da se končno streznimo in sporazumemo o tem. Kot kaže, je  položaj v tem Državnem zboru celo tak, da verjetno niti s kakšno obstrukcijo, z ničemer več ne moremo preprečiti tega izglasovanja, če bo koalicija ostala pri teh stališčih, in če ne bo pripravljena na nikakršen pogovor. V tem primeru ne samo, da ne želim sodelovati pri tej odločitvi. Ne vem, kaj bi potem sploh še počel v Državnem zboru, ker sodelovati v Državnem zboru, ki ima triletno tradicijo v Sloveniji, četrto leto mu teče mandat, sodelovati v takem Državnem zboru, ki torej takoj, praktično ob rojstvu te države, poklekne pred takim diktatom sosednje države, seveda ne želim, ne sedaj ne v prihodnje. Prosim, da ne bi sprejemali v naprej odločanj, in da se res na nek način sporazumemo, torej, da se začnemo danes ponovno pogovarjati. Hvala.</p>
            </sp>
            <sp xml:id="SDZ1-Izredna-43-1996-04-02.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vitodrag Pukl, za njim bo na vrsti gospod Lojze Peterle.</p>
            </sp>
            <sp xml:id="SDZ1-Izredna-43-1996-04-02.sp24">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovani! Da bi lahko ocenjevali koristnost predlogov k točki dve, glede na naše nacionalne in državne interese, bi popolnoma na kratko spomnil članice in člane tega zbora na to, kar sicer sami dobro vedo, vendar ni odveč, če še enkrat ponovim. Evropska skupnost, Evropska unija se je znašla v letu 1990 oziroma 1989 v situaciji, katere ni predvidela. Naenkrat je padel berlinski zid, porušil se je sistem socializma in nastale so nove države, ki so si srčno želele pot k demokraciji, tako ekonomski kot kaj človeški, k zahodni Evropi. Na to seveda ta Evropa ni bila pripravljena in še danes ni pripravljena.</p>
               <p>Ko mi govorimo o pristopu k Evropski uniji v letu 2001 oziroma čez tri ali štiri leta, gospe in gospodje, ta Evropska unija ne bo več enaka kot je sedaj; Bo Evropska unija članic, ki ne bodo popolnoma enakopravne. Bo sicer enakopravnost članic, vendar bodo ene bolj enakopravne kot druge. In prepričani ste lahko, da bomo mi, srednjeevropske države, vključno s Slovenijo, pripadali k tistim članicam Evropske unije, ki ne bomo tako enakopravni kot so enakopravne ustanoviteljske članice oziroma tisti del Evrope, ki ga mi imenujemo zahodna Evropa. Da ne govorim na pamet, vsi, ki se ukvarjate kolikor toliko z zunanjo politiko, veste, da je sedaj Evropska unija v fazi, ko hoče doseči konstitutivne spremembe. In sicer spremembe v tem smislu, da bi močne ustanovitvene članice dobile več pravic, manjše, manj številne članice pa ne bi imele toliko besed pri soodločanju, pri čemer je še posebej rezerviran prostor za to manjše odločanje za tiste članice, ki so sedaj pridružene in ki bi se naj pridružile. To je osnova in prosim, gospe in gospodje, razmišljajte s tega nacionalnega in državnega interesa, čeprav je že bilo poudarjeno, da smo, vsaj naša stranka, smo izrecno za priključitev Evropski uniji, vendar ne za ceno poniževanja oziroma za vsako ceno; cena mora biti ekvivalentna. Gre za že prvi stavek k 2. točki, ki se glasi: "Cilj Republike Slovenije je članstvo v Evropski uniji do leta 2001." No, že beseda "cilj" (to ste sprejeli), ne vem, to pomeni start in cilj, lahko pred ciljem tudi referendum spotakne to dirko proti cilju. Vendar, cilj preveč enoznačno ocenjuje, da imamo samo eno alternativo, kar je sicer res, ne pa v vseh odtenkih. Če pa slabši pogajalski partner pristane na rok, pomeni to popolno neumnost. Slabši pogajalski partner ne more reči, do tega in tega roka moram doseči to in to, ker je tak doseg odvisen od močnejšega pogajalskega partnerja. Če mi določimo rok, do katerega moramo vstopiti v Evropsko unijo, potem bomo predmet izsiljevanja, kot smo že tudi sedaj, in bomo na tako izsiljevanje morali pristati.</p>
               <p>Kar se tiče predloga predlagatelja Roberta Battellija, da Državni zbor ocenjuje, da je španski kompromisni predlog primerna podlaga za sklenitev asociacijskega sporazuma, povem, da so pravzaprav tri verzije tega španskega sporazuma. Osnova je pa v tem, da bi lahko sprostitev prometa z nepremičninami, to je jasno, ampak da bi lahko vsak, ki je na ozemlju Slovenije živel kadarkoli tri leta, lahko bil koristnik nakupa nepremičnin. Ne bom razlagal, kaj to pomeni glede na naše južne sosede, zlasti pa glede na Italijo, ki v bistvu ekonomsko komercialno ni tak problem, razen moralnega in problema identitete naše suverenosti.</p>
               <p>Zato menim, da bi bil dejansko sprejemljiv samo predlog, ki sta ga vložila poslanca Borut Pahor in dr. France Bučar, ki pove Evropski skupnosti jasno, da smo mi začeli z njihovimi pogoji, to se pravi, vložen je predlog za spremembo ustave v tej smeri, in bomo to obravnavali s polno suverenostjo, kot to obravnavajo suvereni parlamenti, in s polno rezervo za odločitev z referendumom. In ta naša obveza bi morala biti več kot zadosti za sprejem, za asociacijo z Evropsko unijo. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Lojze Peterle, za njim bo na vrsti gospod Janez Kocijančič.</p>
            </sp>
            <sp xml:id="SDZ1-Izredna-43-1996-04-02.sp26">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Vtis imam, da smo bolj v točki, ki ni bila sicer na sporedu te izredne seje, namreč, smo veliko bolj v notranjepolitični temi kot pri stvarnih interesih slovenske zunanje politike. Tak je moj vtis po petih dneh razprav. Res je do neke mere, kar je prej povedal gospod poslanec Potrč. Na nek način se odločamo post festum. In z marsičem, kar je bilo v tem tednu povedanega, se da strinjati. Bilo je slabo informiranje, bilo je neusklajeno delovanje, ni bilo konsenza, ni bilo tudi volje po konsenzu. Lahko se sprašujemo, kdaj je zasedala Vlada, ki je sprejela španski predlog, kdo je kaj napisal in kam poslal, zakaj je najprej Vlada odklonila zadevo, pa jo čez nekaj mesecev spet sprejela oziroma potrdila, pristala nanjo itn. O marsičem se lahko sprašujemo in o marsičem bomo imeli prav, ti ali drugi ali oboji, ampak ob tem nam bo lahko povsem ušlo tisto, za kar smo tukaj.</p>
               <p>Ko sem predlagal to sejo, sem želel, da pridemo po letu in pol mencanja do odločanja in sedaj smo pred tem odločanjem. In ko govorimo o evropskih kriterijih, mislim, da eden bistvenih kriterijev je seveda držati besedo, kar pomeni biti kredibilen ali ne biti kredibilen. Če bo sedaj parlament podiral tisto, kar je bilo Španiji kot predsedujoči sporočeno, mislim, da kredibilnosti, ne glede na to, kaj mislimo o lastni Vladi ali o njenem predsedniku ali o zunanjem ministru ali o koaliciji seveda, ne bo prispevek h kredibilnosti. Tudi nastop predsednika Evropskega parlamenta, ki smo ga poslušali danes, je verjetno zgovoren v tej smeri. Po toliko dnevih teh debat, ko smo se marsikaj pogovorili, pa tudi marsikaj še vedno strateškega izpuščali, mislimo, da je čas, da se to zavlačevanje konča. Ponavljam, da čas ne dela za nas in kar zadeva Krščanske demokrate, mi s tem, ko se želimo odločati v smeri približevanja k evropski zvezi, ostajamo na liniji odločitve iz 25. junija leta 1991. Nadaljnje zavlačevanje ima politične, ima gospodarske, ima varnostne posledice in mislim, da pred letom in pol tisti, ki so prevzeli zunanjo politiko v roke na način, kot so to storili, niso prav nič predvidevali, kaj se bo v tem letu in pol zgodilo v naši okolici, bližnji in v daljni. Mislim, da se je situacija bistveno spremenila, ne samo zaradi Daytona, tudi zaradi razvoja v Italiji ali zaradi razvoja vzhodneje od nas, kjer signali niso najbolj vzpodbudni. In mi si želimo, da bi se pomikali s tisto kategorijo, ki jo glede na de facto razvite odnose z Evropsko zvezo imamo, ne pa, da se objektivno, pravim objektivno, bližamo balkanski kategoriji ali jugoslovanski kategoriji. To ne pomeni, da bi se tudi jaz pridruževal komu, ki straši pred formalizacijo neke nove jugoslovanske ali evroslavijske skupnosti, ampak naša zamuda nas de facto postavlja iz srednjeevropske kategorije v to jugo kategorijo in trdim, da to za nas ni dobro.</p>
               <p>Začudilo me je do neke mere, po drugi strani pa niti ne, ugotavljanje gospoda poslanca Potrča, da sta se dve stranki, ki sta v koaliciji, poenotili. Bom rekel: hvala bogu, da sta se enkrat poenotili. Dokler je bila notri Združena lista, je bilo kakršnokoli poenotenje zelo težko doseči pri ključnih zadevah socialne, gospodarske in zunanje politike. Če je sedaj prišlo do poenotenja, je to najbolj normalna situacija za koalicijo, saj drugače ne moremo funkcionirati, če ni koalicija enotna. Pa ne bom zdaj ponavljal, kaj vse je bilo in kako je bilo, ampak vesel sem, da vendar prihaja do drugačne koalicijske kulture. S tem, ko se sedaj odločamo za napredovanje v približevanje k Evropski zvezi, se pač zapušča nek čas in področje taktiziranja, ko Vlada ni prišla z jasnimi stališči in mislim, da se pač spet vključujemo v tisto, čemur smo rekli evropska vizija, ki jo želimo sokreirati z našo participacijo, ne z moraliziranjem s strani.</p>
               <p>Mene prav nič ne veseli dejstvo, da se v zvezi s to razpravo vse bolj uveljavlja besednjak, ki bi mu rekel besednjak 2. svetovne vojne, besednjak celo revolucije, besednjak hladne vojne. Še naprej se umetno deli naše ljudi na prave in neprave, sedaj so seveda to, eni so zaščitniki slovenske zemlje, eni so razprodajalci, bivši zunanji minister pa je iznašel še eno dobro sintagmo, patološki, mislim da slovenski patološki protikomunisti. Skratka, že zadnjič je bilo veliko govora o strahovih, sedaj bo še govor o patologiji, spet smo razdeljeni na tiste, ki so patološki in one, ki niso. Z začudenjem sem tam prebral, če sem prav razumel, bi se štelo enega zelo uglednih poslancev tega zbora tudi med patološke protikomuniste. Torej zopet partijska "divide et impera".</p>
               <p>In veliko se govori o interesih italijanske države, zelo malo pa sem slišal o interesih slovenske države in interes slovenske države je, da je soustvarjajoči, suvereni element nove evropske ureditve. In zanimivo, da vsi kritiki, ki so tukaj nastopili, niso povedali ne kako, ne kdaj, ne za kakšno ceno, izven tega, kar je tukaj predlaganega. Veliko demogoških besed o tem in onem, ampak nobene alternative ne proti Evropski zvezi ne glede časa, ne glede cene, samo retorična vprašanja, joj kaj bo z nami, joj kakšnega soseda imamo itn. Poglejte, tudi sam sem študiral zgodovino, bil sem nekaj časa oziroma sem nekaj časa že v politiki, lahko slišimo take in take besede iz Italije, ampak da v Sloveniji, bi rekel, že mesece tako rekoč ni nobene pozitivne besede o Italiji, se mi zdi sedaj preprosto poenostavljanje. Lahko govorimo o interesih itn., vendar mislim, da če vidimo v Italiji samo en interes, potem delamo silo resnici. In ob tem, ko je bilo toliko besed na temo gospodarstva, bi vas rad spomnil, da ankete kažejo, da je 90% poslovodstev slovenskega gospodarstva za to, da se premikamo k Evropski zvezi, in to s hitro dinamiko. Zame je ta glas bistven, zame je to glas za slovensko identiteto, kajti gospodarsko močna Slovenija bo lažje varovala slovensko identiteto kot šibka Slovenija, od koder bodo hodili iz Maribora v Gradec, iz Gorice v Gorico, iz Kopra v Trst itn.</p>
               <p>In, gospe in gospodje! 70% naše zunanje trgovine z Evropsko zvezo pomeni, če smo prav računali, približno 300 tisoč delovnih mest. Bližanje k Evropski zvezi pomeni večje garancije, da bodo ta delovna mesta zagarantirana. Berite tudi današnji Dnevnik gospoda Kraševca kot, mislim, da eminentnega gospodarstvenika. Torej, ta argument je tako rekoč izostal in nam bo veliko lažje, tudi glede tujega kapitala, če se bomo jasno pozicionirali. S tem malo ja in malo ne, se Slovenija ne pozicionira, pravim pa, da razvoj okoli nje ni naklonjen nepozicionirani poziciji in biti nekje med Evropo in med Balkanom, brez jasne pozicije, mislim, da je za Slovenijo slabo.</p>
               <p>Govori se za vsako ceno. Govori se o klečeplazenju. Govori se o nejasnosti. Vam povem, Oglej je bil popolnoma jasen. Španski predlog je popolnoma jasen. Tisti, ki ne bi odločali sedaj pa naj povedo, kaj bo v tretji rundi. Povem vam zelo suh in stvaren argument, zakaj bomo Krščanski demokrati za to zadevo. Zato, ker smo prepričani, da bo tretja cena slabša oziroma višja od te in bi se radi temu izognili. Zato bomo za in ne pristajamo na te aprioristične delitve na prave in neprave Slovence. Res bi pričakoval od teh, ki govorijo precej na pamet, naj povedo, kdaj naj gremo naprej, na kakšen način in za kakšno ceno ter kako bomo v tisti situaciji reševali vprašanje slovenskega ponosa in slovenske identitete.</p>
               <p>K prvemu amandmaju bi rekel naslednje. Leto 2001. Opravil sem nekaj domačih in tujih konzultacij v tej zvezi. Nihče ne svetuje, da fiksiramo leto našega polnopravnega članstva. Tudi predsednik Evropskega parlamenta je tukaj dejal, da ne bo šlo tako hitro kot si nekateri predstavljajo. Prva pogajanja lahko pričakujemo v prvi polovici leta 1998. Če bo šlo tako naprej, mislim, da se nam podpis odmika. Glede na razvoj dogodkov bomo mogoče podpisali proti koncu oziroma bom vesel, če bomo podpisali v tem letu. Potem traja približno dve leti ratificiranje. Se pravi, da lahko štejemo štiri leta šele od leta 1999. To je že leto 2003. Skratka, svetujem, in to govorim tudi v imenu poslanske skupine, da ne fiksiramo letnice, da pa je naša volja, da smo v prvi skupini članic, ki se bo pogajala.</p>
               <p>Še nekaj bi rad rekel. Kar naprej se govori o tem, kakšni so bili pogoji za druge in kakšni so za nas. Evropska zveza se pogaja z nami posebej in nam nič ne pomaga moralizirati, kaj so plačali Čehi ali kaj so plačali Slovaki ali kakšno ustavo ima kdo drug. Mi imamo poseben odnos, svoj odnos, in je treba to upoštevati. Mislim pa, da je že preseženo tisto, da nimamo formule 14+1, ampak za nas je, veseli ali neveseli, žalostni ali nesrečni, je v tem primeru 1-15 kakor je v vsakih primerih, ko nekdo za nekaj ni, je tista država 15, je vsa zveza in tudi s tem se bo treba sprijazniti.</p>
               <p>Kot je bilo danes tukaj že iz drugih ust povedano, je od nas odvisno, ali gremo naprej, ali sprejmemo to ceno ali pa je ne sprejmemo in sprejmemo neke druge posledice. Stvar je zelo preprosta oziroma zelo jasna.</p>
               <p>Želel bi si pa bolj stvarne razprave. Še enkrat, tisti, ki mislijo, da to sedaj tako ne gre, pravim, pri vsej kritiki do Vlade, ki si to tudi zasluži, naj povedo kdaj, kako in za kakšno ceno. Potem si bom mogoče tudi sam premislil.</p>
            </sp>
            <sp xml:id="SDZ1-Izredna-43-1996-04-02.sp27">
               <speaker>PODPREDSEDNIK DR. LEV KREFT:</speaker>
               <p>Gospod Jelinčič ima repliko. Izvolite.</p>
            </sp>
            <sp xml:id="SDZ1-Izredna-43-1996-04-02.sp28">
               <speaker>ZMAGO JELINČIČ:</speaker>
               <p>Hvala. Odgovarjal bi gospodu Peterletu. Sploh ne gre za namen o vstopu v Evropsko unijo. Gre le za to, da smo mi pripravljeni vnaprej dajati nekaj, za kar sploh ne vemo, če bomo kaj dobili nazaj. V bistvu bomo mi podarili nekaj, to se pravi, vse nepremičnine, določenim Evropejcem, ne vemo pa, ali nas bodo sploh sprejeli v pridruženo članstvo, še manj pa v redno članstvo. Poleg tega pa mi niti ne vemo, kaj bo pokazal referendum. Referendum mora biti izveden, ja, o polnopravnem članstvu. In če bomo ob polnopravnem članstvu že izgubili svoj teritorij in bo v rokah, verjetno Italijanov, morda je nekomu to všeč, meni zagotovo ni - kaj bomo pa potem ponujali, s kom bodo potem sklepali? Z Italijani o pridruženem članstvu? Oni so že notri! To se pravi, tistega ostanka Slovenije pač ne bo treba nikamor dati, nikamor ne bo treba sklepati in se dogovarjati z njimi, ampak bodo pač prislonili, ne vem, mogoče še tisto malo, kar bo ostalo, Avstrijcem pa še kaj Hrvatom. Kar se tiče vstopanja v Evropsko unijo se je treba zavedati, da se bo zdaj govorilo gotovo, verjetno gotovo, o Cipru in o Malti, in kot je gospod Kinkel rekel gospodu Thalerju na razgovorih, o naslednji rundi se govori najmanj o dveh državah in največ o štirih. In če gremo najmanj o dveh, sta to Češka in Slovaška; največ štiri so Češka, Slovaška, Madžarska, Poljska. Tukaj Slovenije ni zraven in je zagotovo tudi ne bo. Danes nam je gospod iz Evropskega parlamenta to lepo povedal, da nas ne bo zraven, naj si ne delamo utvar, ampak da je pred nami še dolga pot in še dostikrat bomo morali poklekati.</p>
               <p>Kar se pa tiče tega, da Krščanska demokracija podpira to pobudo zdaj Liberalnih demokratov. Verjamem in vas razumem, kajti v bistvu je Vlada Republike Slovenije z nekakšno drugačno obliko v bistvu potrdila oglejski papir in Oglejski sporazum. In torej gre tukaj, v tem primeru, pravzaprav za zmago SKD-ja oziroma gospoda Peterleta in za v bistvu to, da je LDS oziroma gospod Drnovšek pokleknil v prvi vrsti pred SKD-jem, v drugi vrsti pa pred Italijani.</p>
            </sp>
            <sp xml:id="SDZ1-Izredna-43-1996-04-02.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Lojze Peterle, izvolite.</p>
            </sp>
            <sp xml:id="SDZ1-Izredna-43-1996-04-02.sp30">
               <speaker>ALOJZ PETERLE:</speaker>
               <p>Spoštovani! Moram seveda replicirati na izvajanje gospoda poslanca Jelinčiča. On rad uporablja te besede: vse, nikoli, vedno, povsod, recimo, vse nepremičnine. Jaz v takih besedah vidim veliko nezaupanje do lastnikov slovenske zemlje, večinoma je to slovenski kmet, mislim, da od 80 do 90% so lastniki ti. Vidim v tem napoved, da bodo ti ljudje vse prodali. Te napovedi ne vidim oziroma te možnosti ne vidim. To so kmetje, kot večinski lastniki našega teritorija, tudi že povedali, tako da jaz jih ne bi diskvalificiral vnaprej. Da bi Italijani pokupili ves teritorij, mislim, da je to iz trte izvito in preprosto si ne predstavljam, tudi ne morem podcenjevati Primorcev, da bi, ki so se borili pod fašizmom v drugi svetovni vojni in tako naprej, da bi zdajle pa poklonili zemljo sosedom. Preprosto si tega ne predstavljam in mislim, da je to podcenjevanje naših ljudi. Kar zadeva "nas ne bo zraven", mislim, da imava različne informacije o tem, kaj je govoril gospod Kinkel ali kaj je nemško stališče. Kot je meni znano, nemško stališče vidi Slovenijo (znano mi je iz osebnih razgovorov) v prvi vrsti teh, ki gredo naprej. Torej, mi smo lahko zraven, če bomo sami hoteli.</p>
               <p>Kar zadeva pobude LDS, mi ne podpiramo pobude LDS, mi podpiramo predlog, ki nas vodi naprej. Če bi bil pa ta oglejski, torej, to ni oglejski predlog - če bi bil, bi bili veseli, ker bi bila cena nižja. Zakaj pa zdaj to podpiramo, sem pa povedal, da ne bo cena še višja.</p>
            </sp>
            <sp xml:id="SDZ1-Izredna-43-1996-04-02.sp31">
               <speaker>PODPREDSEDNIK DR. LEV KREFT:</speaker>
               <p>Gospod Jelinčič, želite repliko ponovno? Hvala lepa. Besedo ima gospod Janez Kocijančič; za njim bo na vrsti gospod Borut Pahor.</p>
            </sp>
            <sp xml:id="SDZ1-Izredna-43-1996-04-02.sp32">
               <speaker>MAG. JANEZ KOCIJANČIČ:</speaker>
               <p>Hvala lepa, podpredsednik, za besedo. Pri opredeljevanju o predloženih sklepih, ki jih predlaga mednarodni odbor in različni vlagalci amandmajev, izhajam iz eksplicitno proevropskega stališča Združene liste socialnih demokratov. Menimo, da je potrebno storiti vse, da pridemo v Evropsko unijo, vendar v skladu z dostojanstvom suverene države, ne pa, da bi se uklonili temu ali onemu diktatu, ker to je pot, ki zanesljivo vodi na Balkan.</p>
               <p>Mi smo v paradoksalnem položaju, ko Slovenija kot država, od vseh kandidatk za vključevanje v Evropsko unijo, izpolnjuje največ parametrov, se pravi, da ima najboljše parametre, ima pa med vsemi kandidatkami, jaz si upam to trditi, najslabše obnašanje, predvsem bi rekel najslabše obnašanje pogajalcev. Mislim, da smo v tem parlamentu zelo blizu konsenza, da je naš skupen interes članstvo v Evropski uniji, da pa prihajamo do tiste stare resnice, da je pot do pekla tlakovana z dobrimi nameni. Dopuščam sicer, da me kdo prepriča o nasprotnem, če je tam že bil.</p>
               <p>Temeljno vprašanje je, ali ne ravnamo z visoko stopnjo nepoznavanja in nesprejemanja Evrope in evropske logike. Ali ne gre za problem, kdo v Evropi meni, da je Slovenija v svojih stališčih kredibilna ali ne. Tu pridemo seveda, spoštovane kolegice in kolegi, do vprašanj, ki bi se glasila tako. Kdo je zapacal Oglej? Kdo je zapacal, vsaj doslej, španski kompromis? V čem je potreba, da kredibilnost Vlade in pogajalcev nadomesti kredibilnost parlamenta? In kje in kdaj se je doslej že to dogodilo, da je moral parlament s svojo kredibilnostjo nadomeščati kredibilnost Vlade?</p>
               <p>Moje prepričanje je, da v Evropo ne moremo priti, če ne izpolnimo temeljne zahteve, to je, da v določenem roku sprostimo trg nepremičnin. To je sicer eden od trgov, ki ga je potrebno sprostiti, ker ravno tako je potrebno sprostiti trg blaga, trg storitev in trg delovne sile, kar bomo vse spoznali kot hude probleme, zlasti, ko se bodo pojavili v konkretni obliki. Ampak v grlo in zavest se nam je zataknila sprostitev trga nepremičnin. Mi smo za to, da se trg nepremičnin sprosti. Po mojem mnenju za dostojanstveno stališče parlamenta zadostuje katero od dopolnil, ki so podana tukaj. Za mene je najbolj splošno in povsem sprejemljivo stališče, ki sta ga skupaj podpisala Borut Pahor in doktor Bučar. Če bi bilo to stališče sprejeto, bi bil jaz pripravljen odstopiti od svojega. Mislim, da je enako tudi moje, morda nekaj preciznejše, dovolj široko in sodil bi, da je podobno dovolj široko tudi stališče poslanke Ljerke Bizilj.</p>
               <p>Najbolj sporno in najbrž ključno dopolnilo, o katerem se lomijo kopja, je tretje dopolnilo, ki nosi podpis poslanske skupine Liberalne demokracije Slovenije. Kaj je, po mojem mnenju v tem dopolnilu sporno? Za mene ni sporno to, da izjavi Slovenija, da bo sprostila trg nepremičnin in ni sporno to, da bi pogajalci v imenu Slovenije sprejeli, recimo, v imenu te Vlade in vladne večine, vkolikor obstaja, je zelo pičla, če je, obvezo, da bodo uveljavili španski kompromisni predlog v parlamentu. Sporno je prvič to, da bi parlament sprejel politično stališče, s katerim bo prevzel na sebe obvezo, kaj bo pisalo v nekem zakonu, ki ga bo ta parlament sprejel. Parlament ima svoje ustavne funkcije, ima svoj poslovnik, ki je sprejet po kvalificirani večini, zakoni se sprejemajo v treh branjih in parlament, po mojem prepričanju, nima ustavne pravice, da v naprej, v nekem detajlu sporoči stališče, kaj bo v nekem zakonu pisalo. Maksimum, kar si parlament lahko dovoli, je neke vrste zaupnica Vladi v pogajanju in izraz politične volje. Za mene, oprostite, detajl iz zakona, recimo preciziranje člena 106 v zakonu o stvarnih pravicah, niso izraz politične volje, ampak so dezavuiranje parlamenta samega po sebi in s tem odstopanje od ustavne funkcije parlamenta.</p>
               <p>In drugič, menim, da parlament, kadar gre za medsebojna pogajanja med državami, mora prenesti pooblastila na Vlado, ne pa namesto Vlade izražati soglasja na predloge, ki jih definitivno slovenskemu parlamentu niso posredovali parlamenti ostalih članic Evropske unije. Če nočemo, da bi degradirali svojo funkcijo, moramo ravnati tako.</p>
               <p>Vračam se na izhodišče. V Združeni listi imamo izrazito poudarjeno, povsem iz prepričanja izvirajočo proevropsko orientacijo, vendar menimo, da bi s splošnim političnim stališčem, na primer, kot sem rekel, Boruta Pahorja in doktor Franceta Bučarja, dali osnovo, da Vlada in njeni pogajalci dosežejo ustrezen sporazum. Druga logika, kjer pristajamo na to, da parlament sporoča v svet politična sporočila, ki pomenijo pristajanje na zakonodajne detajle, je, po mojem mnenju, ponižujoča za Slovenijo in ne more roditi dobrih rezultatov.</p>
               <p>In če lahko še nekaj pripomb glede na dosedanjo razpravo. Gospod Peterle je dejal, da je v naših razpravah preveč notranjepolitičnih nabojev, da je preveč notranje politike. Povsem res! O tem bi morali razmisliti predvsem tisti, ki so to sejo predlagali in tisti, ki so jo sklicali. Jaz sem to vnaprej povedal, da v predvolilnem letu ne more biti zadeva drugačna kot je v volilnem letu; in drugič, da gredo lahko razprave pri nas samo v negativno smer, to se pravi, v omejevanje mandata. Znano je iz pogajalskih teorij, da so imperativni mandati zelo neprimerni za pogajanja.</p>
               <p>O kredibilnosti sem svoje povedal. Nemogoče je očitati tistim, ki imajo pripombe, da rušijo kredibilnost. Zrušeno kredibilnost Slovenije v mednarodnih pogajanjih naj si pripišejo tisti, ki so jo zrušili - in to sta dva zunanja ministra, en predsednik Vlade in vsi, ki sodijo v ta proces odločanja, tudi Združena lista v tistem delu, ki je v teh procesih sodelovala.</p>
               <p>Tretjič, dve stranki sta se poenotili, kot je bilo rečeno, hvala bogu, z Združeno listo se ni bilo možno poenotiti, niti v socialni niti v gospodarski politiki. Osnovni problem je seveda ta, na čigav račun sta se poenotili? In upam, da boste ta račun dovolj dobro položili volilcem, mi se bomo potrudili, da bomo pokazali svoj del resnice. Prav gotovo je pa, da je v trenutku, ko se odloča o tako velikih vprašanjih, zelo vznemirljivo brati vesti, kjer se vsebinska vprašanja povezujejo s kadrovskimi, ker ima človek občutek, da se v trenutku epidemije "norih krav" sklepajo kravje kupčije.</p>
               <p>O besednjaku druge svetovne vojne ne bi rad govoril; lahko bi z zelo veliko argumenti dokazoval, da imajo za to zasluge vsi na slovenskem političnem nebu in najbolj tisti, ki se nad tem pritožujejo.</p>
               <p>In vračam se na temeljno trditev gospoda Peterleta, ki to redno govori, da gre pravzaprav pri diskusiji o vstopu v Evropsko unijo za vprašanje cene, ki smo jo pripravljeni plačati. Poglejte, če je to logika samopostrežne trgovine ali pa kakršnekoli druge trgovske operacije, kjer nekdo nekaj prodaja in drugi kupuje, potem je diskusija o ceni upravičena. Mednarodno sporazumevanje pomeni pa konsenz, pomeni uskladitev dveh interesov, pomeni povsem drugačen, kvalitativen odnos. In zato se jaz ne počutim kupca in menim, da je logika o ceni, pristajanju na ceno, pravzaprav logika opravičevanja nečesa, morda Ogleja, morda česa drugega, in nas ne vodi nikamor. Vodi nas pa predvsem zelo daleč od našega nacionalnega in državnega dostojanstva.</p>
            </sp>
            <sp xml:id="SDZ1-Izredna-43-1996-04-02.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Borut Pahor.</p>
            </sp>
            <sp xml:id="SDZ1-Izredna-43-1996-04-02.sp34">
               <speaker>BORUT PAHOR:</speaker>
               <p>Hvala lepa, podpredsednik. Ostanimo še za hip v diskusiji o ceni. Jaz mislim, da je ta razprava pokazala dva koncepta. Prvi pravi Evropska unija da, toda ne za vsako ceno. Drugi koncept pa pravi Evropska unija da za vsako ceno in danes se bomo odločali po končani razpravi pri tej točki, kateri od obeh konceptov bo dobil potrebno večino.</p>
               <p>Da bi poizkušali odpraviti to politično razliko, ki je zelo dominantna in razločna v tej razpravi, sva poizkušala z doktorjem Bučarjem oblikovati amandma, ki je principialen in ki bi naši državi in slovenski diplomaciji, poleg jasnega mandata, omogočal tudi dovolj širok manevrski prostor. V Bruselj, kjer so nam dali dodatna pogoje, visoke pogoje, po mojem mnenju nesprejemljive pogoje, bi sporočili, da se slovenska država zaveda, da na poti vstopanja v Evropsko unijo mora spremeniti tudi svoj temeljni dokument, ustavo, toda vse ob svojem času in seveda po pravilih in proceduri, ki si jih bomo kot suverena država določili sami.</p>
               <p>V zadnjih dneh sem se spraševal, ali je v teh modernih časih še oportuno govoriti o samospoštovanju, o nacionalnem ponosu, o državniški samozavesti. Mislim, da nikoli bolj kot zdaj. Evropska unija je, če abstrahiramo to, kar je zapisano v njenih elementih španske pobude, v bistvu Sloveniji postavila pogoje, ki jih ni postavila nobeni drugi državi, ki je že podpisala evropski sporazum. Če kdo reče, da je Evropska unija želela sporočiti naši državi, da mora spremeniti ustavo, potem ne vidim razloga, da tudi dve vladajoči stranki ne bi sprejeli amandmaja, ki sva ga vložila z doktorjem Bučarjem, ki to zavedanje potrjuje. Mi smo ocenili, da je Vlada septembra leta 1994 prenagljeno, prehitro obljubila to spremembo. Ampak, če pogledate odločitve parlamentov srednjeevropskih in vzhodnoevropskih držav, ki so se na podobni točki odločali za ali proti podpisu, boste ugotovili, da so natančno na tej točki v svojih sklepih in stališčih izrazili jasno zavedanje, da v toku in v luči njihovega vstopanja v Evropsko unijo morajo spremeniti in uskladiti svojo zakonodajo z zakonodajo držav članic Evropske unije.</p>
               <p>Evropska unija je potemtakem postavila pogoje, o katerih se mora izreči naša država. Če pristane na to, da so ti pogoji sprejemljivi, potem bo v bistvu odgovorila Bruslju in Rimu, da bo v nadaljevanju procesa pogajanj pristala na vse pogoje. Kdo bo sprejel to odgovornost? Tisti, ki danes predlagajo sprejem amandmajev oziroma amandmaja poslanske skupine LDS-a, v bistvu vedo, da konsekvence te odločitve ne bomo čutili jutri ali pa pojutrišnjem. Konsekvence te odločitve bomo čutili čez nekaj let, ampak jih bomo dobro čutili. Predvsem pa bomo že danes, po sprejetju tega sklepa, sporočili v Rim in v Bruselj, da smo se za vsako ceno pripravljeni pogajati o našem članstvu v Evropski uniji. Ministrski predsednik Drnovšek je za tem odrom rekel, da naše zavlačevanje podpisa evropske sporazuma našim državnim in nacionalnim interesom objektivno ni škodilo, in do neke mere je to res. Za nas je seveda podpis evropskega sporazuma, ne samo neizogiben, ampak potreben in koristen iz cele vrste stvari, iz cele vrste razlogov, da jih ne ponavljam. Ne samo z vidika identitete, da se uvrstimo v krog srednjeevropskih držav. Ne samo z vidika tega, da vsebuje evolucijsko klavzulo, ki nam omogoča pogajanja z Evropsko unijo o polnopravnem članstvu. Ne samo zaradi tega, ker nam formalno odpira možnosti, da zaprosimo za formalni status v Zahodnoevropski uniji. Nenazadnje je najbolj pomemben zato, ker nam zagotavlja, da bo naša ekonomija lahko plasirala svoje storitve, proizvode na trgu Evropske unije, ki je za nas izjemno pomemben. Vsega tega se zavedamo, tudi tisti, ki pravimo, da je cena, ki jo vsebuje španska pobuda, previsoka.</p>
               <p>Če torej ministrski predsednik Drnovšek ocenjuje, da do sedaj ni bilo velike objektivne škode za našo državo, potem mu je potrebno postaviti vprašanje ali je sedaj ocenil, da če danes ne sprejmemo tega španskega kompromisnega predloga, od sedaj naprej pa bodo velike škode. Mislim, da ne. Ko se neka pogajanja iztečejo in oba partnerja ugotovita, da nista prišla do kompromisa, se začnejo znova. Svet se jutri ne bo ustavil. Če mi zavrnemo špansko pobudo, bomo sporočili, da je pač s svojim sklepom prišla v slepo ulico, ki za nas ni sprejemljiv. Takoj mora dati slovenska diplomacija pobudo, da se začne nova runda pogovorov.</p>
               <p>Poglejte, italijanska diplomacija dostikrat ne samo implicitno, tudi eksplicitno govori o "save saving", o tem, da moramo mi sprejeti neko stališče, ki bo njim opralo obraz pred domačo in tujo javnostjo. Ne gre samo za stvarne zahteve, ki so v španskem predlogu vsebovane, ampak gre tudi za simbolne. Ali imamo mi, kot Slovenci, kot država, pravico, da pazimo tudi na naš obraz, da pazimo tudi na tisto, čemur pravimo samospoštovanje, samozavest in ponos. Če je italijanska diplomacija, ker je seveda ustanovna članica Evropske unije, uspela svojih 14 partnerjev pripraviti do tega, da so nam izstavili tako ceno in če mi ocenjujemo, da je previsoka, imamo mi, Državni zbor Republike Slovenije, pravico, da to ceno zavrnemo. S tem ne zapremo vrat za sabo, samo rečemo, spoštovani kolegi in bodoči partnerji, zato, da bi bili jutri enakopravni v vašem klubu, predlagamo, da se začnemo pogajati na novo. Mislim, da to pravico imamo. Tisti, ki bomo danes zavrnili kompromisni španski predlog, ne bomo zaprli vrat, nasprotno. Poiskali bomo drug izhod, tak, ki bo za nas bolj sprejemljiv. Mislim, da slovenska diplomacija z amandmajem, kot je predlagan s kolegom Bučarjem, dobiva neko zelo pomembno oporo, da lahko evropskim partnerjem reče, mi se zavedamo konsekvenc našega postopnega vstopanja v Evropsko unijo in smo te konsekvence pripravljeni sprejeti in to na enak način in v enakem položaju, kot bodo to storile druge države kandidatke. Mi ne moremo pristati, da za nas veljajo drugačni pogoji, manj sprejemljivi pogoji, kajti to pomeni, da mi pristanemo v pozicijo drugorazrednega pogajalca.</p>
               <p>Končam z opozorilom, da se ta hip pogovarjamo o podpisu evropskega sporazuma. Podpisu sledi ratifikacija in po ratifikaciji zelo dolga, naporna in dostikrat za oba partnerja tudi zelo mučna pogajanja o polnopravnem članstvu. Mi smo potemtakem torej na začetku. Zelo pomembno je, da bomo v začetku, v tej začetni poziciji ohranili dovolj širok manevrski prostor. Nam ni potrebno, da Evropska unija popušča nam. Nihče od nas tega ne terja. Mi samo prosimo in predlagamo Evropski uniji, da se tudi do nas obnaša tako kot se je obnašala do vseh ostalih držav kandidatk. To pravico imamo.</p>
            </sp>
            <sp xml:id="SDZ1-Izredna-43-1996-04-02.sp35">
               <speaker>PODPREDSEDNIK DR. LEV KREFT:</speaker>
               <p>Replika, gospod Lojze Peterle, izvolite.</p>
            </sp>
            <sp xml:id="SDZ1-Izredna-43-1996-04-02.sp36">
               <speaker>ALOJZ PETERLE:</speaker>
               <p>Spoštovani! Tako ne bomo nikamor prišli. Govorite, gospod poslanec Pahor, za vsako ceno. Ni res. To je zamegljevanje zadev. Oglej je bila ena cena, takrat je osimski pogajalec Poljšak prišel na vašo stranko in je rekel: "Gospodje, podprite tole, ker bo težko doseči kaj drugega." Lahko rekonstruiramo tiste čase, ali pa se spomnite, kako je bilo. Nihče od stroke, v kateri je bilo prav malo Krščanskih demokratov, ampak so bili v glavnem člani nekdanje vaše predhodnice, ni govoril proti Ogleju, berite poročila veleposlanika in tako naprej. Zdaj smo pred drugo ceno, vas pa sprašujem, kakšna bo tretja. Samo to je moje vprašanje. Ni treba nobene megle spuščati v tej zvezi.</p>
            </sp>
            <sp xml:id="SDZ1-Izredna-43-1996-04-02.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister, Zoran Thaler. Izvolite. Za njim bo na vrsti gospod Ivo Bavčar, prijavljena pa sta še gospod dr. France Bučar in Žarko Pregelj.</p>
            </sp>
            <sp xml:id="SDZ1-Izredna-43-1996-04-02.sp38">
               <speaker>ZORAN THALER:</speaker>
               <p>Hvala lepa. Dovolite, spoštovani poslanci, poslanke, da na tej točki razprave dam nekaj dodatnih pojasnil, ki se mi zdijo potrebna tudi glede na vsebino dosedanjih razprav.</p>
               <p>Če se najprej zaustavim pri točki 1, amandmaja, stališča, se pravi pod zapisniško številko točke 1, vemo pa, da govorimo o točki 2 stališč in sklepov. Cilj Republike Slovenije je članstvo v  Evropski uniji do leta 2001. Vlada ne meni, da je to za kvaliteto sprejetih stališč Državnega zbora usodnega pomena, bi pa rad pojasnil, zakaj je predlagana taka dikcija. Treba jo je seveda razumeti, v kontekstu tudi tega, kar predlaga vsebina španskega predloga. Tam, če ga bo Slovenija sprejela se bo naša država strinjala, da sprosti trg nepremičnin konec četrtega leta po uveljavitvi asociacijskega sporazuma in seveda, to bo storila v skladu s svojim vstopom v Evropsko unijo. Taka dikcija je seveda jasen politični signal Bruslju, da za nas predvsem in edinole pride v poštev sprostitev trga nepremičnin takrat, ko bomo vstopili v unijo. In seveda, težko je v tem trenutku napovedati, kdaj bo ratificiran asociacijski sporazum, seveda je pa možno, da bo ratificiran, recimo, že v roku, ki zahteva potem tudi tako določilo. Tu gre seveda tudi za jasno politično sporočilo, da želimo biti v tisti skupini dveh do štirih držav, o kateri je bil tukaj že govor in o kateri je govoril nemški zunanji minister. Njegovo stališče je bilo, tudi v nadaljevanju, da se Slovenija mora odločiti, ali je to njen interes in to tudi jasno sporočiti. Iz naših, včasih zelo notranje obarvanih diskusij je seveda zunanjemu opazovalcu to težko ugotoviti. Se pravi, ta štiri leta do sprostitve trga nepremičnin bi se morala pokrivati z našim članstvom v Evropski uniji do leta 2001. To je logika tega prvega amandmaja.</p>
               <p>Glede ostalih predlaganih stališč in sklepov, dodatnih, naj povem, da Vlada podpira amandma pod točko 3, čeprav to tukaj ni napisano. Tako je sklenila tudi na seji Vlade, še preden je bil ta amandma redakcijsko popravljen, tako da je v celoti povzel vsebino španske pobude. Veliko je bilo tukaj govora, ali je to dodatna zahteva do Slovenije, ali je to sprejemljiva cena ali ne. Dejstvo je, da, če se najprej ozremo na vsebino tega teksta, da ta tekst govori o dvostopenjski harmonizaciji slovenske nepremičninske zakonodaje. Prva stopnja se sproži ob uveljavitvi asociacijskega sporazuma. To pomeni, po njegovi ratifikaciji. Tako da tisti, ki so govorili, da to velja ob podpisu, nimajo prav. Uveljavitev je izraz za obdobje, ko je pač sporazum podpisan, ratificiran in se ga uveljavi. Prva stopnja, se pravi pomeni pogoj triletnega bivanja tistih državljanov EU, ki bi želeli nastopati na trgu nepremičnin v Sloveniji. To seveda pomeni - opazke, ki so letele na to, da bo to veljalo tudi za druge tujce, ne držijo, ker gre jasno, za državljane Evropske unije ob pogoju vzajemnosti in tako naprej.</p>
               <p>In seveda, naslednja stopnja pride v poštev konec četrtega leta po uveljavitvi tega asociacijskega sporazuma. Moje stališče je, da je to principialno. Kajti, ko se mi pogovarjamo o ceni, o tako imenovanih izsiljevanjih, večjih zahtevah do nas kot do drugih in tako naprej, se je seveda treba vprašati, v katero smer gredo te zahteve. Če gredo te zahteve v smer, ki pomeni uveljavitev temeljne filozofije Evropske unije tudi v Sloveniji, mi v principu proti takim zahtevam, če želimo iti v Evropsko unijo, ne moremo imeti nič. In tu gre za tako pričakovanje. Članstvo v Evropski uniji pomeni prost pretok kapitala. Tu se mi zdi, da nobena stranka v tem zboru temu stališču, preprostemu, jasnemu in ostalemu, ne nasprotuje. In to stališče, vsebina španskega predloga pelje v to smer. Zakaj bi bila potem ta cena višja, če je cena fiksna in je že vnaprej določena? In tukaj se strinjam s poslancem Kocijančičem, ki je govoril, da je neumestno govoriti v teh projektih o ceni. Prvič zato, ker ima to čisto druge dimenzije debate in potem smo kmalu pri tistih razpravah o poniževalnih cenah in predlogih in tako naprej; in drugič zato, ker je ta cena vnaprej fiksna. Članstvo v Evropski uniji pomeni strinjanje s temi in temi atributi, temeljnimi filozofijami te Unije. In logično napačno je govoriti, da je cena za nas previsoka, če za vse ostale velja.</p>
               <p>Pri vstopanju v Evropsko unijo je za nas trenutno oziroma v razpravah, ki tečejo zadnje mesece in leta, problem nepremičninska zakonodaja. Praktično vsaka država, sedanja članica Evropske unije, je imela kakšno tako vročo notranjepolitično temo, preden je vstopila v Evropsko unijo. Niso bile to vedno nepremičninske zadeve, lahko je bilo to ribištvo, lahko je bil to Gibraltar (v primeru Španije) in tako naprej. In povsod je šlo za to, da so spoznale, da je cena teh osnovnih atributov Evropske unije vnaprej določena in da se o tem niti ne morejo pogajati. Zato je ta predlog principialen v tem smislu, ker od Slovenije ne zahteva prav nič več, kot je Evropa pripravljena dati nam, z našim vstopom v Evropsko unijo, in ker Italiji ne daje prav nič več, kot daje Evropi. Mislim, da je to principialno stališče - Italiji toliko kot Evropi in Evropi toliko kot ona nam. Mi lahko o tem razpravljamo še dolgo, na dolgo in počez, na gor in dol, in tej osnovni logiki, ki, mislim, da jo tudi slovenski ljudje razumejo, se ne bomo mogli izogniti.</p>
               <p>Zakaj Vlada podpira, da parlament na tej točki sprejme tako stališče? Prvič, zato, ker bo s tem Slovenija dala na najbolj avtoritaren način jasno sporočilo Evropski uniji, da ta predlog, ki kot pravim, je principialen, sprejema. Vi sami ste priča v zadnjem času precejšnjemu manevriranju okoli tega v teh mednarodnih diskusijah, kjer se reče, Slovenija tega ne sprejema, ali še vedno ni sprejela. Slovenija z odločitvijo Državnega zbora to lahko sprejme in obrne ta položaj. Ni več Slovenija tista, ki tega ne sprejema. Ni več Slovenija tista, ki se upira principialnemu stališču, da je treba z vstopom v unijo harmonizirati svojo zakonodajo, tudi nepremičninsko. Pač pa je to Italija, Italija je tista, ki eventualno še vedno nasprotuje napredku teh pogajanj.</p>
               <p>In drugič, predlog pod točko 3 je natančno povzeta vsebina španskega predloga, kot ga je pripravljena Slovenija sprejeti. Zato je bolje pod točko 3, kot pod točko 2, ki jo predlaga poslanec Battelli, kjer bi seveda avtomatično prišli ponovno v diskusijo, kaj pa ta španski kompromisni predlog je, če ga samo naštejemo, čeprav se strinjam, da bi bilo politično sporočilo v bistvu enako, enako močno. Slovenija ta predlog sprejema.</p>
               <p>Tudi zaradi naših notranjih razmerij je potrebno, da se točno zavedamo, kaj s tem sprejemamo in teh, približno deset vrstic natančno pove, kaj s tem sprejemamo. Kot že rečeno, sprejemamo to, kar nas v vsakem primeru čaka z vstopom v Evropsko unijo, sprostitev našega nepremičninskega trga. Ponovno ne govorim v tem trenutku o obrambnih mehanizmih itn., o katerih je že bilo in bo še veliko govora. Na tej točki se mi zdi ta odločitev pomembna in pravočasna in potrebna. Odločitve o širitvi unije, s tem posredno tudi o nas, se dogajajo in naše sporočilo mora biti jasno, da želimo biti med tistima dvema do štirimi državami Srednje Evrope, ki se bodo pogajale v prvem krogu za polnopravno članstvo.</p>
               <p>Ostali predlogi, ki so tukaj navedeni, poslanca Preglja, poslanca Kocijančiča, poslanke Biziljeve, delno, to je njihova značilnost, povzemajo vsebino španskega predloga. Seveda pa bi sprejem kateregakoli teh predlogov povzročil nadaljevanje te, včasih neprijetne igre in bitke za interpretacijo. Skratka, ali je  predlog v vsebinskem smislu bil sprejet ali ne, in ponovno bi se vrteli v tem krogu, da delno je bil sprejet, delno ni bil sprejet, in tako naprej. Zato jih Vlada ne podpira. Drugače je pa seveda s točko 7 predloga poslancev gospoda Pahorja in doktorja Bučarja, ki bi ga seveda sam podprl. Seveda je možno podpreti ta odstavek, to besedilo kot dodatno besedilo k točki 3 sprejemu vsebine španskega predloga. Če je to nadomestek za španski predlog, seveda pomeni popolnoma drugačno sporočilo in pomeni ne-odločitev o tem, o čemer se je treba odločiti. Mislim pa, da je zelo pomembno, da smo s strani profesorja dr. Bučarja, gospoda Pahorja, ki predseduje Odboru za mednarodne odnose, dobili besedilo, ki pove, da je predlog za spremembo Ustave Republike Slovenije, ki ga je Vlada že predložila Državnemu zboru, jasno sporočilo Slovenije o uskladitvi, o naši pripravljenosti za uskladitev slovenske zakonodaje z zakonodajo držav članic Evropske unije. To seveda močno podiram, ker mislim, da je to tudi temeljni namen in vsebina sporočila, ki ga je Vlada dala tako doma kot v tujini, ko je predlagala začetek postopka za spremembo odstavka 68. člena naše ustave. Seveda pa, če bi ostali samo pri tem, to ne bi bilo dovolj in bi bilo mišljeno, da če se zavrne točka 3, da je s tem Slovenija zavrnila španski predlog.</p>
               <p>Poslanec Pahor je govoril o konsekvencah takega ali drugačnega stališča, take ali drugačne odločitve. Tu bi ga moral spomniti na to, da bomo kot Slovenija konsekvence eventualne zavrnitve vsebine španskega predloga čutili takoj. Poslanec Pahor je govoril, da bomo konsekvence sprejema španskega predloga čutili ne takoj, pač pa v nekaj letih. Čutili ga bomo lahko samo na način, da bomo pač na enem od področij harmonizacije resno ta projekt zastavili. Drugih konsekvenc si ne znam predstavljati. In kakršnimkoli špekulacijam na tem področju ostro nasprotujem. Konsekvence zavrnitve tega predloga bodo pa seveda, o tem sem govoril tudi prejšnji teden, da verjetno kakšno leto ne bo dobre priložnosti za diplomacijo, da zavrti nov krog dogovarjanj in seveda, v tem času bo marsikaj o kandidatkah za članstvo v Evropski uniji že odločeno.</p>
               <p>Stališča, ki jih - večkrat se naslavljam na kolega Pahorja, na nek način naj to vzame kot priznanje, ker to, kar on govori, je logika mnogih oziroma on dokaj dobro pove politično stališče večje skupine poslank in poslancev - naj si dovolim ponovitev mojega stališča z zadnje seje odbora, da je preprosto in dokaj popularno govoriti na tak način, višja cena, dostojanstvo, pokončno in tako naprej. Problem pa pride na plan predvsem na točki vprašanja, koliko je politično uporabno tako stališče in kaj srednjeročno in dolgoročno za Slovenijo pomeni. Če bomo vztrajali na takem stališču, ki sem ga klasično ponazoril s formulo: hočemo v Evropo, toda Evropa ne sme k nam.</p>
               <p>Državni zbor, njegov Odbor za mednarodne odnose, kakor tudi Vlada in zunanje ministrstvo in tako naprej, so politični organi, ki morajo upoštevati tudi politične aspekte svojih odločitev. Tudi odgovornost. Ni dovolj, da je neko stališče samo privlačno, všečno javnemu mnenju in tako naprej. Glede na to, da gre za politično odločitev in za politične organe mora biti tudi odgovorna in mora vkalkulirati tako neposredne, kakor tudi srednjeročnejše konsekvence za državo Slovenijo. Za to stališče, ki je bilo tukaj, v teh razpravah večkrat predstavljeno trdim, da je politično neuporabno in v tem smislu na nek način tudi neodgovorno.</p>
               <p>Če končam. Tekst španske pobude, kot bi jo Državni zbor sprejel, govori o dvostopenjski harmonizaciji, to, kar nas čaka v vsakem primeru z vstopom v unijo in pomeni, da je Slovenija ta predlog, ta kompromis sprejela in da je na vrsti ali podpis asociacijskega sporazuma ali bo Italija v položaju, ko bo morala jasno povedati, zaradi česa temu nasprotuje. Vse skupaj pa se začne sprožati ob ratifikaciji našega sporazuma tudi v italijanskem parlamentu, se pravi v približno dveh letih, če pride do podpisa in tako kot rečeno, v drugi fazi štiri leta po uveljavitvi tega sporazuma. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Tone Peršak.</p>
            </sp>
            <sp xml:id="SDZ1-Izredna-43-1996-04-02.sp40">
               <speaker>ANTON PERŠAK:</speaker>
               <p>Spoštovane poslanke in poslanci! Moram reči, da me je nastop gospoda ministra v prvem delu v bistvu prepričal in dodatno dal argumente, zakaj mislim, da je treba zavrniti ta tretji predlog. V tem predlogu, ne vem, kdo ga je napisal oziroma trdi se, da je pravzaprav nastal v krogih Evropske unije, je tako kot je napisan, zanimiva logika. Logika, ki spominja na malo maščevanje malega, užaljenega Japončka. Tako kot je bil sedaj predlog razložen. Kaj ta predlog govori? Če nam boste dali asociacijski sporazum, bomo mi po uveljavitvi, kot je rekel minister in kot piše, odprli tržišče nepremičnin v celoti, se pravi, zemljišč in vsega, za tiste državljane Evropske unije, ki so pač tri leta kadarkoli bivali na ozemlju Republike Slovenije. Ampak, pazite se. Ne bomo pa odprli tega tržišča za vse ostale, če nas ne boste v štirih letih sprejeli v polnopravno članstvo.</p>
               <p>Če logiko obrnemo. Evropski uniji ali pa nekomu, ki postavlja te pogoje, je na nek način vseeno in na nek način lahko. Po podpisu asociacijskega sporazuma in ratifikacij bo za nekatere državljane Evropske unije tržišče odprto in potem je za ta del Evropske unije vseeno, kdaj se bo tržišče odprlo tudi za vse druge oziroma, kdaj bo Slovenija dobila polnopravno članstvo v Evropski uniji za ta del. Zato se bo zgodba ponovila v nedogled. To je samo ta del. Zato pravim, da je ta tekst, če ga beremo kot naše stališče, na nek poniglav način izsiljevalski, če ga beremo kot stališče nekoga drugega, pa tudi ta tekst pomeni neke vrste figo v žepu.</p>
               <p>Zakaj pa da bi bil jasen tudi za nekatere druge. Vsi zelo radi postavljajo vprašanje, češ, ali ste potem, ker menda nasprotujemo Evropski uniji, kar ne drži, češ, ali ste za to, da se spet povežemo z Beogradom in tako naprej. Ta tekst nas povezuje z Beogradom. In ta tekst nas postavlja na Balkan. Zakaj? Zato, ker je ta zahteva neevropska, ker se zahteva nekaj, kar za nikogar drugega ne velja. Namreč, to, da je tržišče zemljišč odprto, velja za članice Evropske unije. Mi pa tudi po podpisu asociacijskega sporazuma še ne bomo članica Evropske unije, nepolnopravna članica. In od nas se zahteva, da se zavežemo, da bomo to odprli že takrat, zato, ker smo nekaj posebnega, ker smo pač z Balkana, in moramo na nek način dokazati, da sodimo v Evropo. To je logika tega teksta. In mi na to pristajamo.</p>
               <p>In na koncu bi rad rekel, češ, če bomo mi zdaj na to pristali, potem bo jasno, če Italija še ne bo dala soglasja, ne bo podpisala sporazuma, da bo Italija ključ. Saj to že vsi zdaj vedo! S komerkoli iz Evrope se pogajamo, pogovarjamo, vsak reče, dokler se ne boste zmenili z Italijo, ne bo nič! Vsi v Evropi vedo, da je Italija tisti problem, ki ga moramo rešiti. In to, da bo potem se to še enkrat znova videlo, ni nobena pridobitev. Zato mislim, da je vse skupaj samo del predvolilnega dogajanja, tako v Italiji kot v Sloveniji. Hvala.</p>
            </sp>
            <sp xml:id="SDZ1-Izredna-43-1996-04-02.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Pahor ima besedo, potem gospod Polajnar, za njim bo na vrsti še gospod Geržina; vse to so replike. Izvolite.</p>
            </sp>
            <sp xml:id="SDZ1-Izredna-43-1996-04-02.sp42">
               <speaker>BORUT PAHOR:</speaker>
               <p>Na Elizejskih poljanah je bila tisti dan na tiskovni konferenci velika gneča. Predvsem pa je v Franciji vladala velika nervoza zaradi ravnanja francoskih oblasti v Polineziji. Nek novinar je vprašal francoskega predsednika, kako komentira dejstvo, da mu pada popularnost zaradi njegovega vztrajanja pri politiki vodenja jedrskih poskusov. In on je odgovoril, jaz nisem bil izvoljen za predsednika zato, da bi bil popularen, ampak zato, da bi vodil državo. Hočem odgovoriti na vprašanje oziroma na podmeno, ki jo je dal v svojem nagovoru minister Thaler, ko je pač poskušal reči, da nekateri stojimo za svojimi stališči zato, ker so popularna. Bojim se, da je ravno obratno. Bojim se, da so veliko mojih kolegov in kolegic izvolili tisti ljudje, ki so prepričani Evropejci in ki vidijo prihodnost Slovenije v Evropski uniji. In se morda danes sprašujejo, ali niso naši pomisleki ob ceni, ki je na diplomatski mizi, neupravičeni. Ali nismo spremenili svojega mnenja? Ali nismo postali evroskeptiki? Ta možnost je. Jaz se zavedam te odgovornosti. Ampak, ravno zato, ker sem trdno prepričan, da imam prav, in kljub temu, da sem zelo tankočutno poslušal argumente ministra in Vlade, da bi lahko spremenil svoje mnenje, ga nisem, ker me niso prepričali. In zato navkljub možnosti, da ne bom dobro razumljen med ljudmi, ki podpirajo mene in moje poslanske kolege kot Evropejce, tvegam stališče, da je pogoj, ki ga postavlja Evropska unija pred Slovenijo ta hip, implementiran v španskem predlogu nesprejemljiv. In, da je naša dolžnost, državniška dolžnost, da ga zavrnemo in da začnemo nov krog pogajanj in pogovorov z Evropsko unijo.</p>
            </sp>
            <sp xml:id="SDZ1-Izredna-43-1996-04-02.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar ima besedo.</p>
            </sp>
            <sp xml:id="SDZ1-Izredna-43-1996-04-02.sp44">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Tule je minister govoril o odgovornosti. In v tej točki se moram z njim popolnoma strinjati. Dodal bi pa samo tole. Ko bi bilo ravnanje Vlade v zadnjem letu in pol veliko bolj naravnano na to odgovornost, o čemer je bilo prej tule nekaj rečeno, potem sem prepričan, da danes ali prejšnji teden in zdaj spet ta teden Državni zbor ne bi imel toliko dela s tem, za kaj v resnici gre. Torej, če bi bila ta jasna zavest v Vladi, potem bi odgovorno naredila marsikateri posel v zvezi s približevanjem Slovenije Evropski zvezi sama, ne da je klicala Državni zbor in bi ga klicala res samo takrat, ko bi nujno potrebovala tiste temeljne odločitve. In bilo bi seveda manj zadreg. In bilo bi seveda tudi manj možnosti za vse tiste, ki danes govorijo, da razprodajamo slovensko zemljo, ki svarijo pred tem, da klečeplazimo in tako naprej. Oprostite, jaz tule kot Krščanski demokrat, vedno lahko povem, nič nočem klečeplaziti, nič ne mislim, da karkoli razprodajamo, prepričan sem, da v naši stranki s politiko, kakršno smo ves čas zagovarjali v bistvu Slovenijo tudi na neki način silimo, da začne razmišljati bolj evropsko. Pa ne zato, da bi se zdaj uklonila in rekla za čim nižjo ceno, pa se kar damo. Sploh ne gre za to! Ampak, da bi Slovenija res začela razmišljati evropsko pa seveda pomeni, da ima z Evropo dialog. Jaz se bojim, če mi danes tega tukaj ne sprejmemo, da bomo rekli, mi se dialoga z Evropo za sedaj ne gremo. Pač, to zdaj ni v naši zavesti, ali v naši moči ali pa v našem pogumu. In potem se bo res zgodilo, kar je morda zdaj že tu, tudi v Državnem zboru, da bomo misleč, da stojimo v preddverju Evrope, v bistvu ves čas stali na pragu Balkana, in ne bo dosti treba, da bomo padli vanj. Jaz se tega zelo bojim.</p>
               <p>In seveda, bi rekel še nekaj, kar je bilo zadnjič tudi rečeno tule. Zelo, bom rekel dobra misel, ki pa ta hip ni uporabna. Češ, počakajmo, da bomo imeli standard oziroma dohodek na prebivalca, kakršnega ima Švica. Prvič, takega še dolgo ne bomo imeli, zlasti če se bomo tako vehementno ukvarjali z ne-Evropo. Drugič, Švica ni Slovenija, ker ima drugačno zgodovino, kot jo ima Slovenija. Tretjič, geostrateški položaj Slovenije je bistveno drugačen, kot je švicarski. In izbrati, bom rekel to opcijo, se mi ne zdi ravno produktivno. Preprosto je treba vzeti vsa ta dejstva, ki Slovenijo ta hip konstituirajo oziroma oblikujejo kot novo državo in če vsa ta dejstva vzamem, potem je moje prepričanje tako, da se mora Slovenija z Evropo resno pogovarjati. Ne glede na to, da zdaj tu govorimo o cenah, ampak navsezadnje, tudi o tem se mora zbor odločiti. Glede na to, da je treba izhod iz tega preprosto najti. Kamorkoli. Naprej, ali pa nazaj. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Geržina. Izvolite.</p>
            </sp>
            <sp xml:id="SDZ1-Izredna-43-1996-04-02.sp46">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. No, pri tem je bilo tako. Gospod Pahor je govoril. V vojni nekateri stojijo spredaj, so v prvih bojnih vrstah, nekateri smo že ranjeni, drugi pa sedijo na opeki pri kotlu, kuhajo zadaj, v "pozadini" so rekli včasih, v zaledju in si bodo, ker bodo prvoborci padli, ostali si bodo pripeli pa medalje, ker so oni zasluženi za neko stvar. Namreč, zaslužni za kaj. Zaslužni recimo, se oproščam doktor Bučarju zato, ker predlaga tudi on v 7. točki tisto, kar je predlagala naša Vlada, pa taka ali taka, jaz sem tudi marsikakšno že povedal tukaj proti njej in dejansko mora vzeti še enkrat parlament, mislim, da bi bilo boljše, da rečemo ves parlament ali pa večina, ne samo dve koalicijski stranki, ena je včeraj skočila ven, drugi bi bili radi v koaliciji, pa si ne upajo itn., namreč ves parlament mora namesto Vlade reči tisto, kar mu predlagajo v Evropi. Vlada v Ogleju se je ustrašila in rekla, o, to je pa preveč, tega ne damo, niti opeke, je bilo rečeno, da ponovim tisto od gospoda Pahorja. Ampak zdaj kaže, gospod Pahor se je že obrnil, cena je prevelika, pravi, ker če rečeš niti opeke, zame pomeni nič, ampak zastonj, morajo ti dati še nagrado. Se pravi, kaj jaz vem, še za sladoled recimo, ker bi prišel k njim.</p>
               <p>Ampak Evropa je - smo že tisti dan, ko smo Belo knjigo obravnavali - je kruta trgovina, pa naj nam bo všeč ali ne všeč. Meni ni všeč, da se gremo trgovino, jaz bi bil tudi za to in trdim tudi sam, da nekaj pomenimo v smislu geostrateškega položaja, da imamo neko prednost. Ampak oni preprosto pravijo ne, ker se pač ne znate pogajati, ker ne znate trgovati, zadnjič je bila priložnost, bi dobre namere podpisali, zdaj pa tega nočete in zdaj, to je v 7. točki, to je premalo, parlament mora zdaj dati, verificirati Vlado, ker tega ne more več, ne sprejemamo in ta parlament mora zdaj to narediti, kar je. Danes je taka cena. Ali je to ena opeka ali sta to dve opeki, to kar je, mislim pa, da je žalitev predvsem, govorim tam, kjer poznam, predvsem primorskega življa, da jim očitamo že zdaj v naprej, da bodo razprodali slovensko zemljo. Mislim, to je pa res dejansko nesramnost, tam gospoda barona "von Münchhausna", ki ga zdaj ni tukaj, namreč, da to očita nekaterim, poznamo, kako je on delal s to zadevo, prodajal določene zadeve na zahod. Tako da ni treba, da govori tukaj, kdo kaj prodaja.</p>
               <p>Se pravi, želimo, da ta Državni zbor popravi tisto, kar Vlada ni mogla ali ne želimo. Predlogov drugih, drugačnih za razne počakajmo, ne vem, jih nisem slišal. To počakajmo, je bilo rečeno zadnjič, to je zdaj eno leto nazaj. Zdaj je cena večja in kdor trdi, da bo manjša, prosim, naj da dokument, da piše, da Evropejci, ko boste zdaj počakali, pa boste imeli nižjo ceno, ker, ne vem, vas bomo bolj potrebovali ali ne vem, kaj se bo zgodilo zdaj z Evropo. Mogoče zato, da bo zdaj začel shengenski sporazum te dni, poskusno je bil že januarja, pa vemo, kaj se je zgodilo, vsaj na našem koncu na meji, ne vem, kako je bilo gori proti Avstriji, ali je tam še bilo moč priti v eni uri čez mejo, doli je bilo pet ur itn. in ko bomo to imeli, pa še kaj drugega, o čemer smo razpravljali te dni, potem mislim, da se je treba odločiti. Ali pa vendar, za božjo voljo, povejte tisti, ki ste proti temu, da smo v Evropi in da se gremo ta klub in če je treba, metuljčka kupiti, ko greš v ta klub, ga pač moramo kupiti, druge poti ni ali pa je. Ja, povejte, katera pot je, ne kot reče gospod Pahor - se oproščam - je rekel: izhod iščemo. Figo iščemo mi izhod, mi iščemo vhod znotraj in tam je pa tisti, ki čaka, ali ali kupil karto. Izhod - nič. Nobenega izhoda ni. Mi smo Evropa, to smo rekli, ko smo se šli osamosvajat, da gremo, da smo tu, da nam je mesto. Zdaj v tem "špilu", biti v tem klubu oziroma v tak klub iti, je pa treba, ne vem, mogoče se motim, ampak te dni nisem slišal predloga, kako bi prišli skozi ta vhod v ta klub brez nič oziroma mislim, da je gospod profesor doktor Bučar rekel, da bi bile device še po onem. Tako v tej smeri mislim, da se ne da. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žarko Pregelj, izvolite.</p>
            </sp>
            <sp xml:id="SDZ1-Izredna-43-1996-04-02.sp48">
               <speaker>ŽARKO PREGELJ:</speaker>
               <p>Repliciram gospodu Geržini, ki je po mojem mnenju nekoliko nerodno uporabil primerjavo z vhodom. Namreč, Evropska unija ni tisto, kot si jo, očitno, vsi predstavljamo, da nekam gremo, da nekam pridemo skozi neka vrata, ali so to karavanška ali so vrtojbeljska, vseeno katera, to ni to. To je stara predstava o Evropi. Evropa prihaja na Balkan drugače, tako da prestavi ta vhod na južno mejo. To je pravi pogled. Ne pa kot vi, Geržina, ko imate še vedno pred seboj občutek, da boste nekam šli. Tudi podobno razmišlja določeno gospodarstvo, ki si misli, zdaj bo šlo pa na določeni trg. Ni res. Ravno ta španski kompromis kaže, da Evropa prihaja drugače, tako da prestavlja vhod na južno stran.</p>
            </sp>
            <sp xml:id="SDZ1-Izredna-43-1996-04-02.sp49">
               <speaker>PODPREDSEDNIK DR. LEV KREFT:</speaker>
               <p>Gospod Geržina ima repliko. Izvolite.</p>
            </sp>
            <sp xml:id="SDZ1-Izredna-43-1996-04-02.sp50">
               <speaker>MIROSLAV GERŽINA:</speaker>
               <p>Hvala lepa za besedo. Gospod Žaro Pregelj, jaz ne bom nikamor šel. Jaz sem povedal, da smo na "piaci". To je tisto, kar je Evropa. To lahko rečemo tudi, če se grdo izrazim, pa se ne bom, ena "banda", bi rekli, ampak mi želimo tja. Tako je. Brali smo v Beli knjigi, kako se to trguje. Z dušami se trguje. In seveda, mi lahko rečemo, dobro, dajte nam nekaj znižati, bomo mi čuvali vzhod oziroma vzhodna vrata, če je več vrat v to Evropo. O srednjeevropski pobudi smo tudi zadnjič v Trstu govorili. Se tudi s tem ne strinjamo, jaz tudi ne, da bomo naredili najprej trdnjavo, okrog bomo imeli pa vazale, ki bodo to branili. Proti temu se bomo borili, in če bo večina za to, bomo poskusili to trdnjavo narediti na vzhodnih mejah najdlje, kjer so. Jaz prav dobro to razumem. Razumem tudi to zadevo, kako se prihaja in odhaja. Mi želimo ostati, ne pa oditi. To mislim, da je v interesu našega gospodarstva in vseh Slovencev in državljanov te države. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp51">
               <speaker>PODPREDSEDNIK DR. LEV KREFT:</speaker>
               <p>Tu si vsi upate tako govoriti, ker veste, da jaz ne bom nikogar nikamor poslal. Želi še kdo replicirati? (Ne.) Besedo ima gospod dr. France Bučar, za njim  bo na vrsti gospod Žarko Pregelj.</p>
            </sp>
            <sp xml:id="SDZ1-Izredna-43-1996-04-02.sp52">
               <speaker>DR. FRANCE BUČAR:</speaker>
               <p>Hvala za besedo. Spoštovani zbor! Včeraj sem imel priložnost, da sem prisostvoval protokolarnemu obisku predsednika Evropskega parlamenta. In med drugim je povedal, da sedanja Evropska unija še ni politična tvorba, ampak je sedaj samo še gospodarska. Ko bomo postali mi vendarle tudi politična tvorba, bodo stvari precej drugačne in med drugim bomo uporabljali - tu je najbrž aludiral na naš vzhod ali jugovzhod - bomo uporabljali tudi iste izraze za isto vsebino oziroma, da si bomo pod istimi izrazi predstavljali isto vsebino. Torej, to me je vzpodbudilo k razmišljanju, da natančno tega danes mi ne delamo.</p>
               <p>Poglejte, mi govorimo zdaj o tako imenovanemu španskem predlogu in drugič, da je to tako imenovani kompromisni predlog. Jaz vas sprašujem, in bi želel odgovor, če mi ga lahko kdo da, v čem je ta kompromis? V čem je kompromis?! In za koga je ta kompromis? S kom sklepamo kompromis? Mi lahko kdo na to odgovori? Torej, ali sklepamo kompromis z Evropsko skupnostjo oziroma s to Evropsko unijo? Torej, Evropska unija je popolnoma jasno povedala, taki so pogoji za vstop, uskladitev zakonodaje. Vidite, zato midva z gospodom Pahorjem predlagava, da se mi tega dobro zavedamo in ko bo za to čas, bomo to tudi naredili, in nič drugega. Poglejte, medtem ko je pa vprašanje tega, tako imenovanega španskega predloga v bistvu neka skrivalnica, ki pelje čisto drugam kot pa o tem mi govorimo. Kakšen kompromis sklepamo in s kom?! Kompromis sklepamo z Italijani, je popolnoma jasno! In zato sem jaz popolnoma, odločno proti temu, da bi jaz z Italijani sklepal kompromis, ker nima z našim vključevanjem v Evropo nobene zveze. Jasno je, da če hočemo vhod, za ta vhod je pa vratar Italijan, in če ne bomo pridni, nas pač ne spusti notri. To je druga stvar. Poglejte, ampak za to gre!</p>
               <p>Mi govorimo tukaj o ceni, da je enkrat višja, enkrat nižja. Moja teza je, ta cena je popolnoma ista in enaka vseskozi od prvega do zadnjega, v tem je stvar! Različni pogoji, ki so pri tem, so samo variacije na temo. Ampak, kaj je cena? Cena je, da mi klonimo pred italijanskimi zahtevami. Da ne bi zdaj preveč romantično govoril, vzvišene besede uporabljal - treba nam je zlomiti hrbtenico zato, da bomo lahko trajno postali objekt italijanske politike. To so lahko velike besede. Če mi to sprejmemo, poslušajte, gre za to, da pristanemo, da nam zlomijo hrbtenico. Vidite, to je cena, ne kaj drugega! Vidite, in zato ne gre za enkratno dejanje, pristanek na neko ceno. Če mi to naredimo, to je cena, mi bomo trajno pohabljeni, trajno pohabljeni, tudi, če pridemo v Evropsko skupnost, ker potem se ne bodo glavne in temeljne odločitve za našo eksistenco sprejemale v Ljubljani, ampak v Rimu. To nam mora biti zelo zelo jasno, čeprav se mogoče zdi, da so te besede strašno velike in pretirane. V tem je ravno stvar in tega se moramo zavedati. Če to sprejmemo, potem je jasno, da z našo osamosvojitvijo nekaj ni v redu oziroma, da smo mi en diktat, ki je bil na jugovzhodu, zamenjali za drugega. V tem je stvar in tega jaz v nobenem primeru ne morem sprejeti.</p>
               <p>Govorimo tukajle, da bomo, če bomo sprejeti v Evropsko unijo, postali soustvarjalci te politike. Da, jaz tudi mislim, potreba je, da smo aktivni soustvarjalci te nove Evrope. Če pa mi pristanemo na prejšnje pohabljenje, potem nikoli ne bomo soustvarjalci. To je popolnoma jasno. Če že vnaprej sprejemamo diktat, kako bomo potem soustvarjalci. To je kontradiktorno v samem sebi. Moram zavrniti očitek Krščanskim demokratom, da so nedosledni. Oni so zelo dosledni. Nadaljujejo politiko, ki so jo sprejeli v Ogleju. Ampak jaz se čudim Liberalnim demokratom, ki so takrat z vsemi topovi, in jaz se z njimi strinjam, udarili po našem zunanjem ministru, češ da je tako rekoč izdal naše nacionalne interese, zdaj pa sami nadaljujejo isto politiko. Tega pa res ne morem razumeti.</p>
               <p>In to, bi rekel skoraj paranoično vztrajanje, da moramo priti v Evropo za vsako ceno, da je cilj naše politike vstop v Evropo, je pripeljalo do česa. Ker se z ničemer drugim ne ukvarjamo kot samo, kako bomo prišli v Evropo. Da smo praktično postali popolnoma osamljeni. Ali mi lahko kdo od vas navede eno samo državo na tem preljubem svetu, ki nam podpira hrbet, ki stoji za nami? Ni nobene države, tako daleč smo z našo politiko prišli. Natančno nad tem se je treba zamisliti, resnično. In poglejte, zato jaz ponovno poudarjam, nobenega apriorističnega stališča ne sprejemam in ga tudi sam ne postavljam. Zakaj ne bi naredili analize ob celi vrsti zelo pomembnih vprašanj, o katerih se moramo odločiti. In poglejte, vprašanje zemlje, ki se tako visoko evocira, govorim o habitatu, govorimo o ne vem čem, o svetosti slovenske zemlje in tako naprej. Dobro, ampak to jaz lahko vse pustim ob strani. Za to sploh ne gre. To je samo slučajna, spremljevalna okoliščina. Gre za to, kot ponavljam, da nas pritisnejo ob tla, da bomo ubogljivi. Tega pa ne moremo sprejeti. V tem je stvar.</p>
               <p>Moram zelo jasno povedati, to bo mogoče tudi nekoliko mrzlega tuša na vso stvar. Se pravi, tudi če ta stališča sprejmemo, je pred nami še vedno ustava. Dokler ne bomo ustave spremenili, toliko časa lahko taka stališča z veseljem sprejemamo, dosegli ne bomo ničesar. In zato mislim, da se je treba malo tudi strezniti in imamo čas, da o teh stvareh resno razmislimo. Torej, zato sem v tem poskusu, da bi vendarle povedali Evropski uniji "sprejemamo vaše predloge", ampak nobenih posebnih in nobenih kompromisov, ker ne vem, za koga delamo kompromise. To predlagam, če je to sprejemljivo. Za mene je to v redu. Drugače pa v teh stvareh preprosto ne bom sodeloval, ker preprosto ne morem prevzeti te odgovornosti nase. Ne zaradi tega, ker bi se bal odgovornosti, ampak se globoko z njo ne strinjam. Hvala.</p>
            </sp>
            <sp xml:id="SDZ1-Izredna-43-1996-04-02.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj. Za njim bo na vrsti gospod Roberto Battelli. Prijavljen pa je še gospod Marijan Poljšak.</p>
            </sp>
            <sp xml:id="SDZ1-Izredna-43-1996-04-02.sp54">
               <speaker>ŽARKO PREGELJ:</speaker>
               <p>Spoštovani! Glede na povedano in tudi glede na to, da smo končno dobili poleg poročila matičnega odbora papir, ki naj bi bil tako imenovani španski predlog, vsaj tako piše z roko na tem papirju, ni pa zraven nobenega datuma, kdaj je prišel, razume se ga pa kot pismo gospoda Solane našemu zunanjemu ministrstvu oziroma ministru, moram povedati naslednje. Ta papir dokazuje, da je španski kompromis v resnici nekaj takega kar ni oziroma kar vidiš, ko prideš zraven pa ne moreš otipati. Skorajda bi lahko rekli fata morgana.</p>
               <p>Če pogledamo nekakšno interpretacijo, ki jo imamo v osnovnem gradivu v Poročevalcu in če ga primerjamo z angleškim tekstom - dovolite mi, da protestiram, da nimamo slovenskega prevoda - potem ugotovimo, da ne gre za enake zadeve, da so bistvene razlike. Iz angleškega teksta lahko razberem, da je bistvo španskega predloga, med drugim, predvsem predlog Vladi Republike Slovenije, ki naj pač opravi določene zadeve, ki jih je v večji meri že opravila, s tem, ko je predlagala spremembo zakonodaje, poleg tega tudi ustave. Kot drugo pa ugotavljam, da je v španskem predlogu celoten tekst veliko bolj natančen in da zelo jasno opredeljuje tisto, kar ne interpretacija španskega predloga, še manj pa amandma poslanske skupine LDS, ne pove.</p>
               <p>V španskem predlogu je zelo jasno izraženo, da naj Slovenija po štirih letih od takrat, ko bo pridobila pridruženo članstvo, se pravi, ko bo podpisan asociacijski sporazum, na recipročni osnovi in na nediskriminacijski osnovi polno odpre trg prodaje premoženja, predvsem se tukaj ne naša na zemljišča, ampak govori se o lastninskih premoženjih. Uporabili naj bi "full right", kar pomeni polno, se pravi vse. Sprašujem, ali je Vlada na to pristala.</p>
               <p>Iz ostalega gradiva ugotavljam, da se Vlada tega zaveda in da pač poskuša interpretirati ta španski predlog nekoliko bolj na preprost oziroma milejši način. Ravno tako ugotavljam, da španski predlog v angleškem tekstu izključno uporablja definicijo državljani držav članic Evropske unije. Naša vlada uporablja državljani Evropske unije. Sprašujem, ali vemo, kdo so državljani Evropske unije in od kdaj. Verjetno kvečjemu šele od pristopa k shengenskemu sporazumu, prej pa očitno ne. Medtem ko osnovni, španski kompromis je tukaj zelo jasen.</p>
               <p>Zelo jasen je tudi v tem, ko predlaga določene amandmaje, kar je v bistvu s stališča našega Državnega zbora nesprejemljivo, toda ta španski predlog je v bistvu naslovljen na Vlado in to lahko počne. V teh amandmajih je jasno napisano spet, da gre za državljane držav članic Evropske unije in da se nanaša na tiste državljane, ki lahko dokažejo legalno bivanje v obdobju najmanj treh let na sedanjem teritoriju Republike Slovenije. Te besede "sedanji" v vladnih interpretacijah ni, je ni oziroma amandma, ki ga je predlagala poslanska skupina LDS, pušča to področje popolnoma neopredeljeno, ki ga lahko interpretiramo na različne načine in ga zgolj na podlagi interperetacije, kdo so državljani Evropske unije, lahko omejimo na obdobje po shengenskem sporazumu. V kolikor se pa izkaže, da bo Vlada v resnici posredovala Evropski uniji zgolj informacijo, tudi, če se sprejme amandma LDS, da smo pač sprejeli španski predlog, razumem, da si bodo Evropejci predstavljali, da so sprejeli tisti predlog, ki je tukaj v angleškem tekstu. Zaradi tega menim, da bo Vlada oziroma, bom rekel, vladna večina v parlamentu, če bo uspela sprejeti, ali amandma gospoda Battellija ali pa amandma poslanske skupine LDS, v resnici na svojstven način spet manipulirala z evropsko javnostjo, z evropsko politiko in v primeru razkritja in do tega bo nedvomno prišlo, spet v resnici zmanjšala ugled naše države na zunanjepolitičnem področju. Zavedati se moramo, da je ta kompromisni španski predlog italijanska stran že zavrnila. Da sicer sprejema zgolj tekst, imenuje ga avgustovski in to naj bi bil ta, ki ga imamo v angleškem besedilu in očitno gre za finese, na katere bodo v sosednji Italiji zelo natančno pozorni.</p>
               <p>Poleg tega ugotavljam, da sprejemamo te odločitve v času, ko so v sosednji državi volitve in ni še jasno, v kakšni smeri bo šla politika sosednje države. Glede na to, da imata možnost za zmago samo dve opciji, ena je, bomo rekli, veliko bolj skrajno desna kot je sedanja administrativna vlada, druga je pa nekoliko bolj sredinska. V kolikor zmaga prva, se pravi desna opcija, potem je španski kompromis nepomemben papir, ker je premalo za njih. V kolikor zmaga sredinska, pa ni potrebe, ker ne bo imela interesa na tak način karkoli zaostrovati s svojo prvo sosedo. Zato ne razumem Vlade, da tako na vrat na nos hiti s sprejemom tako problematičnega stališča in na način, da prenese odgovornost na Državni zbor, ki v resnici lahko, kot končni oziroma kot tisto telo, ki lahko da končni odgovor, lahko bi več časa oziroma še nekaj časa služil kot nekakšna rezerva. Tudi v tem primeru gre za politično napačen pristop.</p>
               <p>Če nekoliko poskušam razumeti odločitev obeh vladnih strank, da bosta vsekakor pristopili h kompromisnemu predlogu, potem to lahko razumem zgolj kot špekulacijo. Kot špekulacijo, da bo pač nam Evropa, kakor tudi sosednja država, v predvolilnem obdobju popustila, nam dovolila sklenitev asociacijskega sporazuma, nato se pa lahko zgodba nadaljuje in se lahko zapleta, kolikor pač bo potrebno za dnevno politiko oziroma za potrebe volitev v naši državi letos jeseni. Tak pristop je seveda v državnem pogledu napačen in ga ne smemo podpirati. Tudi kot poslanci bomo takrat, v kolikor se sprejme tako stališče, pred zidom, ko bomo sprejemali spremembo zakonodaje, ki se bo nanašala na lastnino tujcev oziroma takoj v tistem trenutku, po sklenitvi sporazuma, ko bi Slovenija omogočila državljanom Evropske unije, ki so skupno vsa tri leta imeli stalno bivališče na ozemlju Republike Slovenije, nakup nepremičnin, v tistem trenutku bi ugotovili, da tega ne moremo narediti in bi bilo potrebno spremeniti ustavo. Sprašujem Vlado, ali meni, da lahko pred volitvami spremeni ustavo? Dvomim, da si bo to upala narediti. Jasno je, da bi sprememba ustave na tako ključnem segmentu pomenila tudi širše državljansko izjasnjevanje, kar pomeni referendum, izredno zahtevni proces pred sploh tistim, kar so ostale članice Evropske unije opravile, ko so se na tak način odločale pred polnopravnim članstvom, ne pa pred pridruženim.</p>
               <p>Trditve, da ti, ki nasprotujemo takemu pristopu in kapitulantskemu pristajanju na španski predlog, da nimamo nobene druge vizije, ta trditev ni resnična. Zlahka lahko že iz naših amandmajev ugotovimo, da je dovolj, da Slovenija v tem trenutku jasno pove, kar je tudi že Vlada v bistvu s svojimi aktivnostmi dokazala, da bo spremenila zakonodajo takrat, ko bo postala polnopravna članica oziroma do takrat, in z nastopom polnopravnega članstva tudi to zakonodajo že uresničevala. Da se za dobro voljo lahko pokaže bistveno manj, da ni potrebno pod vprašaj dati celotnega naravnega in drugega bogastva, ki ga naša država ima, da ima Evropa interes priti v Slovenijo, je jasno. Lepo se vidi iz vseh gospodarskih dogajanj v zadnjem času. Poglejte, že primer CIMOSA je dovolj jasen primer. Zakaj se je moralo v tej, v resnici zelo uspešni tovarni, zgoditi to, kar se je zgodilo? Zakaj naenkrat velikanska izguba, čeprav se trg ni zmanjšal? Zakaj matična tovarna zahteva večinski lastninski delež? Odgovori na vsa ta vprašanja so v resnici odgovori, zakaj na vrat na nos v Evropsko unijo. Jasno je Evropejcem, da potrebujejo od nas zagotovilo, da se ne bo več slučajno na prihodnjih volitvah zgodilo, da bi prišla na oblast določena politična konstelacija, ki bi spet razveljavljala te pridobljene njihove lastninske pravice, ki bodo očitno pridobili tudi ob naši ustavi. Kajti, preprosto se da preko ovinkov priti do lastnine, lep dokaz je prodaja Vidma in podobno. Preprosto moti jih že to, da morajo imeti pri nas slamnata podjetja, ki lahko predstavljajo ne samo njihov interes, ampak tudi njihov kapital. In očitno ne zaupajo tistim vodilnim strukturam, ki ta podjetja prodajajo na način v tujini, kajti bojijo se goljufije, ki so je bili očitno že večkrat deležni v preteklem obdobju. Edino tako razumem to izredno evropsko nezaupanje do našega vključevanja v Evropsko unijo in zato zahtevajo določene garancije pred vstopom, pred polnopravnim članstvom.</p>
               <p>Z njihovega stališča je to razumljivo, z našega pa ni sprejemljivo. Zavedati se moramo, da nas je ravno ta Vlada, kakor tudi predhodna, pripeljala v tak položaj, v kakršnem smo, ker je dovolila divje lastninjenje, ker ni preprečila določenih procesov, ki so očitno bili pripravljeni in peljejo v smer zmanjšanja suverenosti naše države. In ko se na čelo vseh teh zadev postavijo še ugotovitve tajne službe oziroma varnostne službe, potem je jasno hitro ugotovljeno, da je pa nekdo previsoko dvignil glavo in da mu jo je treba odrezati. Tak pristop je dobesedno podoben tistemu v zloglasnih "banana republikah" iz južne Amerike in srednje Amerike. In pred nekaj leti je s te govornice nekdo na to zelo kritično opozarjal in je bil deležen izredno hudih posmehov, toda žal je imel prav. Ravno razvoj zadnjih dogodkov dokazuje, da je imel žal prav. In če bomo šli tako naprej in bodo tudi te črne misli, ki nas nekatere obhajajo, postale resnica, potem se lahko vprašamo, zakaj smo tako na lahek način oziroma bomo zapravili zgodovinsko priložnost postati in ostati evropski narod kot subjekt, kot tisti, ki je lahko enakovreden in enakopraven. S tega stališča je vladno vztrajanje v resnici nerazumljivo.</p>
               <p>Govoriti, da je bila cena prej nižja, zdaj da je višja in da bo v prihodnosti še višja, je nespametno. Čez deset let, ko naj bi dosegli polnopravno članstvo po bolj optimističnih napovedih, bo marsikaj drugače. Takrat smo lahko ob pametnem gospodarjenju tudi mi bogatejši in s tem močnejši. Lahko tudi mi postavljamo drugačne pogoje. Lahko tudi razvoj dogodkov pripelje v neko drugo smer, kot je mogoče zdaj videti.</p>
               <p>Vsekakor bi pa morali pred aktivnim vključevanjem v Evropsko unijo najti dovolj partnerjev in prijateljev za skupen nastop. Veliko se je govorilo o srednjeevropski pobudi, toda malo naredilo. S tem, ko pristanemo na španski kompromisni predlog, ki sploh ni kompromisen oziroma je kompromisen, ne med Slovenijo kot enim pogajalcem in Evropsko unijo kot drugim ampak je očitno kompromis med tako imenovanim sredozemskim interesom, namenoma mu ne rečem italijanskim, ker niso samo italijanski in srednjeevropskim interesom. Očitno je to kompromis. Torej globalno evropski kompromis med globalnimi evropskimi urbano-gospodarskimi bazeni. Očitno se bo ta evropski kompromis lomil  na naših hrbtih in naša Vlada namesto da bi Državnemu zboru jasno predstavila vse potrebne argumente, tudi instrumente za zaščito hrbta, ne naredi nič. Zgolj prodaja svojo dušo in našo zemljo in našo kri. Nekoliko slikovito, toda dejansko tako. Jasno je, da takega pristopa ne morem podpreti.</p>
               <p>Poskušal sem z amandmajem nekako rešiti kar se da, jasno, da se bo težko. Če se bo večina odločila drugače, potem je moj amandma brezpredmeten. Vsekakor pa daje možnost, da Slovenija jasno pove Evropski uniji, da bo pristala na drugačno zakonsko ureditev, na sprostitev nakupa nepremičnin takrat, kadar bo polnopravna članica. In če bi Državni zbor to sprejel, bi naredil dovolj. Vse ostale olajšave niso stvar te točke, niti te predelitve, ampak sodijo k drugim točkam. Tudi tam imam amandma, ki bi omogočil dejansko tistim tujim državljanom, ki živijo v Sloveniji, ki so dejansko s svojim bivanjem dokazali, da spoštujejo naš pravni red, da želijo biti tu, bi jim pač omogočil, da bi lažje živeli, da bi lahko tudi nakupili določene nepremičnine. To se mi zdi etično in pravilno. Nikakor se mi pa ne zdi ne etično ne pravilno niti pošteno, da se tako pavšalno pristane na dokument, ki ni dovolj jasen oziroma ga Vlada nikoli ni jasno interpretirala in v resnici pomeni za Slovenijo predhodno kapitulacijo. Zelo težko bo kasneje karkoli resnega sprejeti za zaščito tako Triglavskega narodnega parka kot nastajajočega kraškega, notranjskega, zelo težko bo sprejeti zakon o mejnem pasu, zelo težko bo sprejeti zakon o zaščiti avtohtonosti podeželja, o zaščiti etnološke dediščine, o zaščiti zgodovinske dediščine, če se sprejme tak kompromisni predlog, kot zdaj predlaga Španija. V tem piše "full", se pravi vse pravice, "full right" in ga, prosim, tako tudi razumite. Kar pomeni črtati člen ustave, ki zdaj daje vsaj neko določeno pravno zaščito. Zato, če dovolite, za konec še enkrat poudarjam, takega predloga ne morem podpreti, nimam mandata niti pravice pred volilno bazo, ki jo zastopam. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Roberto Battelli.</p>
            </sp>
            <sp xml:id="SDZ1-Izredna-43-1996-04-02.sp56">
               <speaker>ROBERTO BATTELLI:</speaker>
               <p>Hvala lepa, gospod podpredsednik. Kolegice in kolegi! Ko poslušam to razpravo, se mi poraja ogromno misli in je dejansko težko strniti v nek logičen in zadosti kratek govor vse, kar bi bilo potrebno ob tej priložnosti povedati. Predvsem me je prizadela razprava dr. Bučarja, ker tak način, ne samo glede na mojo pozicijo, kot pripadnika italijanske narodne skupnosti, ampak sploh, kot evropsko usmerjenega državljana Slovenije, postavlja v položaj, ko ni kaj odgovoriti. Se pravi, tu potem ne gre več za vprašanje pogovarjanja in dogovarjanja z drugimi sosedi, z drugimi državami, z drugimi grupacijami in tako naprej. Take diskusije v bistvu dejansko onemogočajo življenje. In torej je skorajda nemogoče na to na nek racionalen način odgovoriti. Lahko bi se spomnili Brionske deklaracije, če bi obveljala taka logika, bi je mi takrat seveda ne sprejeli, ali pa še kakšnega drugega koraka, ki smo ga naredili in ki je pripeljal to državo in te državljane v izredno kratkem času do miru, brez velikih žrtev, do gospodarske stabilnosti, v primerjavi z ostalimi stvarnostmi bivše Jugoslavije pa sploh. Celo do določenih rezultatov, do določene blaginje, pa tudi do določene kvalitete demokracije, ki je vsekakor primerljiva že s tisto, ki obstaja v državah, ki imajo mnogo daljšo tradicijo na tem področju.</p>
               <p>Zdaj smo verjetno pred odločitvijo o tem, ali bomo to državo v izredno, v bistvu v zelo kratkem času, pripeljali v stanje popolne kompatibilnosti z Evropsko unijo oziroma znotraj Evropske unije, taka kot vemo, da je ta trenutek; morda od jutri ali pojutrišnjem naprej pa bomo celo enakopravno sodelovali pri tem, kako naj bi Evropska unija v prihodnosti izgledala. In to, vas opozarjam, bi se zgodilo, v kolikor naredimo vse potrebno, ker se Evropo pač gradi doma in jo delamo mi. In to niti ni stvar zunanje politike, je v bistvu stvar notranje politike, kako se uredimo. No, kakorkoli, če dobro pogledate, če naredimo vse, kar je potrebno, v desetih do petnajstih letih bi mi lahko rekli, da smo prišli iz jugoslovanske federacije, ki ni imela nobene perspektive, ne gospodarske ne drugih, kjer je bilo življenje tako rekoč že celo desetletje pravzaprav popolnoma "ukočeno" in onemogočeno, je bilo onemogočeno uživanje osnovnih človekovih pravic in tako naprej, se pravi, od take točke v desetih do petnajstih letih do kvalitete, ki obstaja v Evropski uniji. Jaz mislim, da to ni nekaj, kar bi nas, kako bi rekel, opredelilo kot nekoga, ki je v neugodnem položaju. Nasprotno! Je ni države, ki bi tako pot v tako kratkem času prehodila in ni države, kateri bi bil kdo bolj naklonjen kot naši državi, v kolikor se ta proces zaključi. Mnogokrat ne morem razumeti nekaterih razprav, ki prihajajo tudi iz ust zelo mladih in dinamičnih in inteligentnih ljudi, ki pa zagovarjajo v bistvu neko realsocialistično avtarkijo. Ker za to gre, ali se mi odpremo in uveljavljamo pravila trga in vse, kar sodi zraven, uveljavimo princip lastnine, kot enega od elementov (preberite deklaracijo o človekovih pravicah!) tudi človekove svobode in človekovih pravic. Torej, naj bi si hrbet in hrbtenico zlomili - na kateri točki? Na točki, da smo lahko enaki drugim in da priznamo, da so tudi drugi enaki nam. To je lomljenje hrbtenic. Ta razgovor me spominja na nek sofizem, na nekaj, kar je samo po sebi paradoksalno. To je nekako tako, hočem nekaj narediti, vendar tega ne bom naredil, ker se nekdo s tem strinja, da hočem to narediti. Zaradi tega, ker se nekdo strinja in to pričakuje od mene, da bom to naredil, tega pa ne bom naredil. Ampak, če je tako to razmišljanje, to pomeni, da je ta, drugi, sovražnik. Mi o svojih bližnjih, o tistih, ki naj bi jim bili mi enaki in ki so enaki nam, govorimo kot o sovražnikih. To je predpostavka take logike.</p>
               <p>Kot državljan te države, človek, ki pripada neki manjšini, ki živi na mejah, katerega generacije in generacije so živele na mejah in so jih doživljale kot travmo, meni je dosti tega. Predstavljam ljudi, ki tako mislijo. Meni je dosti tega, da še naprej gradimo meje. Nočem imeti shengenske meje na eni strani in zaprto mejo s Hrvaško na drugi strani. Mi imamo tega dosti. Taki, ki tako razmišljamo, imamo dosti tega, da živimo v nekem svetu, v nekem drugem, posebnem svetu, kjer veljajo neka posebna pravila. Dosti nam je tega. Hočemo živeti v normalnem svetu, ki ga vsak normalno razume. Ker tak svet, kot si ga sedaj ustvarjamo, ne samo, da ga nihče ne bo razumel, ampak tudi nihče ga noče deliti z nami. Zato bom glasoval za 2. točko in za 3. točko in proti vsem ostalim predlogom.</p>
               <p>Živeti hočem normalno, želim imeti normalne probleme, ki jih imajo vsi normalni ljudje. Nočem živeti v morah nekoga drugega iz preteklosti. Nočem živeti v stanju, ko bo hipoteka postavljena na prihodnost ne samo mojo, mi smo že gotovi, tako rekoč generacija, ki ima sedaj 40 let je pri nas v bistvu gotova zaradi tega. Ampak nočem, da nekdo postavi hipoteko še na naše sinove, še na prihodnost naših sinov. Tu in danes se odloča, kakšna bo njihova prihodnost.</p>
               <p>Kompromis. Španski predlog je točno kompromis z Italijo. Dr. Bučar ima prav. To je kompromis z Italijo, ampak, na kateri točki. V trenutku, ko je Italija zahtevala povrnitev in s tem načetje mednarodnih sporazumov, to ni španski kompromis. Tu ni vračanja, to ni pristajanje na neke maksimalistične zahteve, na nekaj, kar spodkopava varnost in stabilnost in suverenost te države. Španski kompromis nas spodbuja, da končno naredimo ta korak, za katerega smo se odločili že davno nazaj. In da ga vendar naredimo. Katera je cena, ki jo plačujemo, če ne odpremo trga nepremičnin? Cena je, da politične opcije, ki tega nočejo, bodo izgubile. To je edina cena. Nič drugega ni. Kaj pa dajemo vendar? Kje je izguba, česa? V čem je izguba? Na to ni odgovora. Izguba je v tem, da pač tisti, ki zagovarjajo, da se tega ne sprejme, bodo ali pa ne izgubili to pozicijo in nič drugega. Skratka, čas je, da nehamo razmišljati skozi vzorce, ki perpetuirajo v bistvu zapiranje in sovraštvo. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Poljšak, prijavljen je pa še gospod Igor Bavčar, to je tudi zaključek moje liste razpravljalcev, upam, da se ne bo naprej širila, ampak se bo. Gospod Ivan Oman bo prav tako še naprej govoril.</p>
            </sp>
            <sp xml:id="SDZ1-Izredna-43-1996-04-02.sp58">
               <speaker>MARIJAN POLJŠAK:</speaker>
               <p>Marsikdo pride sem k mikrofonu in reče: "vsi poslanci v Državnem zboru", ali pa "v tem zboru ni nikogar, ki ne bi bil za vključitev  v Evropsko unijo". Jaz vas lepo prosim - nočem večkrat nastopati, sem samo en dan, ampak jaz vas prosim, da recite "skoraj vsi poslanci", ali pa recite "vsi poslanci razen Poljšaka", ali pa recite "vsi poslanci razen še koga drugega, če se bo še kdo drug javil". Čeprav sem jaz eden od 90, jaz sem poslanec. In prosim, da se mene ne ignonira. Vas prosim, da me ne ignorirajte, ker jaz ne bom nikoli nikogar drugega izmed vas ignoriral. Bom rekel zmeraj, ta je za to in ta je za to in ne bom tega zatajil. Tudi, če bi tisti človek rad videl, da ga bom delal lepega pred ljudmi. Ga ne bom delal lepega. Povedal bom tisto, kar on misli. In tako tudi o meni, prosim, da me priznate. Jaz nisem za vstop v Evropsko unijo!</p>
               <p>Drnovšek je govoril nekaj dni nazaj, pa tudi danes so ponavljali in vsak predgovornik je ponavljal, češ, da smo se že odločili. Plebiscit je bil za samostojno Slovenijo in ne za vstop v Evropsko unijo. In vi se plebiscitu ne boste mogli izogniti. Jaz vas samo zdaj vprašam - kaj blefirate? Povejte, kdo od vas blefira, zato da bom videl, kdaj mislite narediti tak plebiscit. Ali se zdaj greste predvolilne igre? Smo pomladi, jeseni so volitve. Ali bo jeseni kakšen referendum? Nemogoče, da tudi kakšen od vas špekulira. Jaz po navadi, če mislim neki referendum ali karkoli, sem že dvakrat poskusil, sem imel točen projekt. Tisti projekt je bil pošten. Naredimo nekaj leta 1994 jeseni, naredimo nekaj leta 1995 jeseni. Ali pa se da zdaj pomladi. Ali boste zdaj naredili? Ja, me veseli. Prosim vas, vržite ven vaš projekt, kako boste šli v napad, ker komaj čakam, kako boste šli v napad. Tukaj si prodajate meglo eden drugemu, pa volilce pred volitvami različne vaše finte in se delate lepe.</p>
               <p>Najlažje je pridobivati politične točke na zunanji politiki. Prosim, glavna je notranja politika, ne zunanja politika! Tudi tukaj je, še ponovim, saj se ponavljamo med sabo, tudi jaz sam sebe ponavljam, ampak na žalost moram ponavljati zato, da se malo uravnoteži druge diskusije, češ, da je standard osnova nacionalne identitete. Standard ni osnova nacionalne identitete. Pokažite mi, kje v Evropi, v moderni Evropi, sedanji Evropi ali pa v prejšnji Evropi, je zaradi standarda nek narod pridobil pri identiteti? Mali narod, pazite! Mali narod, naš, je dvomilijonski oziroma dvomilijonski skupaj s tistimi, ki so čez  mejo, ali pa drugi narodi tudi, recimo, deset milijonov - kateri narod v Evropi?! Pokažite in dokažite! Kateri narod v Evropi je zaradi standarda in gospodarstva in teh zadev pridobil pri svoji identiteti?! Ne govorite, da je tu naša identiteta povezana, saj ni res! To gre samo za tisto politiko polnih trebuhov in egiptovskih loncev, saj vemo. Saj je Mojzes, tako da se vam da krščansko primero, Mojzes je ljudi odpeljal od egiptovskih loncev proč, v puščavo, in tako naprej. Pa sicer lahko vi sami vaše zgodbe pridete sem gor povedat in boste ugotovili, katera politika je prava.</p>
               <p>Pa primeri iz zgodovine, recimo, je treba pogledati zgodovino. No, seveda je različno, ampak recimo, da je nekoč obstajala državna tvorba tam čez, kako se je imenovala? Sveto rimsko-nemško cesarstvo ali pa nemško-rimsko. Je bilo res?! Kaj se je dogajalo v času Svetega rimsko-nemškega cesarstva? Ali je slovenska narodnostna meja se premikala? Ja! Premikala se je. Ali so bili Slovenci ogroženi na pravni in drugi način? Ne, na noben način, čisto lepo je bilo vse. Verjetno je šlo tudi za trebuhe pa egiptovske lonce, ne za egiptovske, ker tisti so bili ne vem kakšni, pač druge vrste - in so imeli polne trebuhe, relativno polne trebuhe. Ni bilo upora, ampak narodnostna meja se je v srednjem veku premikala, se je premikala od Bavarske dol. Tudi na zahodni strani se je na žalost preveč premikala, kar mogoče premalo registriramo.</p>
               <p>Se pravi, kaj je ta Evropa? Jaz tu trdim, da sem proti Evropi. Ta Evropa ni Evropa narodov, ne zavajati! To so tudi nekateri govorili, da je to Evropa narodov. Ni Evropa narodov! To je Evropa držav. Kakšnih držav? Vsako posebej lahko pogledamo. No, poglejmo, recimo, špansko državo. Španska država ima znotraj Katalonce in Baske - ali jim priznava pravico do samoodločbe? Ali so jim kdaj ponudili, kaj Baski mečete bombe?! Baski, naredite vaš referendum! Se pripravite eno leto, dobra propaganda, za in proti, in referendum Baskov. Ampak mene zanima ta Španija, ki Baskom ne daje njihovih narodnih pravic, pa Kataloncem menda tudi, če ni še kakšen drug narod notri, ko jaz ne vem zanj. Ali pa, če pogledamo Francijo, pridemo do Bretancev. Najmanj Bretanci so svoj lastni narod še vedno, čeprav so večinoma verjetno pofrancozeni in govorijo francosko. Sicer sem enega že srečal v mojem življenju in mislim, da mi je povedal, da imajo še vedno svoj jezik. No, povejte mi! Mene Francija zanima taka, kot je. Tudi Nemčija ni. Vam povem, Nemec iz Brandenburga je meni povedal, da so v Mecklenburgu nekoč govorili galsko, tako ne v "Aricu celtic", je rekel, ker sva govorila angleško. To se pravi keltsko je govoril oziroma to je lahko venetsko, ali ne, pomorjanska kultura. Ali poznate te zadeve? Da ne grem na Anglijo. Zdaj povejte meni to zahodno Evropo: kako pomagati identiteti malega naroda? In kakšen zgled vam je? Če mi en primer, ali pa dva, tri primere dokažete, da je zaradi zahodne Evrope in zaradi ekonomskega združenja, ali je zaradi političnega. Ne, seveda, tukaj ni treba z bičem. Velik narod vedno po principih masifikacije prevladuje nad malim narodom. Vedno, saj meja ne gre od malega proti velikemu; v nekaterih izrednih primerih ja. So tudi taki izredni primeri. Ampak od nas proti zahodu takih primerov ni.</p>
               <p>In s tem v zvezi in v tem smislu govorite o novi Evropi. Katera je tista "nova Evropa"? Jaz sem prepričan, da je Evropa taka kot je. Ima notranja nasprotja. Ne vem, čez koliko časa bo razpadla zaradi tega, ali pa se bo spremenila. Saj variante so različne. Prepričan sem, da Evropa, taka kot je, trideset let ne bo zdržala. Zdržala bo mogoče 20 let in se bo razsula. Mi lahko počakamo, da se ta Evropa razsuje in iz te Evrope nastane Evropa narodov. Tako pa sem za Evropo. Jaz sem samo za ene vrste Evropo, to je za Evropo narodov, nacionalnih držav, ker verjamem v nacionalno državo. Recimo, če bi Baski imeli svojo nacionalno državo, potem verjamem, da je tista država v smislu interesov baskovskega naroda. Ampak zdaj se vsak dan meja med Španci in Baski premika v škodo Baskov.</p>
               <p>Dobro. Jaz sem vam povedal, vi pa delajte, kar hočete. Vsaj to naredite in ne govorite, da smo vsi za to; vsi, razen Poljška.</p>
            </sp>
            <sp xml:id="SDZ1-Izredna-43-1996-04-02.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima repliko. Izvolite.</p>
            </sp>
            <sp xml:id="SDZ1-Izredna-43-1996-04-02.sp60">
               <speaker>ZMAGO JELINČIČ:</speaker>
               <p>Hvala. Imam repliko na gospoda Battellija, ki je pravzaprav tako hvalil evropskost, v glavnem Italije. Samo nekaj bi citiral, kar je objavila danes Republika na prvi strani. "Na območju med Gorico in Vidmom so se začeli manevri pripadnikov posebnih ostrostrelskih enot italijanske vojske, cilj pa naj bi bilo uničenje komandnega kadra sovražnikove vojske in poveljnikov lokalnih partizanskih enot. Namišljena država Greilandija namreč naj bi izvedla invazijo na sosednjo Italijo, kjer bi jo po scenariju enote italijanske vojske ustavili pri reki Tilment, to je Tagliamento za tiste, ki ne znajo slovensko. Na to območje bi kasneje prišle enote Združenih narodov, vendar bi Italijanom veliko preglavic povzročali lokalni partizani. Ostrostrelske manevre so pripravili tudi zaradi poslabšanja odnosov med Italijo in Slovenijo. O tem pa pri sosedih omenjajo tudi trditev, da želijo slovenski nacionalisti premakniti mejo med državami do reke Tilment" in tako naprej. Skratka, peta italijanska armada organizira manevre na slovenski meji kot pritisk tudi na tole tukaj notri. In kaže, da je ta pritisk dovolj  močan, da bo vsaj pri dveh vladajočih strankah tudi pripomogel k temu, da bodo glasovali za italijanske koristi in seveda proti slovenskim.</p>
            </sp>
            <sp xml:id="SDZ1-Izredna-43-1996-04-02.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Bavčar, za njim bo na vrsti gospod Ivan Oman.</p>
            </sp>
            <sp xml:id="SDZ1-Izredna-43-1996-04-02.sp62">
               <speaker>IGOR BAVČAR:</speaker>
               <p>Sovražno armado smo imeli že tukaj v Ljubljani, pa okoli Ljubljane, pa smo tudi z njo opravili, tako da se je čez našo mejo prav niče ne bojim. Kar pa zadeva diskusijo, ki danes teče, bi rad rekel, da se mi zdi, da je neko prelomnico v tej diskusiji povzročil gospod Bučar, ki je prvi, po mojem mnenju, jasno povedal, da gre tukaj za simbolna vprašanja. Ob začetni, po mojem mnenju, pretirani retoriki o lomljenju hrbtenice, je vendarle na koncu bil on tisti, ki je zelo dobro relativiziral stališča tistih političnih zaveznikov v tem parlamentu in v tej diskusiji, ki največkrat omenjajo nacionalni ponos, samospoštovanje, habitat in sveto slovensko zemljo. Mislim, da je to zelo dobro naredil, ker je pokazal, da obstajajo zoper to pretirano skrb, ki pa seveda ni odveč, vendarle določene varovalke, ki jih moramo imeti in jih imamo. On je navedel ustavo in je v bistvu potem pokazal, da ima vse to govoričenje ali pa vse te besede o velikih nevarnostih vendarle zasilno zavoro, ki je v spremembi ustave in tako naprej.</p>
               <p>Jaz mislim, da gre danes v veliki meri prav za to. Mislim, da gre za to, da se zavemo, da tudi ob današnji odločitvi, ki jo podpiram v 3. točki, dovolj vzvodov za to, da se obranimo pred nevarnostmi, ki jih mnogi slikajo in ki jih mnogi vidijo; tudi sam jih vidim. Ena največjih stvari, ki jo moramo imeti, ki danes ni bila omenjena, ali pa zelo redko, je samozaupanje. Namreč, tudi gospod Pahor je govoril o zelo velikih besedah. Tudi sam je dal nekaj varovalk, ko je govoril o, mislim, da samospoštovanju, nacionalnem ponosu in tako naprej, ni pa govoril o samozaupanju. In malo ljudi danes govori o samozaupanju in se pri tem, recimo, ne ozira na nekatere dogodke, od teh je bila danes omenjena samo Brionska deklaracija, pri katerih nismo imeli veliko več kot to. Jaz se bom spomnil tukaj samo treh, štirih dogodkov, pri katerih je v začetku pri prvih dveh sodelovala kompletna politična, današnja opozicija, ki nasprotuje sprejemanju 3. točke, gospod Pučnik, gospod Zagožen, gospod Bučar, gospod Peršak. Mnogi drugi, ki jih tukaj nisem omenil, se bodo spominjali, pet let bo tega, 28. aprila 1991, pet let bo tega, ko smo na Brdu sprejemali odločitve v vodstvu DEMOSA o začetku procesa osamosvajanja. Ključni ugovor znotraj DEMOSA, kaj šele v takratni opoziciji, Združeni listi in takratni Liberalni demokraciji, je bil, da nimamo vseh analiz, kaj to pomeni. Kranjec in Mencinger sta govorila, ni analiz, 40% trgov nam bo šlo, kje so garancije, da bomo te stvari lahko nadomestili? Ni bilo teh garancij takrat. Odkrito povedano, v dveh mesecih, ko sem jaz vodil te pogovore v  Vladi, smo prišli samo do nekaterih odgovorov, pa vendar smo vedeli, da moramo 25.6.1991 sprejeti enostranske odločitve.</p>
               <p>Drugi podoben, ali pa še pred tem, je bil zelo podoben čas, sprejemanje zakona o plebiscitu oziroma odločitve za plebiscit. Ključni ugovor, ki je bil takrat v vodstvu Demosa, je bil in ki je zadeval celo vrsto vprašanj, ampak eden ključnih je bil ravno ta, kakšen odstotek v zakonu je potrebno opredeliti zato, da bomo ugotovili, da je sprejeta odločitev na referendumu legalna in legitimna. Takrat mi je tukaj, v sobi 105, v vladni sobi, predsednik takratnega Demosovega poslanskega kluba očital, da sem narodni izdajalec, ker nočem pristati na odstotek, ki bo 100% zagarantiran. Odstotek, ki bo manjši od 50% volilnih udeležencev, češ da bomo v primeru, da ne bomo dosegli tega rezultata, zapravili zgodovinsko nacionalno priložnost.</p>
               <p>Kaj sem videl v tistih odločitvah? Predvsem pomanjkanje samozaupanja. Zaupanje v ljudi, da se bodo odločili, če tako hočejo, za samostojno državo. Podobno je bilo z Brionsko deklaracijo. Pet vodilnih mož slovenske politike je prišlo nazaj in zahtevalo to, kar danes pravi Kocijančič, da je nemogoče, da nam nekdo diktira, kaj naj piše v naših zakonih, da zamrznemo meje, carine, režim na mejah, zastave, kontrolo mednarodnega zračnega prometa in podobno. To smo storili. Tudi sam sem se na začetku temu upiral. Preprosto se mi je zdelo, da zgubljamo vse, kar smo v tistih desetih dneh in mesecih prej skrbno gradili in tako naprej. Vendar je na koncu prevladala tista doza samozaupanja, ki nam je dala vendarle dovolj moči, da smo se zavedali, da bomo v prihodnjih dneh, mesecih, letih, vendarle znali braniti to, kar smo dosegli. Na nek način nastopajo v obdobju posameznega naroda, politikov, državnikov, poslancev, če hočete, trenutki, ko se je treba odločiti, ko je treba sprejeti določeno odločitev, ne da bi za to pričakovali, da bodo vstopnice takoj podeljene, kot pravi gospod Potrč. Zato, da si te vstopnice morda sami stiskamo, ne zato, da jih kupimo.</p>
               <p>Mislim, da nastopi konec "špage", da tako rečem v dialektu. Ko je ob vseh znanstvenikih, ki ti lahko pomagajo pri odločitvi, ob vseh papirjih mnogih analizah, ki smo jih delali, potrebno sprejeti na določeno odločitev, da ali ne. Ne da bi si sedaj delal utvare, da bomo s to odločitvijo stopili tak korak naprej. Mnogi od vas, tudi zunanji minister je jasno rekel, ni res, da bo ta odločitev, če sprejmemo 3. točko, jutri pomenila zeleno luč. Mislim pa, da je potrebno zato, da tega procesa, tega trenutka, te odločitve ne zamudimo, to odločitev sprejeti. Mnoge varovalke, mnoge vzvode za to, da preprečimo tiste najhujše scenarije, ki jih nekateri slikate, imamo sami v svojih rokah. Zato sodim, da je potrebno to odločitev sprejeti. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko so zaprosili dr. Franc Zagožen, dr. France Bučar, Zmago Jelinčič in Ljerka Bizilj. Besedo dajem gospodu dr. Francu Zagožnu.</p>
            </sp>
            <sp xml:id="SDZ1-Izredna-43-1996-04-02.sp64">
               <speaker>DR. FRANC ZAGOŽEN:</speaker>
               <p>Spoštovani zbor! Najprej moram popraviti gospoda Bavčarja. Mislim, da se slabo spominjam, ampak jaz mu narodnega izdajstva nisem nikoli očital. Spomnil bom pa na nekaj. Takrat smo se dober teden pogajali, tudi gospod Bavčar za to, da smo dosegli nek konsenz, ki so ga potem tudi podpisali predsedniki vseh strank v takratni skupščini, ne samo Demosovi in da smo vedeli, da bomo kot narod in kot njegovo politično predstavništvo nastopali enotno, ko smo sprejemali take enostranske odločitve, proti volji vsega sveta. Zdaj žal Vlada in vladajoča koalicija na podoben način dela ni pripravljena. Mislim, da je gospod Bavčar zelo slabo izbral to primerjavo. Takrat je bilo veliko samozaupanja, če smo si upali storiti, ampak enotni in vedeli smo, kaj hočemo proti volji vseh velesil in seveda, tudi jugoslovanske  armade in tako naprej in tako dalje. Jaz bi ravno zdaj rad tudi, da bi bilo nekaj več zaupanja v sebe in da ne bi pristajali, ampak zdaj LDS in SKD pristajata pa na diktat ene same Vlade. Takrat smo šli proti vsem, in smo si upali. Zdaj pa naj bi to samozaupanje pokazali v tem, da se ne bojimo niti dikatata ene same Vlade in njene diplomacije.</p>
               <p>Gre za to, da Italija hoče doseči na simbolni ravni zdaj recimo, ker ne gre samo za simbolno raven. Na simbolni, seveda. To, kar je rekel dr. Bučar, nas hoče zlomiti. Potem ji ne bo težko doseči ničesar drugega več. Zato, če gospod Bavčar poziva na več samozaupanja, bi jaz rekel, da ga to pot manjka ravno v teh dveh strankah. Sicer bi veliko bolj samozavestno vodili to zunanjo politiko, kot jo pa zdaj. Mislim, da gre za to.</p>
               <p>Glede vsega drugega, da imamo na razpolago seveda inštrumente, da lahko preprečimo, da politika sosednje države svoje cilje dosega tudi, če na njihov diktat pristanemo. Očitno nič takega nimamo in ne bomo imeli, če bomo klečali enkrat, potem dvomim, da bomo lahko preprečili, da bodo pritisk stopnjevali. Torej, doslej so ga vseskozi. Pravzaprav od takrat, ko so sprejeli sukcesijo mednarodnih pogodb med nekdanjo Jugoslavijo in republiko Italijo in priznali, da veljajo v tistem delu, ko se nanaša na Slovenijo tudi vnaprej. Že takrat so pravzaprav pripravljali teren, da nam v nekem trenutku zlomijo hrbtenico, kot pravi profesor Bučar. In, če bosta s tako velikim samozaupanjem obe vladajoči stranki pokleknili, potem bodo svoj namen dosegli. Hvala.</p>
            </sp>
            <sp xml:id="SDZ1-Izredna-43-1996-04-02.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. France Bučar. Izvolite.</p>
            </sp>
            <sp xml:id="SDZ1-Izredna-43-1996-04-02.sp66">
               <speaker>DR. FRANCE BUČAR:</speaker>
               <p>Hvala za besedo. Samo iz tega razloga se poslužujem replike, ker je bilo nekako aludirano, da zahtevamo analize in bolj poglobljeno znanje in vednost o tem, za kar se odločamo. Jaz se strinjam, da se vsaka odločitev sprejema v določeni negotovosti, saj to je bistvo odločanja, da ne bi zdaj imeli kakšnega predavanje o teoriji odločanja. In je popolnoma jasno, da samo v nekem primeru, kadar gre za tako imenovano kompletacijsko strategijo, ki je vnaprej jasna, lahko samo izračunamo, kakšen bo rezultat, ampak to niti ni odločanje. Jaz se strinjam, da vedno v določeni meri tvegamo, ampak tveganje mora biti, prvič, razumno na eni strani, na drugi strani, včasih so odločitve pogojene s tako zunanjo situacijo, da je izbor praktično izključen. In ravno takrat, ko smo se osamosvajali, je bil v veliki meri izbor izključen, ali - ali. Zato nekako ugovarjam proti temu, da se ustvarja sedaj tako vzdušje, kot da se bo jutri nekaj strahotnega zgodilo, če se zdajle ne odločimo. Saj ni res! Imamo čas za premislek in lahko poglobljeno o določenih stvareh odločamo, z veliko večjo mero vednosti in informacij.</p>
               <p>In, če si lahko, gospod predsedujoči, dovolim še to priložnost, da bi še gospodu Battelliju odgovoril...</p>
            </sp>
            <sp xml:id="SDZ1-Izredna-43-1996-04-02.sp67">
               <speaker>PODPREDSEDNIK DR. LEV KREFT:</speaker>
               <p>Izvolite!</p>
            </sp>
            <sp xml:id="SDZ1-Izredna-43-1996-04-02.sp68">
               <speaker>DR. FRANCE BUČAR:</speaker>
               <p>Jaz popolnoma cenim njegova stališča in tudi jaz delim njegovo mnenje, da imamo dosti teh bojazni, teh stresov in tako dalje, in da moramo začeti normalno živeti, se popolnoma strinjam. Vendarle hočem povedati, ravno zato, da se teh stresov znebimo, se moramo včasih tudi postaviti proti tistemu, kar nam strese povzroča. Absolutno ne obtožujem zdaj Italijanov kot nacije, češ, da nas hoče zlomiti. To je popolnoma jasno, nemogoče, da mi ne bi kdo podtikal kakšne take misli, ampak vendarle. Poglejte, ne si delati iluzij, da je sedaj z novo Evropo, Evropsko unijo in tako naprej, napočila neka zlata doba, ko bo vse drugače in tako naprej. Normalne ekonomske in zlasti družbene zakonitosti delujejo tako kot so poprej in kot bodo vedno delovale. In je to popolnoma jasno in zdajle si delati utvare, da smo z nacionalizmi dokončno prekinili, je ravno tako ena utvar. In kaj je nacionalizem v naši neposredni soseščini povzročil, vsi vemo, kajne. Zdaj pa mislimo, da je nacionalizem samo tukaj doma, to je zopet iluzija. In da so nacionalizmi doma tudi v zahodni Evropi, pa tudi v Italiji, pa tudi pri nas - to so dejstva. Samo, s temi dejstvi je treba računati in se ustrezno obnašati. Samo to je moje mnenje. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič, izvolite.</p>
            </sp>
            <sp xml:id="SDZ1-Izredna-43-1996-04-02.sp70">
               <speaker>ZMAGO JELINČIČ:</speaker>
               <p>Hvala. Gospod Bavčar je krasno govoril. Lepo, premišljeno, trezno. Samo v izhodišču je naredil napako. Namreč, zamenjal je dejstva. Takrat, ko se je vse skupaj dogajalo in o čemer je govoril, smo šli stran od neke federacije, stran od SFRJ. Danes nas hočejo prav ti ljudje nekam potisniti. S tem, da nič ne vemo, kaj bo tam notri, kamor bomo prišli. In jaz se strinjam, da pri marsikom manjka samozaupanje. Predvsem manjka samozaupanje pri tistih, ki na vrat na nos hočejo iti v neko združbo in so pripravljeni plačati kakršnokoli ceno, samo da bi prišli notri. V bistvu pa sploh ne vedo, kaj jih tam čaka. Tem ljudem manjka samozaupanje, da bi lahko živeli sami in da bi se premišljeno dogovarjali o bodočih odločitvah. Tako kot je rekel profesor Bučar - nikamor se nam ne mudi. In tudi tisti, ki so takrat, kot je gospod Bavčar rekel, imeli ogromno samozaupanja, da so naredili prvi korak in so šli iz Jugoslavije - vsaka jim čast. Vendar tudi tisto samozaupanje je zelo kmalu pošlo, kar je evidentno, recimo, na meji ob Istri, ob Savudriji.</p>
            </sp>
            <sp xml:id="SDZ1-Izredna-43-1996-04-02.sp71">
               <speaker>PODPREDSEDNIK DR. LEV KREFT:</speaker>
               <p>Gospa Ljerka Bizilj.</p>
            </sp>
            <sp xml:id="SDZ1-Izredna-43-1996-04-02.sp72">
               <speaker>LJERKA BIZILJ:</speaker>
               <p>Hvala lepa. Jaz bi v svoji repliki na nekatere razprave ponovila razmišljanje, ki sem ga imela v petek na Odboru za mednarodne odnose. Mogoče bi, gospod Bavčar, zdaj le ni tako hudo, kot je bilo leta 1990, nismo pred tako usodnimi odločitvami, čeprav so pomembne. In mislim, da bo res treba sprejeti neko odločitev - da ali ne. In tako imenovani španski predlog bo danes seveda v tem parlamentu sprejet, če sta se obe vladajoči stranki in tudi Vlada tako odločili, saj predstavljajo večino, oblast, če ne bo sprejet, potem Vlada najbrž nima večine v parlamentu. Toda, in če ne rečem nič o tem, kar sem že tukaj govorila, da ste pač nekateri Italiji dovolili, da ponovno odpre vprašanja, ki so bila že dolgo dogovorjena in da se nam lahko to ponovi še s katere druge strani in da se zaradi tega "da" lahko v vzhodni Evropi podre domina. In, četudi ne presojam španskega predloga, vseeno sprašujem, ali ne bi bilo bolj modro, minister Thaler se verjetno strinja s tem, da ta parlament tega sploh ne bi obravnaval, takšne konkretnosti. Bolj modro bi mogoče bilo, da bi sama Vlada odgovarjala z da ali ne. Kajti, vemo, da je v Italiji predvolilni čas, in karkoli ponudimo, na karkoli pristanemo, morda za njih ne bo dovolj. Kaj bomo pa potem rekli, kako se bomo počutili, ko tudi ta naš "da" ne bo več dovolj. In, Vlada pravi, da gre za tehniko. Če bi bila slovenska politika dovolj modra, potem takšne odločitve v parlament sploh ne bi dajala. Ampak žal je predvolilni čas in tudi zreli, kaže, nismo dovolj, da bi se lahko zelo zelo odgovorno zmenili, kako ravnati. Gospod Mozetič, hvala. Ne bi rada tudi vam replicirala na zdajšnje namige, ker mi verjetno predsedujoči ne bo dovolil.</p>
            </sp>
            <sp xml:id="SDZ1-Izredna-43-1996-04-02.sp73">
               <speaker>PODPREDSEDNIK DR. LEV KREFT:</speaker>
               <p>Prosim, da ne motite govornice in prosim, da nadaljujete, gospa Biziljeva.</p>
            </sp>
            <sp xml:id="SDZ1-Izredna-43-1996-04-02.sp74">
               <speaker>LJERKA BIZILJ:</speaker>
               <p>Mislim, da bo slovenski državi storjena zelo velika škoda, če bo slovenski "da" španski pobudi sprejet zadržano, ker jo bo sprejel najvišji organ te države, parlament. In potem ni nikogar več nad njim, ki bi lahko kakorkoli ponosno dvigal glavo naprej. Zato se mi zdi, da bi bilo mnogo bolje  sprejeti, ali sklep, mislim, da sta ga vložila poslanca Pahor in Bučar v zvezi s spreminjanjem ustave, tudi sklep, da dajemo vsa pooblastila Vladi, da ukrepa, tako kot se ji zdi primerno, še vedno bolj modro kot da tukaj nekaj sprejmemo, kar ne bo naletelo zunaj na odmev, ki si ga želimo. Vem pa, da je ta razprava najbrž v tej fazi zaman. Tako kot je v tej fazi pogajanj z Brusljem morda prenagljeno tako odgovorno odločitev sprejemati v tem parlamentu. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kocijančič ima besedo.</p>
            </sp>
            <sp xml:id="SDZ1-Izredna-43-1996-04-02.sp76">
               <speaker>MAG. JANEZ KOCIJANČIČ:</speaker>
               <p>Kolega poslanec Bavčar je imel zelo zanimiv nastop o samozavesti, o samozaupanju, mislim tako politično kot literarno. Jaz se ne bi ukvarjal z nekaterimi netočnostmi, ki so mu ušle, ampak rekel bi, da je treba imeti tudi veliko stopnjo samozavesti za zgodovinske paralele. Namreč, če se poskuša ponuditi sogovornikom ali pa poslušalcem idejo, da je neka zgodovinska odločitev dovolj dober smerokaz za neko naslednjo odločitev. To me spominja na tisto zelo eksploatirano govorniško figuro, kjer se citira francoski revolucionar Danton, ki je rekel, da plat zvona ni znak za preplah ampak za napad na sovražnike. Ni vsaka priložnost primerna za napad na sovražnike in ni vsaka zgodovinska paralela primerna za ilustracijo za to, kaj je treba danes storiti. Treba je najti dovolj argumentov, dovolj sile, dovolj intelektualne in politične moči, da se preanalizira neka dana situacija in se vidi, ali so nauki in sporočila iz preteklih situacij primerni za aplikacijo danes. Po mojem tisti, ki jih je on uporabil, niso najprimernejši. Gre pa za to, torej mi smo govorili stvari, ki so morda po neki splošni usmeritvi take, da bi se dalo vse strpati v en koš, kar je sploh tendenca politikov. Možno je pa seveda korektneje pogledati in videti, da so določene razlike.</p>
               <p>Moja trditev je bila, da se mi zdi primerno, da ob intenci, da pridemo v Evropsko unijo, spoznamo, da bomo morali liberalizirati trg nepremičnin in sem bil za tiste formulacije, ki to omogočajo. Imel sem pa velike pomisleke, rekel sem, da se to ne da oziroma, da mislim, da je neprimerno, da bi sprejemali formulacije, ki bodo odražale, kaj bo pisalo v zakonih, ki jih bo sprejemal ta parlament. Tu nastopa razlika med situacijami, ki jih je omenjal gospod Bavčar in današnjo situacijo. Takrat smo tudi ravnali v nasprotju z ustavnim redom, zato, ker smo se sklicevali na principe, na načela naravnega prava in smo trdili, da je princip samoodločbe narodov močnejši kot princip naravnega prava, močnejši od principov in načel, ki so izvirali iz ustave in smo šli preko tega in mislim, da smo tiste odločitve v soglasju in dobro sprejeli.</p>
               <p>Sedaj imamo opravka s svojo ustavo, ki smo jo sprejeli, vsaj upam, večinoma v dobri veri, da odražamo tudi načela naravnega prava. Vem, da sicer nekateri niso zadovoljni z izvedbenimi mehanizmi te ustave, ampak to je druga zgodba in ne sodi v to repliko. Vprašanje pa je, ali je na nivoju suverenosti slovenskega naroda ali pa dostojanstva tega parlamenta, da preko teh principov gre in da krši ustavni princip in da napiše v izraz politične volje, ki mu ne nasprotujem, neko konkretno formulacijo, ki pomeni dikcijo nekega člena, nekega zakona. Po mojem mnenju to ni in po mojem mnenju je to razvrednotenje parlamenta. Zlasti, ker se ob tem sklicujemo na evropske vzglede. Govorimo o harmonizaciji naše zakonodaje z evropsko, tudi tisti, ki jih nikdar ni v konceptih, govorimo o usklajevanju naše zakonodaje z evropsko zakonodajo. Tisto načelo ali pa tista pravna rešitev o treh letih legalnega bivanja v Sloveniji v določenem razdobju, ni v nobeni evropski zakonodaji. Od treh principov omejevanj je najbližje avstrijskemu. Vendar, ta avstrijski princip je drugačen. Pomeni pet let legalnega bivanja, vendar živo razmerje, ki mora biti neposredno pred tem, ko se uveljavlja pravica do nakupa nepremičnine. Pri nas pa to prenašamo v neko časovno razdobje. Če bi ustrezno časovno razdobje prenašali v Avstriji, bi lahko tisti, ki se jim poskušajo izogniti, to se pravi Nemci, kupili vse avstrijsko premoženje, ker so bili v določenem obdobju vsi v tretjem rajhu.</p>
               <p>Zaradi tega dovolite, da se vrnem na bistvo problema. Menim, da je nedostojno z vidika parlamenta, da se tako načelo sprejme. To naj sprejme Vlada, če si upa. Ni pa možno prisiliti parlament, da ob nespretnosti pogajalcev sprejema take bi rekel, precizne obveze in mislim, da cilj v tem primeru ne opravičuje in ne posvečuje sredstva.</p>
               <p>S tem želim povedati še nekaj drugega, da je zelo napačno, če Vlada v svoji nemoči poskuša gnilo jajce ali pa odgovornost prevaliti na parlament. To v bistvu ne ustreza ustavnim odnosom in tu samozavest ne pomaga oziroma, če hočete, to, kar je naš položaj, je posledica pomanjkanja samozavesti tistega, ki bi se moral dobro pogajati.</p>
            </sp>
            <sp xml:id="SDZ1-Izredna-43-1996-04-02.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Verzolak.</p>
            </sp>
            <sp xml:id="SDZ1-Izredna-43-1996-04-02.sp78">
               <speaker>IVAN VERZOLAK:</speaker>
               <p>Hvala lepa za besedo. Spoštovani zbor, spoštovani predsedujoči! Na koncu bi tudi sam rekel nekaj besed. Poslušal sem vse te dneve razprave pametnih mož in poslank, tako da bom skušal potegniti svoje kratko mišljenje iz tega.</p>
               <p>Prvič mislim, da je Evropa kruta in mačehovska in da majhne države z majhno ekonomijo ne bodo nikoli povsem enakopravne članice Evropske zveze in bomo v tem primeru le pastorki. Zato mislim, da se nam ne mudi v Evropsko zvezo in da ne sprejemamo teh pogojev Italije za vsako ceno. Prej ko slej bo prevzelo v Evropski zvezi vodilno vlogo le 3 do 5 držav in Nemčija bo vodilna v tem in mislim, da je za ustanovitev Evropske zveze eden od razlogov tudi ta, da je Nemčijo pod kontrolo. Naša vloga v tem je, da menim, da bi bilo pametno, da malo počakamo, da smo previdni in da vidimo, kako se bodo stvari razpletle. Star kitajski pregovor pravi: "Če sovražnika ne moreš premagati, se mu pridruži." Samo, v tem primeru ne mislim na Italijo. Mislim, da se Slovenija poveže z jedrom v tej Evropski uniji, ki bo vsekakor zaživelo oziroma se že kaže, da bo imelo vodilno vlogo. Tu mislim predvsem na germanske države, ki bodo imele vodilno vlogo. Seveda ne mislim s tem, da bi s tem izgubili svojo neodvisnost, ampak samo v toliko, da bi oni nas podprli v naših prizadevanjih.</p>
               <p>Rekel bi samo še glede na to - k 2. točki bi še nekaj stvari povedal. Se pravi, v prvi alinei: "Cilj Republike Slovenije je članstvo v Evropski uniji do leta 2001". Mislim, da je postavljanje datuma nesmiselno. To je lahko prej, verjetno bo pa krepko pozneje in da je to bolj farsa in že predvolilna zadeva.</p>
               <p>Pod drugo alineo k 2. točki je besedilo gospoda poslanca Roberta Battelli. On zelo dobro zastopa interese Italijanov in je zelo dobro napisal, ampak mislim, da to za nas ni sprejemljivo, prav tako tudi ne pod točko 3. Dejstvo je, kot je bilo že tukaj rečeno, da je cilj Italije strateški - dolgoročno, ne samo kratkoročno in da ona želi biti regionalna velesila na tem jugovzhodu. To je dejstvo. Zgodovina se ponavlja in vse težnje tako kažejo. Poglejte, njihova diplomacija ima že povezave z Beogradom. Beograd jim je celo že ponujal Dalmacijo in Istro in tako naprej, in to so res bile kravje kupčije. Tako da verjetno v končni fazi res nimamo druge možnosti, da pristanemo na članstvo v tej Evropski zvezi, vendar ne za vsako ceno, in da pri tem moramo biti previdni in predvsem obdržati pri tem svojo samobitnost in svoj ponos. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žaro Pregelj, izvolite.</p>
            </sp>
            <sp xml:id="SDZ1-Izredna-43-1996-04-02.sp80">
               <speaker>ŽARKO PREGELJ:</speaker>
               <p>Spoštovani! Želel sem zgolj replicirati gospodu Bavčarju. Menim, da je neprimerno uporabil primerjavo, predvsem zato, ker takrat je šlo za obdobje miru in vojne; in je šlo za obdobje premirja. In dejansko Brionska deklaracija oziroma tudi način, kot je bila posredovana, je bil sicer podoben, v resnici je šlo za vzpostavitev nekega premirja oziroma oceno o človeških žrtvah. V tem trenutku nam to ni potrebno. Ne gre za tako obdobje in situacija, v kateri se nahajamo, ki je pa zunanjepolitično težka, za to situacijo je odgovorna predvsem Vlada. Pravočasno je bila opozorjena. V zadnjih dveh letih smo imeli nekaj, bom lahko rekel v navednicah "seans" v tej dvorani, in smo sprejeli nekaj zelo jasnih sklepov, tudi take, da se nihče nima pravice pogajati o nepremičninah, da nihče nima pravice ponujati slovenske zemlje tujcem. Pa so se pogajalci tako pogajali, žal! In sedaj, ko je prišlo do nekega kompromisnega predloga, smo postavljeni pred zid. To je stara, znana taktika, kako se nekoga postavi na rob. In Vlada nima nobene moralne pravice zdaj tukaj nam zagotavljati, da ni druge izbire. V tem trenutku je še druga izbira, da Državni zbor reče ne in zahteva drugačen pristop. To je zdaj še možno.</p>
            </sp>
            <sp xml:id="SDZ1-Izredna-43-1996-04-02.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman.</p>
            </sp>
            <sp xml:id="SDZ1-Izredna-43-1996-04-02.sp82">
               <speaker>IVAN OMAN:</speaker>
               <p>Hvala lepa, gospod podpredsednik. Spoštovane poslanke in poslanci! "Evropa zdaj!" - to je bilo geslo pred šestimi, sedmimi leti, ki ga je ponudila takrat stranka, ki se ji je takrat reklo ZKS, če se prav spominjam, zdaj ima nekoliko drugačno ime. In okrog tega vprašanja "Evropa zdaj!" se vrtimo kot mačka okrog vrele kaše zdajle že cel teden, ne da bi bili sploh govorili o tem, kaj ta "Evropa zdaj" sploh pomeni. Nihče nam ni rekel, "Evropa zdaj" vam prinaša to in to, za to pa damo to in to, toliko in toliko naše suverenosti. In pridruženo članstvo tudi pomeni to in to, za to pa damo to in to. Navsezadnje smo se zreducirali na tako imenovani španski papir, ki naj bi bil nek kompromis, je pa dejansko tisto, kar se od nas verjetno zahteva.</p>
               <p>Najbrž nam ne ostane drugega kot Evropa, to sem rekel že pred enim tednom, čeprav, to sem tudi rekel pred enim tednom, da tega nisem vesel. Ampak, kot sem rekel, nam ne preostaja drugega kot priti v to Evropsko zvezo na tak ali drugačen način, in priti v pridruženo članstvo kot v predsobo Evropske zveze. Vendar pred glasovanjem o tej točki prosim gospoda ministra za zunanje zadeve, da mi zagotovi, da potem, ko sprejmemo pogoje tako imenovanega španskega papirja, ki za moje pojme ni noben kompromis pač pa prav tisto, kar moramo dati, torej spremeniti ustavno določbo in lastninsko zakonodajo, da potem, ko to sprejmemo, da je podano jamstvo, da odpade veto na podpis pridružitvenega sporazuma tiste države, ki za sedaj operira s tem vetom. Če mi zagotovi, da je to to, potem seveda lahko glasujem za takšen predlog.</p>
            </sp>
            <sp xml:id="SDZ1-Izredna-43-1996-04-02.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Gospod Zagožen, izvolite. Želite še razpravljati? Proceduralen predlog ima gospod doktor Franc Zagožen.</p>
            </sp>
            <sp xml:id="SDZ1-Izredna-43-1996-04-02.sp84">
               <speaker>DR. FRANC ZAGOŽEN:</speaker>
               <p>Hvala lepa. Spoštovani zbor, naša poslanska skupina želi eno uro odmora. Hvala.</p>
            </sp>
            <sp xml:id="SDZ1-Izredna-43-1996-04-02.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sejo bomo nadaljevali ob 17. uri in 30 minut. Kot veste, bomo danes to točko in to glasovanje speljali do konca.</p>
            </sp>
            <stage type="time">(Seja je bila prekinjena ob 16.24 uri in se je nadaljevala ob 17.36 uri.)</stage>
            <sp xml:id="SDZ1-Izredna-43-1996-04-02.sp86">
               <speaker>PODPREDSEDNIK MIROSLAV MOZETIČ:</speaker>
               <p>Ugotavljam, da je navzočih 63 poslank in poslancev. Zbor je sklepčen, lahko nadaljuje delo. Točko smo prekinili pred glasovanjem o predlogih dodatnih spreminjevalnih in dopolnilnih stališč k 2. točki predloga stališč in sklepov Državnega zbora. Gospod Zagožen želi besedo.</p>
            </sp>
            <sp xml:id="SDZ1-Izredna-43-1996-04-02.sp87">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina SLS predlaga, da to sejo prekinemo, da se sestane Odbor za mednarodne odnose in poskuša najti nov kompromisni predlog, ki bo kompromis med nami in bo omogočil tudi naše soglasje v Državnem zboru. Ne glede na komentarje mislim, da je pametno poskusiti. Medtem smo dobili tudi nov predlog, ki ga Odbor še ni obravnaval, to je amandma, ki sta ga predložila gospod Borut Pahor in doktor France Bučar in bi bilo prav, da se odbor tudi o njem opredeli. Predvsem pa bi bila to res priložnost, da najdemo naš kompromis in naše soglasje. Hvala lepa.</p>
            </sp>
            <sp xml:id="SDZ1-Izredna-43-1996-04-02.sp88">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen, odbor se je opredelil do vseh na našo zahtevo, na naš sklep razen do točke, ki je pod točko 7. Ali zahtevate, predlagate, da se sestane Odbor za mednarodne odnose in se opredeli do amandmajev oziroma predloga pod točko 7?</p>
            </sp>
            <sp xml:id="SDZ1-Izredna-43-1996-04-02.sp89">
               <speaker>DR. FRANC ZAGOŽEN:</speaker>
               <p>Tako. Jaz sem dal proceduralni predlog.</p>
            </sp>
            <sp xml:id="SDZ1-Izredna-43-1996-04-02.sp90">
               <speaker>PODPREDSEDNIK MIROSLAV MOZETIČ:</speaker>
               <p>Prosim, jasen proceduralni predlog mi točno povejte.</p>
            </sp>
            <sp xml:id="SDZ1-Izredna-43-1996-04-02.sp91">
               <speaker>DR. FRANC ZAGOŽEN:</speaker>
               <p>Da se prekine seja in da se sestane Odbor za mednarodne odnose.</p>
            </sp>
            <sp xml:id="SDZ1-Izredna-43-1996-04-02.sp92">
               <speaker>PODPREDSEDNIK MIROSLAV MOZETIČ:</speaker>
               <p>Kaj naj bi delal? Samo še to povejte.</p>
            </sp>
            <sp xml:id="SDZ1-Izredna-43-1996-04-02.sp93">
               <speaker>DR. FRANC ZAGOŽEN:</speaker>
               <p>To sem povedal, da bi se opredelil do tistega predloga in poskušal najti kompromis med nami zato, da bi Državni zbor prišel do soglasja. Gre za pomembno odločitev o naših nacionalnih interesih v zunanji politiki.</p>
            </sp>
            <sp xml:id="SDZ1-Izredna-43-1996-04-02.sp94">
               <speaker>PODPREDSEDNIK MIROSLAV MOZETIČ:</speaker>
               <p>Torej, kar zadeva drugega dela je že, ampak dobro, predlog, da se seja prekine oziroma da se sestane Odbor za mednarodne odnose in se opredeli do predloga dopolnjevalnega stališča, ki je pod točko 7, dajem na glasovanje. Ugotovimo sklepčnost! (71 prisotnih.)</p>
               <p>Kdo je za? (35 poslancev.) Je kdo proti? (33 poslancev.)</p>
               <p>Sejo prekinjam in Odbor za mednarodne odnose se takoj sestane v velikem salonu. Sejo nadaljujemo 15 minut čez 18.00 uro.</p>
            </sp>
            <stage type="time">(Seja je bila prekinjena ob 17.41 uri in se je nadaljevala ob 18.46 uri.)</stage>
            <sp xml:id="SDZ1-Izredna-43-1996-04-02.sp95">
               <speaker>PODPREDSEDNIK MIROSLAV MOZETIČ:</speaker>
               <p>Kolegice in kolegi! Nadaljujemo delo. Prosim, da ugotovimo prisotnost. Ugotavljamo prisotnost! (68 prisotnih.) Ugotavljam, da smo sklepčni in lahko nadaljujemo delo. Prosim poročevalca Odbora za mednarodne odnose, da nam poroča o seji.</p>
            </sp>
            <sp xml:id="SDZ1-Izredna-43-1996-04-02.sp96">
               <speaker>BORUT PAHOR:</speaker>
               <p>Hvala lepa, gospod podpredsednik. Odbor je končal svoje delo. Opredelil se je do amandmaja, ki je bil naknadno vložen po petkovi seji. S 17 glasovi za in nobenim proti je bil večinsko sprejet. Prav tako odbor predlaga, če seveda ni v nasprotju s poslovnikom, da o njem glasujemo najprej med vsemi amandmaji, ki so predloženi. O tem bo seveda imel besedo predsedujoči. Hvala.</p>
            </sp>
            <sp xml:id="SDZ1-Izredna-43-1996-04-02.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prehajamo h glasovanju. Preden preidemo h glasovanju, preberem člen 192, četrti odstavek: "Če je k členom zakonskega oziroma določenega predloga predlaganih več amandmajev, poslanci najprej glasujejo o amandmajih, ki najbolj odstopajo od vsebine člena." Tako kot so po vrstnem redu v poročilu, tako bom tudi dajal predloge na glasovanje. Od 1. do 6. člena so izključujoči, 7. pa vsebinsko ni izključujoč in bi tudi o njem lahko, konec koncev, na koncu glasovali. Proceduralno, gospod Peršak? Izvolite.</p>
            </sp>
            <sp xml:id="SDZ1-Izredna-43-1996-04-02.sp98">
               <speaker>ANTON PERŠAK:</speaker>
               <p>Spoštovane poslanke in spoštovani poslanci! Rad bi v imenu poslanske skupine predlagal, da tudi glede na stališče odbora obstaja možnost, da ta zbor v bistvu s soglasjem odloči o tej temi, ki je trenutno predmet spora. Zato pravzaprav prosim predlagatelje amandmajev, ki so pred sedmim amandmajem, da odstopijo od svojih amandmajev oziroma jih umaknejo, ker je bilo drugače vse to prizadevanje zaman in v nasprotnem primeru mi pri tem glasovanju o teh amandmajih ne bi, ne želimo sodelovati. Hvala.</p>
            </sp>
            <sp xml:id="SDZ1-Izredna-43-1996-04-02.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je bilo nekaj novega - proceduralna prošnja. Gospod Pregelj, kaj želite? Proceduralno? Gospod Pregelj ima proceduralno.</p>
            </sp>
            <sp xml:id="SDZ1-Izredna-43-1996-04-02.sp100">
               <speaker>ŽARKO PREGELJ:</speaker>
               <p>Spoštovani! Moj amandma, ki sem ga vložil pod točko 4, je v nekem smislu že konzumiran v sedmem amandmaju, zato ga umikam. To je moje proceduralno sporočilo ter hkrati tudi sporočam, da je s tem tudi poslanska skupina Slovenske ljudske stranke seznanjena in da se strinja, da se glasuje samo o sedmem amandmaju. V primeru, da ostanejo še ostali amandmaji v postopku, pa ne bomo mogli sodelovati.</p>
            </sp>
            <sp xml:id="SDZ1-Izredna-43-1996-04-02.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, amandma, ki je pod točko 4, je umaknjen. Gospod Kocijančič ima proceduralno.</p>
            </sp>
            <sp xml:id="SDZ1-Izredna-43-1996-04-02.sp102">
               <speaker>MAG. JANEZ KOCIJANČIČ:</speaker>
               <p>Zahvaljujem se za besedo. Umikam amandma pod redno številko 5.</p>
            </sp>
            <sp xml:id="SDZ1-Izredna-43-1996-04-02.sp103">
               <speaker>PODPREDSEDNIK MIROSLAV MOZETIČ:</speaker>
               <p>Amandma pod točko 5 je umaknjen. Gospa Bizilj, proceduralno.</p>
            </sp>
            <sp xml:id="SDZ1-Izredna-43-1996-04-02.sp104">
               <speaker>LJERKA BIZILJ:</speaker>
               <p>Spoštovani! Hvala. Glede na to, da je vendarle dosežen minimalni konsenz v Državnem zboru, da gremo v spremembo lastninske zakonodaje, kar bi se mi zdelo v tej fazi pogajanj z Evropsko unijo dovoljšnje sporočilo iz parlamenta - Vlada bi si seveda lahko več privoščila - umikam dopolnilo pod točko 6. Hvala.</p>
            </sp>
            <sp xml:id="SDZ1-Izredna-43-1996-04-02.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Amandma pod točko 6 je umaknjen. Tako imamo amandma pod točko 1. Predlagatelj je poslanska skupina LDS, pod točko 2 je predlagatelj Roberto Battelli, pod točko 3 je predlagatelj poslanska skupina LDS in pod točko 7 predlagatelja Borut Pahor in France Bučar. Prehajamo h glasovanju. Gospod Potrč, proceduralno.</p>
            </sp>
            <sp xml:id="SDZ1-Izredna-43-1996-04-02.sp106">
               <speaker>MIRAN POTRČ:</speaker>
               <p>Hvala. Mislim, da je prav, da bi bili prepričani o tem, kaj se želimo odločiti ali kaj ne. Glede na pobudo, ki jo je dal kolega Peršak v imenu poslanske skupine Demokratov, računam s tem, da so nekatere poslanke in poslanci sprejeli pobudo, ostali najbrž vztrajajo pri svoji odločitvi. Vztrajati pri tem, da se glasuje o amandmaju posebej pod točko 2 in 3, pomeni za nas realizirati že javno sporočen dogovor, da se ta odločitev sprejme. Pri taki odločitvi poslanska skupina Združene liste ne bo sodelovala.</p>
            </sp>
            <sp xml:id="SDZ1-Izredna-43-1996-04-02.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Kopše.</p>
            </sp>
            <sp xml:id="SDZ1-Izredna-43-1996-04-02.sp108">
               <speaker>JOŽEF KOPŠE:</speaker>
               <p>Odločitev odbora je jasna. Več ali manj je dosežen, kot je rekla gospa Bizilj, nek dogovor, nek minimalni konsenz. Poslanska skupina Samostojnih poslancev je pripravljena glasovati samo o enem amandmaju, o vseh ostalih ne.</p>
            </sp>
            <sp xml:id="SDZ1-Izredna-43-1996-04-02.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Da ne bo pomote - ni bilo nikakršnega konsenza, pač pa je bilo glasovanje na odboru. Ali še kdo želi proceduralno, preden preidemo na glasovanje? Gospod Verzolak.</p>
            </sp>
            <sp xml:id="SDZ1-Izredna-43-1996-04-02.sp110">
               <speaker>IVAN VERZOLAK:</speaker>
               <p>Hvala. V naši poslanski skupini smo prav tako pripravljeni glasovati samo o eni točki, in sicer pod točko 7, pri ostalih ne bomo sodelovali.</p>
            </sp>
            <sp xml:id="SDZ1-Izredna-43-1996-04-02.sp111">
               <speaker>PODPREDSEDNIK MIROSLAV MOZETIČ:</speaker>
               <p>Ali poveste še, v kateri poslanski skupini? Nacionalna desnica - SND? Hvala. Še kdo? Prehajamo na glasovanje. Na glasovanje dajem amandma pod točko 1, to so amandmaji k 2. točki k predlogu stališč. Na glasovanje dajem amandma pod točko 1 v pregledu. Ugotovimo sklepčnost! (43 prisotnih.) Ugotovimo sklepčnost prosim! (44 prisotnih.) Še enkrat ugotavljamo sklepčnost! (43 prisotnih.)</p>
               <p>Naslednje in zadnje ugotavljanje sklepčnosti bo 19.15 uri.</p>
            </sp>
            <stage type="time">(Seja je bila prekinjena ob 18.55 uri in se je nadaljevala ob 19.18 uri.)</stage>
            <sp xml:id="SDZ1-Izredna-43-1996-04-02.sp112">
               <speaker>PODPREDSEDNIK MIROSLAV MOZETIČ:</speaker>
               <p>Zasedajte svoja mesta. 48 prisotnih. Ugotavljam, da smo sklepčni. Lahko nadaljujemo delo. Na glasovanje dajem dopolnjevalni predlog, ki je pod točko 1 k 2. točki. Ugotovimo sklepčnost! (43 prisotnih.) Ugotovimo sklepčnost! (43 prisotnih.)</p>
               <p>Ugotavljam, da je zbor nesklepčen, zato prekinem zasedanje zbora. Zbor bomo nadaljevali v torek, danes teden, ob 10.00 uri oziroma boste dobili drugačno obvestilo.</p>
            </sp>
            <stage type="time">(SEJA JE BILA PREKINJENA 2. APRILA 1996 OB 19.19 URI IN</stage>
         </div>
      </body>
   </text>
</TEI>
