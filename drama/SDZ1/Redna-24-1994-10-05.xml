<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-24-1994-10-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">D08B61F4166AADE3C1257832004838E4</idno>
               <idno type="URI">D08B61F4166AADE3C1257832004838E4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-24-1994-10-05.DZ" n="24">
               <name>Redna</name>
               <date when="1994-10-05"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-24-1994-10-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 5. OKTOBRA 1994 OB 10.17 URI.)</stage>
            <sp xml:id="SDZ1-Redna-24-1994-10-05.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Pričenjam nadaljevanje 24. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Vitodrag Pukl, France Bučar, Miroslav Mozetič, Lev Kreft, Janko Predan, Bojan Korošec, Ciril Pucko, Borut Pahor in Andrej Lenarčič.</p>
               <p>Prosim, da najprej ugotovimo prisotnost v dvorani. Ugotavljamo prisotnost v dvorani. Ugotavljam, da je navzočih 54 poslank in poslancev. Zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Na današnjem nadaljevanju 24. seje bomo najprej opravili 26. točko dnevnega reda, to so vprašanja in pobude poslank in poslancev. Za tem bomo prešli na obravnavo 11. točke, to je predlog zakona o privatizaciji pravnih oseb, ki so družbeni kapital prenesle na Sklad Republike Slovenije za razvoj in potem po dnevnem redu dalje.</p>
               <p>Prehajamo na <title>26. TOČKO DNEVNEGA REDA - NA VPRAŠANJE IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavkom 23. člena poslovnika, tako da prva tri vprašanja oziroma pobude postavljajo poslanci opozicije, nato pa po vrsti poslanci iz posameznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslanca opozoriti in ga pozvati, da vprašanje ustrezno izpopolni. Ustno zastavljeno vprašanje oziroma pobuda ne sme trajati več kot 3 minute. Odgovor ministra oziroma ministrov pa ne sme trajati več kot 10 minut. Dopolnilno vprašanje ne sme trajati več kot 2 minuti.</p>
               <p>Prva tri poslanska vprašanja bodo postavili naslednji poslanci: gospod Zmago Jelinčič, gospod Brane Eržen in gospod Marijan Poljšak. Vlada Republike Slovenije oziroma Ministrstvo za zunanje zadeve se je opravičilo, da je zaradi drugih obveznosti zadržano. Državni zbor je potem pozval, da mora poslati predstavnika ministra za zunanje zadeve, vendar mislim, da ni nikogar v Vladi, ki bo zastopal zunanje ministrstvo.</p>
               <p>Prvo poslansko vprašanje ima gospod Zmago Jelinčič, prosim. Izvolite proceduralno, gospod Sašo Lap.</p>
            </sp>
            <sp xml:id="SDZ1-Redna-24-1994-10-05.sp2">
               <speaker>SAŠO LAP:</speaker>
               <p>Hvala za besedo. Bi protestiral. Večkrat se dogaja, če ministra konkretno ni, ima vsaj vsako ministrstvo nekaj državnih sekretarjev in prosim, da zagotovite, da je nekdo od zunanjega ministrstva tukaj, prosim. Hvala.</p>
            </sp>
            <sp xml:id="SDZ1-Redna-24-1994-10-05.sp3">
               <speaker>PODPREDSEDNIK VLADIMIR TOPLER:</speaker>
               <p>Mi smo jih obvestili, da morajo zagotoviti svojega predstavnika. Sprašujem Vlado Republike Slovenije, ali je predstavnik zunanjega ministrstva prisoten? Mislim, da ni prisoten. Ponovno bomo še pozvali, da zagotovijo predstavnika, so se pa opravičili zaradi drugih obveznosti. Gospod Jelinčič. Izvolite.</p>
            </sp>
            <sp xml:id="SDZ1-Redna-24-1994-10-05.sp4">
               <speaker>ZMAGO JELINČIČ:</speaker>
               <p>Hvala lepa za besedo in dober dan vsem skupaj! Dve vprašanji bom imel.</p>
               <p>Prvo vprašanje je zaradi gradnje avtoceste Arja vas - Vransko. Na razpis se je javilo kar nekaj podjetij, med njimi tudi skupaj z ostalimi slovenskimi ponudniki v konzorciju SCT Ljubljana. In vendar sta gradnjo najvažnejših delov, to se pravi kompletne trase, objekte do 30 metrov višine in tudi objekte nad 30 metrov višine dobili dve italijanski podjetji. V glavnem podjetje Callisto Pontello in pa Italstrade. Iz papirjev, ki jih imam tukaj, je jasno razvidno, da so Italijani šli v dampinške cene, ki so nedovoljene povsod po Evropi. Pri nas smo jih sprejeli in na ta način prišli v bistvu po kratki poti do tega, da bodo Italijani, ki so doma brez dela, delali v Sloveniji, in da bodo na ta način uničili kompletno slovensko gradbeno operativo in s tem v 5 letih prevzeli vsa dela v Sloveniji. Ne bom na dolgo govoril, vendar šlo je za zadevo, kjer je firma Callisto Pontello postavila dampinške cene, ki so bile še vedno v nekaterih primerih malo nad cenami SCT, nakar so v drugi rundi, ki SCT ni bila dopuščena, Italijani znižali določene cene za 35% in prevzeli še drug posel. Mislim, da gre za nedopustno delo na tem področju, predvsem s strani Ministrstva za promet in zveze in pa DARS-a in bi prosil za odgovor.</p>
               <p>Drugo vprašanje se tiče zaselkov, ki smo jih z amandmaji uvrstili v piransko občino. Ne uvrstili, potrdili njihov obstoj v piranski občini. Hrvatje po informacijah, ki jih imam, nameravajo to zavzeti z vojaško silo. To je izjavil tudi včeraj na hrvaški televiziji hrvaški politični predstavnik, ki je rekel, da ga ne brigajo ne katastrske meje ne zgodovinske meje, in da je potrebno z vojno silo poseči na to področje. Včeraj sem govoril o tej zadevi z gospodom ministrom Kacinom in mi je odgovoril, da on ne more zagotoviti tistega, kar je sklenil Odbor za mednarodne odnose, to je, da se zgradi most do teh zaselkov, in da bi poslal vojsko na to področje, kajti vojska nima teh kompetenc in me je obrnil na gospoda ministra Štera, ministra za notranje zadeve. Danes zjutraj ob 9. uri 50 minut sem govoril z gospodom Šterom, ki mi je odgovoril, da ne more zgraditi mostu, in da ne more poslati tja policajev, zaradi tega, ker on za to ni kompetenten. Sprašujem Vlado, za kaj so potem naši ministri kompetentni, če ne zmorejo ali nočejo vzpostaviti suverenosti slovenskega ozemlja? Kdo naj potem brani slovensko zemljo? Ali jo bomo morali spet sami, tako kot smo jo že nekajkrat? Mislim, da si takšnih zadev slovenska Vlada ne sme privoščiti, še posebej ne ob tem, ko Hrvatje grozijo z vojaško intervencijo. Po drugi strani pa isti ljudje, ki govorijo o vojaškem napadu na Slovenijo, govorijo, da se s Srbijo raje pogovarjajo 100 dni kot en dan vojskujejo. Prosil bi za odgovor predvsem gospoda ministra za notranje zadeve. Hvala.</p>
            </sp>
            <sp xml:id="SDZ1-Redna-24-1994-10-05.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Gospod Jelinčič je postavil dve poslanski vprašanji, zato ker obvezno razlaga poslovnika ni bila sprejeta in lahko poslanci postavljajo več poslanskih vprašanj. Ni pa to, da greste lahko večkrat ven.</p>
            </sp>
            <sp xml:id="SDZ1-Redna-24-1994-10-05.sp6">
               <speaker>ZMAGO JELINČIČ:</speaker>
               <p>Samo nekaj, da skrajšamo proceduro. Na prvo poslansko vprašanje bi prosil pisni odgovor in ne potrebujem ustnega.</p>
            </sp>
            <sp xml:id="SDZ1-Redna-24-1994-10-05.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Potem bi lahko tudi vprašanje dali pisno. Izvolite, gospod Šter, minister za notranje zadeve.</p>
            </sp>
            <sp xml:id="SDZ1-Redna-24-1994-10-05.sp8">
               <speaker>ANDREJ ŠTER:</speaker>
               <p>Hvala lepa. Gospod predsedujoči, poslanke in poslanci! Znano vam je, da predstavljajo štirje zaselki, ki jih je poslanec v svojem vprašanju omenil, vprašanje, o katerem teče razprava na meddržavni komisiji in je kot tako vam znano, saj gre za meddržavno komisijo za določitev meje med Hrvaško in Slovenijo. Vlada situacijo, ki je nastopila s sprejemom zakona, ki je vključil te zaselke v območje občine Piran, to situacijo intenzivno proučuje. O svojih odločitvah bo seznanila Državni zbor, sedaj pa odločitve še ni sprejela. Predlagam pa tudi, da si Državni zbor za pomembno vprašanje, kar to vsekakor je, vzame kaj več kot pa del pozornosti pri točki poslanska vprašanja in pobude. Za sedaj lahko vašemu spoštovanemu zboru povem toliko. Hvala.</p>
            </sp>
            <sp xml:id="SDZ1-Redna-24-1994-10-05.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Šteru. Dopolnilno vprašanje gospod Jelinčič.</p>
            </sp>
            <sp xml:id="SDZ1-Redna-24-1994-10-05.sp10">
               <speaker>ZMAGO JELINČIČ:</speaker>
               <p>Najprej bi povedal, da ti zaselki niso sporni. Sporne je naredila že prva slovenska svobodna Vlada, ko ni vzpostavila suverenosti na tem področju. Zanima me, kakšno je to intenzivno proučevanje na neki komisiji, ki govori o slovenskem ozemlju. Ali to pomeni, da ta komisija razglablja tudi o tezi, ki so jo Hrvati objavili v časopisju, da je meja Hrvaške pri Grosuplju. Vprašal bi gospoda Štera, kako je pripravljen odgovoriti oziroma preprečiti hrvaško akcijo agresije na slovensko ozemlje. Hvala.</p>
            </sp>
            <sp xml:id="SDZ1-Redna-24-1994-10-05.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim predstavnika Vlade ministra Štera.</p>
            </sp>
            <sp xml:id="SDZ1-Redna-24-1994-10-05.sp12">
               <speaker>ANDREJ ŠTER:</speaker>
               <p>V svojem odgovoru nisem govoril o intezivnosti ali neintezivnosti dela meddržavne komisije o zagotavljanju meje, pač pa o tem, da Vlada to vprašanje, ki je nastalo v nedeljo zvečer z vključitvijo teh štirih zaselkov v območje občine Piran, intenzivno proučuje.</p>
               <p>Na vprašanje, kako teče delo meddržavne komisije, predlagam, da vprašanje zastavimo tistemu, ki na to lahko odgovori. Predlagam pa res, da si za takšno vprašanje vzamemo kaj več, tudi vi si vzamete kaj več časa in več energije, Vlada si pa tudi jemlje pravico, da nastalo situacijo temeljito analizira. Hvala.</p>
            </sp>
            <sp xml:id="SDZ1-Redna-24-1994-10-05.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Branetu Erženu.</p>
            </sp>
            <sp xml:id="SDZ1-Redna-24-1994-10-05.sp14">
               <speaker>BRANE ERŽEN:</speaker>
               <p>Hvala lepa. Spoštovani! Ker smo izgradnjo avtocest nekako argumentirali tudi z večjo varnostjo v prometu, sem začuden, zakaj so odgovorni pozabili na enega od največjih problemov uporabnikov cest na Primorskem, to je na burjo. Nikjer v načrtih ni predvidena kakršnakoli zaščita pred njo, čeprav sama trasa pravzaprav, vse te trase, to je Čebulevica - Divača, Divača - Dane in Selo - Šempeter poteka po območju, ki ga ima burja tako rekoč v zakupu. Rad bi odgovor od ministra za promet in zveze. Hvala lepa.</p>
            </sp>
            <sp xml:id="SDZ1-Redna-24-1994-10-05.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Erženu. Prosim, predstavnika Vlade gospod Umek, minister za promet in zveze.</p>
            </sp>
            <sp xml:id="SDZ1-Redna-24-1994-10-05.sp16">
               <speaker>MAG. IGOR UMEK:</speaker>
               <p>Spoštovani predsedujoči! Za odsek avtoceste Razdrto - Čebulovica in Razdrto - Podnanos sta bili izdelani študiji vpliva burje na avtocesto. Tako je bilo v študiji za odsek Razdrto - Čebulovica ugotovljeno, da je največji vpliv na območju priključka Razdrto in v območju nižinskega dela trase pri naselju Dolenja vas. Na področju priključka Razdrto so že testirali zaščitne ograje proti snežnim zametom, ki so posledica delovanja burje na tem področju. Izvajali so tudi meritve jakosti burje. Prav tako je bil na potezu mimo Dolenje vasi izdelal širši nasip, tako da bo nanj možno postaviti zaščitne ograje proti snežnim zametom. Na viaduktih Goli vrh in Bandera projektno ni predvidena posebna zaščita proti burji. V konstrukciji obeh viaduktov pa bodo vgrajene elektronske naprave za ugotavljanje stanja vozišča in napovedovanja možnosti nastanka poledice. Za pluženje snega bodo še letos nabavljena ustrezna vozila. Tako da so bili vsi elementi, tako burje kot drugih meteoroloških razmer proučevani in načrtovani ustrezni ukrepi. Hvala.</p>
            </sp>
            <sp xml:id="SDZ1-Redna-24-1994-10-05.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Brane Eržen ima dopolnilno vprašanje.</p>
            </sp>
            <sp xml:id="SDZ1-Redna-24-1994-10-05.sp18">
               <speaker>BRANE ERŽEN:</speaker>
               <p>Hvala lepa. No, to vprašanje sem postavil predvsem zato, ko od vodij gradbišč nekako nisem mogel dobiti nikakršnega odgovora, da je zaščita pred burjo vključena v ta projekt. Če je to res, kar je rekel gospod minister, potem sem zadovoljen z odgovorom. Hvala lepa.</p>
            </sp>
            <sp xml:id="SDZ1-Redna-24-1994-10-05.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sašu Lapu, namesto gospoda Marijana Poljška, ki je bil javljen. Izvolite gospod Lap.</p>
            </sp>
            <sp xml:id="SDZ1-Redna-24-1994-10-05.sp20">
               <speaker>SAŠO LAP:</speaker>
               <p>Hvala za besedo. Spoštovani! Imam poslansko vprašanje za ministra za okolje in prostor, da mi pojasni, iz kakšnih razlogov je Vlada Republike Slovenije po treh letih dogovarjanja naše države s Svetovno banko, v slovenskem ekološkem projektu s posebnim poudarkom na Zgornjem Posočju poverila odločanje o prihodnji podobi slovenskega Zgornjega Posočja italijanski vladi. Iz tiska smo prebrali, da se je Svetovna banka dogovorila z italijansko vlado, kateri italijanski krovni instituciji bo zaupala nalogo o tem projektu o Zgornjem Posočju. Svetovna banka bo dala nepovratna sredstva Republiki Sloveniji, vendar tako, da bo s tem denarjem razpolagala italijanska vlada oziroma krovna institucija. S takšnim ravnanjem je slovensko državo zreducirala na nivo zamorske države. Takšna odločitev Svetovne banke je voda na mlin italijanskim agresivnim iredentističnim apetitom, saj posredno odreka Republiki Sloveniji suverenost nad Zgornjim Posočjem, in sicer tako, da vodenje projekta ne dopušča državi Sloveniji, ampak državi, ki izkazuje izrazite ambicije za slovensko ozemlje.</p>
               <p>Bojimo se namreč, že takšno sodelovanje Italije v tem projektu pomeni oblikovanje tega prostora z vidika italijanskih interesov. Zato od pristojnih na Ministrstvu za okolje in prostor želim izvedeti, kdo so bili pogajalci prvič, ki so pristali na tako ponižujoče pogoje, prav tako pa upam in zahtevam, da bo slovenska Vlada zmogla toliko nacionalne zavesti in ponosa, da bo strokovno pomoč, ponujeno na tak način, odklonila. Torej, želim odgovor na zelo jasno postavljena vprašanja. Hvala lepa.</p>
            </sp>
            <sp xml:id="SDZ1-Redna-24-1994-10-05.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Lapu. Gospod državni sekretar v Ministrstvu za okolje in prostor Tavzes ima besedo.</p>
            </sp>
            <sp xml:id="SDZ1-Redna-24-1994-10-05.sp22">
               <speaker>MAG. RADOVAN TAVZES:</speaker>
               <p>Spoštovane poslanke, spoštovani poslanci! Glede na vprašanje gospoda Lapa je odgovor Ministrstva za okolje in prostor naslednji: "Slovenski ekološki projekt je celovit projekt pridobivanja kreditov Svetovne banke za najbolj prioritetne okolske investicije v Sloveniji, med katere med drugimi, kot so na primer plinifikacija slovenskih mest ali geoinformacijski sistem Slovenije tudi uvrščamo projekt trajnostnega razvoja Zgornjega Posočja. Ta projekt opredeljuje prioritetne investicije v Zgornjem Posočju. To je ureditev prometa na Vršiču, mangartski cesti, čistilne naprave za informacijski center TNP, Bovec in pa vzpostavitev Agencije za upravljanje za reko Sočo. Pogovori v zvezi s tem projektom, torej s projektom trajnostnega razvoja Posočja s predstavniki Svetovne banke so doslej potekali na načelni ravni v tem smislu. Najprej je bilo seveda v ospredju evidentiranje ekoloških projektov, s katerimi bi Slovenija lahko kandidirala za pridobitev kredita pri tej banki. Kar se tiče tega projekta, je bilo evidentiranih dva do tri milijone dolarjev sredstev, potrebnih za realizacijo teh projektov. In drugič, ob teh pogovorih smo bili seznanjeni s ponudbo, da bi bila možna dotacija preko sklada, ki ga ima Italija pri Svetovni banki za financiranje krovne študije, vezane na te projekte, v višini 460.000 dolarjev. Odločitev o najetju kredita ali pa o sprejetju te dotacije še ni. Pri dokončni odločitvi o eventualnem najetju kredita pa bodo temeljito proučeni vsi vidiki pridobitve posojila za navedeni projekt. Pri čemer bo ponovno ocenjena tudi smiselnost izdelave te študije s strani italijanskega izvajalca, zlasti glede na vrsto že opravljenih študij na tem področju. Hvala lepa.</p>
            </sp>
            <sp xml:id="SDZ1-Redna-24-1994-10-05.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu državnemu sekretarju. Besedo dajem gospodu Petru Tancigu, namesto dr. Leo Šešerko, ki je bil prijavljen. Izvolite.</p>
            </sp>
            <sp xml:id="SDZ1-Redna-24-1994-10-05.sp24">
               <speaker>DR. PETER TANCIG:</speaker>
               <p>Hvala lepa, spoštovani predsedujoči, kolegice in kolegi! V imenu kolega Šešerka bi dal poslansko pobudo zaradi zadeve, ki je mogoče majhna po številu, ampak velika po vplivu na javnost številnih napadov podivjanih psov v zadnjem času v Sloveniji in zato predlagamo Vladi Republike Slovenije, da sprejme ustrezne odloke in predlaga Državnemu zboru potrebne spremembe zakonodaje, da ne bo prihajalo do napadov pitbull terierov, staforshire terierov, brazilskih dog in bull mastifov. Potrebno je sprejeti ustrezne določbe, bodisi o prepovedi vzreje in posedovanja teh vrst ali pa o posebnih pogojih, pod katerimi je mogoče izdati dovoljenje za posedovanje takšnega psa samo takšnim lastnikom, ki bodo lahko zagotavljali ustrezno ravnanje s psom. To je bila pobuda. Obrazložitev je nekoliko daljša, da ne bi bral. Posebej bi pa opozoril mogoče na ta fenomen, da je tak pes v nekem smislu močnejši kot orožje oziroma z določenimi napadi je zadeva še bolj grozna in danes je omogočeno, da ima tako orožje v "upravljanju" mladoletnik, ki ga bodisi niti fizično ne obvlada, bodisi, da je še premalo zrel, da bi znal oceniti posledice svojih dejanj. Zaradi tega predlagamo Vladi, da z ustrezno zakonsko regulativo - treba je še videti, med katere resorje jo je treba razporediti - po hitrem postopku določi vrsto psov, za katere je potrebno vzrejno dovoljenje, ustrezno lastnost lastnika in eventualna usposobljenost. V vsakem primeru pa je potrebno, podobno kot pri zakonodaji o orožju, prepovedati vzrejo in vzdrževanje psov zgoraj navedenih vrst lastnikom, katerih psi so bili udeleženi v napadih in ekcesih agresivnosti. S temi zakonskimi spremembami je potrebno tudi urediti ustrezne kazni in inšpekcijski nadzor nad eventualnim prirejanjem pasjih bojev, ki so posebna oblika ekcesnega stimuliranja agresivnosti pri psih, in verjetno bi se dalo dodati, kar pri ljudeh. Hvala lepa.</p>
            </sp>
            <sp xml:id="SDZ1-Redna-24-1994-10-05.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi predstavnik Vlade dodati pojasnilo. (Ne.) Dajem besedo gospodu Ivu Hvalici. Izvolite.</p>
            </sp>
            <sp xml:id="SDZ1-Redna-24-1994-10-05.sp26">
               <speaker>IVO HVALICA:</speaker>
               <p>Hvala za besedo. Spoštovani! Imam poslansko vprašanje in poslansko pobudo.</p>
               <p>Najprej vprašanje, ki ga naslavljam Ministrstvu za šolstvo, pa bolj konkretno kar ministru za šolstvo. Sprašujem, kdaj nameravate odpraviti naslavljanje s "tovarišica" z izpeljankami "tršica" in "šica" oziroma tovariš v osnovnih šolah  in otroških vrtcih. Tu sem napisal, da obrazložitev ni potrebna glede na dejstvo, da smo v letu 1994. K temu bi dodal še to: velika večina Slovencev danes doma vzgaja drugače svoje otroke. Gotovo ne tako, da jih učijo, da jih naslavljajo: učitelja, učiteljico, vzgojiteljico s tovariš ali tovarišica, ampak z gospo ali gospodom, kar je popolnoma normalno. Mogoče se manjši del še vedno drži tistega preživelega. Skratka, skrajni čas je, da nehamo s tem. To je vprašanje.</p>
               <p>Zdaj imam pa še poslansko pobudo, ki jo naslavljam na Ministrstvo za notranje zadeve. V bistvu gre za ponovitev pobude, ki žal ni bila uslišana iz meni neznanih razlogov. Torej ponavljam poslansko pobudo izpred enega leta, da bi odpravili tehnične preglede za nova motorna vozila in stara do treh let. Utemeljitev je zelo preprosta. V prejšnji državi smo imeli motorna vozila, ki so bila takšne kvalitete, da ko smo ga kupili, ga je bilo treba popraviti. To so bili balkanski avtomobili zastava in podobne stvari, ki so prihajale z vzhoda. Verjetno tudi zaradi tega, ker je hotel pristojni resor non-stop kontrolirati občane, je uvedel tehnične preglede tudi za nova vozila in, jasno, potem vsako leto naprej.</p>
               <p>Nedvomno je Slovenija edina srednjeevropska država, ki ima takšen nemogoč predpis. Primer iz drugih držav: Nemčija ima to po štirih letih, Italija tega sploh še nima, ampak pripravlja uredbo za tehnične preglede po petih letih. Kaj stanejo državo tehnični pregledi novih in avtomobilov, starih do treh let? Letno nič manj kot trideset tisoč delovnih dni, pri čemer sem bil zelo skromen, ko sem to izračunal. Torej, kakorkoli, tokrat mislim, da mi bo Ministrstvo za notranje zadeve prisluhnilo. Pa še, da bi se izognil špekulacijam - moj avto je star več kot tri leta. Hvala lepa.</p>
            </sp>
            <sp xml:id="SDZ1-Redna-24-1994-10-05.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Hvalici. Prosim Ministrstvo za šolstvo, da odgovori. Spoštovana Vlada Republike Slovenije, glede na naš poslovnik je 25. člen zelo jasen: "Pri obravnavi vprašanj in pobud poslancev morajo biti na seji Državnega zbora navzoči vsi ministri. Če je minister opravičeno odsoten ali je zadržan, ga lahko nadomešča državni sekretar. Prosim predstavnika Vlade, ki skrbi za to, da zagotovi prisotnost, če ne ministrov, pa vsaj državnih sekretarjev. Na poslansko vprašanje mora biti odgovorjeno na isti seji. Predlagam, da počakamo, da pride tudi iz Ministrstva za šolstvo minister ali pa sekretar. Iz Ministrstva za zunanje zadeve so pa sporočili, da bo gospod Vencelj v dvorani prisoten po 11. uri. Gospod Hvalica, če se strinjate, bi šli naprej in bi odgovor dobili kasneje. Hvala lepa. Gospod Metelko ima besedo.</p>
            </sp>
            <sp xml:id="SDZ1-Redna-24-1994-10-05.sp28">
               <speaker>ALOJZIJ METELKO:</speaker>
               <p>Spoštovana Vlada! Na Vlado naslavljam naslednje vprašanje. Kdaj bo Slovenija začela resno reševati problematiko na Hrvaškem zamrznjenega premoženja in kakšna rešitev je predvidena za razbremenitev podjetij v primeru, ko pogajanja ne bodo uspešna?</p>
               <p>Obrazložitev vprašanj: Vlada Republike Hrvaške je v letu 1993 sprejela odredbo o zamrznitvi nepremičnin na Hrvaškem. S to odredbo so zamrznjene nepremičnine tudi podjetju Pionir iz Novega mesta. Ob dejstvu, da Slovenija in Hrvaška nista podpisali ustreznega sporazuma o gospodarskem sodelovanju, je podjetje potisnjeno v pat položaj, kar se tiče angažiranja na tem trgu. Vsa sredstva, vložena v zemljišče, v pripravo za izgradnjo in komunalno opremljanje le teh, so blokirana, saj gre praviloma za nepremičnine. Vložena sredstva gradnje za trg, dovršene in nedovršene proizvodnje so delno financirana iz tujih virov, krediti, in bremenijo podjetja z visokimi obrestmi. Obseg zamrznjenih sredstev je 1,6 milijard SIT. Obresti za najete kredite pa so samo v letu 1993 - 767 milijonov SIT. Tako velikega bremena podjetje samo ne bo moglo pokriti, zato je nujno, da se problem razreši, sicer bo ogroženih 2500 delovnih mest.</p>
            </sp>
            <sp xml:id="SDZ1-Redna-24-1994-10-05.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Metelku. Prosim predstavnika Vlade za odgovor. Ponovno pozivam Vlado in jo prosim, da poda odgovor. Gospod Šter, prosim, Minister za notranje zadeve.</p>
            </sp>
            <sp xml:id="SDZ1-Redna-24-1994-10-05.sp30">
               <speaker>ANDREJ ŠTER:</speaker>
               <p>Odgovarjam na pobudo poslanca Iva Hvalice. Pobudo za drugačno ureditev tehničnih pregledov ministrstvo sprejema. Prav danes oziroma v teh dneh pošiljamo v preliminarno vladno proceduro zakon, ki ureja tudi to vprašanje in pričakujem, da bo oktobra predpis v Državnem zboru.</p>
            </sp>
            <sp xml:id="SDZ1-Redna-24-1994-10-05.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim pa, da se odgovori na  vprašanje poslanca gospoda Metelka. Vlada ne želi odgovoriti. Vlada mora po poslovniku odgovoriti na vsako ustno zastavljeno vprašanje na isti seji. Proceduralno, prosim, gospod Tone Peršak.</p>
            </sp>
            <sp xml:id="SDZ1-Redna-24-1994-10-05.sp32">
               <speaker>ANTON PERŠAK:</speaker>
               <p>Predlagam, da Državni zbor naslovi uradno vprašanje na Vlado Republike Slovenije, ali mogoče Vlada predlaga ali pa zahteva, da se ta neprijetna točka, ki je sicer konvencija vseh demokracij, ukine, ker počasi ne bo imelo več smisla.</p>
            </sp>
            <sp xml:id="SDZ1-Redna-24-1994-10-05.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Peršaku. Zahtevam od Vlade odgovor na poslansko vprašanje gospoda Alojzija Metelka. Prosim predstavnika Vlade, da odgovori na vprašanje. Prosim Vlado, da se dogovori, kdo bo odgovoril na vprašanje in predlagam, da nadaljujemo z naslednjim vprašanjem. Se strinjate, gospod Metelko, da dobite odgovor kasneje na isti seji? Danes ga boste dobili. Gospa Maria Pozsonec ima naslednjo poslansko vprašanje oziroma pobudo.</p>
            </sp>
            <sp xml:id="SDZ1-Redna-24-1994-10-05.sp34">
               <speaker>MARIA POZSONEC:</speaker>
               <p>Predvidela sem poslansko vprašanje na temo o semenarstvu in o potrebi po zakonu, ki bi urejal ta vprašanja. Vendar zaradi dogodkov prejšnjih dni me trenutno to ne zanima najbolj. Bolj me zanima odnos parlamenta do narodnosti, do narodnostne politike in vse to je strnjeno v vprašanje predsedniku Državnega zbora po 32. členu poslovnika, in sicer se to vprašanje glasi: "Ali je sploh potrebno, da je predstavnik madžarske narodne skupnosti prisoten v tem parlamentu? V luči zadnjih dogodkov menim, da ne. Ker se je zadnjič mnogo več zgodilo kot to, da ni bil izglasovan moj amandma in je bil izglasovan amandma, ki je brez kriterijev ustvaril občino tam, kjer je bilo to po mnenju vladne službe za lokalno samoupravo možno ustanoviti občino s posebnim statusom za narodnostno mešano področje. Državni zbor je imel možnost in zdaj tudi praktično dokazati, da želi pomagati madžarski narodnosti. Zato je imel zakonsko podlago in tudi moralno dolžnost, vendar tega ni storil. Ni prisluhnil ljudem, Slovencem in Madžarom, ob vzhodni meji, ki so hoteli biti subjekti lastnega razvoja.</p>
               <p>Paranoja o etnično čistih občinah je navadna laž, saj niti družine več niso narodnostno čiste. Skoraj vsi živimo v mešanih zakonih. Tudi sama. Na podlagi izida glasovanj sklepam, da smo postali sredstvo za obračunavanje - drobiž. Za neke usluge je nekdo zahteval naše glave in jih je tudi dobil.</p>
               <p>To je na podlagi 32. člena poslovnika možno postaviti predsedniku Državnega zbora in ta člen uporabljam. In jih je tudi dobil? Včeraj narodnost, kaj pa jutri? Ugotavljam, da Državni zbor ni ravnal v skladu z ustavo in ni opravil svoje zakonske obveznosti, ki mu jih nalagajo mednarodne norme, človeško odgovornost, ni zavaroval narodnostne skupnosti. Odnos države do narodnosti je: dobri ste za folkloro, za drugo pa nič več. Subjekt lastnega razvoja - to je pripovedka za lahko noč. Ni se treba bati 8.000 Madžarov, posebno, če nič drugega nočejo kot razvoj svoje pokrajine. Hvala lepa.</p>
            </sp>
            <sp xml:id="SDZ1-Redna-24-1994-10-05.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Pozsonec. Skladno s poslovnikom, skladno z 32. členom bomo to takoj obravnavali na kolegiju Državnega zbora. Želi besedo predstavnik Vlade? Prosim, gospod Tratnik, državni sekretar v Ministrstvu za pravosodje.</p>
            </sp>
            <sp xml:id="SDZ1-Redna-24-1994-10-05.sp36">
               <speaker>JOŽE TRATNIK:</speaker>
               <p>Spoštovani! Skušal bom odgovoriti na vprašanje, ki ga je postavil poslanec gospod Metelko. Odgovoril bom samo na prvi del vprašanja, ker za povrnitev stroškov izgub, ki nastajajo v poslovanju s Hrvaško ali zamrznjenega premoženja pač nisem pristojen. Odgovoril bom na tisti del, ki se nanaša na reševanje problematike premoženja na Hrvaškem.</p>
               <p>Slovenija in Hrvaška že dalj časa pripravljata meddržavno pogodbo o premoženjsko-pravnih odnosih. Ta premoženjsko-pravna pogodba popolnoma jasno definira, da je nedotakljivo privatno premoženje, zamrznjeno pa je premoženje pravnih oseb, to je podjetij, poslovnih enot na Hrvaškem in tudi obratno, seveda. Hrvaška pogojuje podpis te pogodbe z ureditvijo statusa Jedrske elektrarne Krško in Ljubljanske banke - filiale Zagreb.</p>
               <p>Ko bosta ti vprašanji rešeni, ki sta seveda pogoj za podpis te meddržavne pogodbe, bi za to meddržavno pogodbo situacijo rešili tako, da bi v vseh podjetjih, ki so na Hrvaškem oziroma vseh podjetij, ki so na Slovenskem, pa so v mešani lasti ali pa v lasti tujega kapitala slovenskega na hrvaškem in hrvaškega na slovenskem, formirali pravne osebe, ki bi se vpisale v pristojne sodne registre. Na Hrvaškem v hrvaške, slovenski na Slovenskem. Delež slovenskega ali hrvaškega kapitala bi se določil po enotni metodologiji, ki bi jo določila naša Agencija za privatizacijo in hrvaški Fond za privatizacijo po obveznem vpisu in pa določitvi deležev premoženja. Seveda bi bilo pa tem pravnim osebam prepuščeno, da se svobodno opredelijo, ali se manjšinski deleži kapitala odkupijo s strani večinskega deleža kapitala ali pa ostanejo te pravne osebe kot pravne osebe hrvaškega ali slovenskega sistema z mešanim kapitalom. Tak je princip. Seveda pa ta odgovor oziroma podpis državne pogodbe čaka rešitev na področju, kot sem rekel Jedrske elektrarne Krško in  Ljubljanske banke - filiale Zagreb. Ti vprašanji, kolikor sem informiran, vzporedno rešujejo in če bi ti vprašanji rešili, bi potem lahko prišlo do podpisa meddržavne pogodbe in bi seveda s tem rešili tudi to premoženje, ki je dejansko zamrznjeno. V pravnem smislu na Hrvaškem, obratno velja tudi za Hrvaško na Slovenskem, seveda, in bi rešili ta problem. Hvala lepa.</p>
            </sp>
            <sp xml:id="SDZ1-Redna-24-1994-10-05.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi gospod Metelko dodatno dopolnilno vprašanje? Hvala lepa. Želite še na drugi del odgovor na vprašanje? Želi Vlada odgovoriti sedaj na drugi del vprašanja? (Ne.)</p>
               <p>Prehajamo naprej, besedo dajem gospe Danici Simšič, izvolite.</p>
            </sp>
            <sp xml:id="SDZ1-Redna-24-1994-10-05.sp38">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane poslanke, spoštovani poslanci, cenjeni predstavniki Vlade! Najprej bi želela ugotoviti, da Vlada očitno ne želi niti noče odgovarjati na naša številna poslanska vprašanja. Vsaj, če ste prelistali ta pregled, boste videli, da je to tako. Med neodgovorjenimi je tudi eno mojih vprašanj, in sicer glede reševanja problematike tako imenovanih ločenih družin. Želela bi čimprej odgovor.</p>
               <p>Ker pa je po novem poslovniku dovoljeno postaviti zgolj eno vprašanje, bom vprašanje, kdaj in kje bo končno začel delovati Urad za invalide, ki ga je Vlada ustanovila pred meseci in pa vprašanje ali se dejansko obeta znižanje usklajevanja porodniških, porodnice pa da bi morale preveč izplačane porodniške vračati ter vprašanje, za koliko odstotkov se že sedaj, neposredno po podpisu in ratifikaciji sporazuma z GATT znižujejo posebne carinske dajatve, to je prelevmani, za koliko pa se še bodo sukcesivno v naslednjih šestih letih in kako je to združljivo z našo ekosocialno opredelitvijo kmetijstva postavila pisno.</p>
               <p>Ustno pa Vladi Republike Slovenije kot celoti ter pristojnim ministrstvom ter službam postavljam vprašanje. Koliko je v naši državi vredno človeško življenje in zakaj se mu cena še vedno znižuje, še posebej, če "ugasne" na cesti? Suhoparna statistika je namreč več kot zgovorna. Lani septembra so prometne nesreče na naših cestah terjale 28 življenj. Letos septembra pa več kot 60. Torej več kot še enkrat toliko. Do današnjega dne je na cestah umrlo 384 ljudi ali skoraj deset na teden, do konca leta bo cestni davek štel več kot 500 žrtev. O slovenski prometni kulturi in njeni moralni razsežnosti ne kaže zgubljati besed. Še posebej ne ob dejstvu, da se polovica vseh nesreč s smrtnim izidom zgodi v naseljih, kar 70% pa celo v občini stalnega bivališča. Med glavnima vzrokoma pa sta prehitra vožnja in alkohol.</p>
               <p>Vlado in vsa pristojna ministrstva sprašujem, kaj so doslej konkretnega storili za izboljšavo prometne varnosti, kulture in vzgoje v državi? Če so imeli kakšne programe, kako so uresničeni? Predvsem pa, kaj bodo storili, da se minuli konec tedna, minuli mesec in iztekajoče se leto nikoli več ne ponovi, vsaj na naših cestah ne? Kdaj bodo s celovitim programom varne udeležbe v cestnem prometu, ki bo zajemal tudi analizo minulih let, in tudi s predlogom novega zakona o prometni varnosti, končno prišli v parlament? Prosim, nikar vsega ne zvalite na svet za vzgojo in preventivo v cestnem prometu, saj trije ljudje, naj še tako garajo, in povedati moram, da njihova prizadevanja izredno cenim, res ne morejo delati čudežev. Naj pa za primer, da se da marsikaj storiti, navedem Francijo. Francija je bila namreč pred dobrim desetletjem v samem vrhu evropske lestvice držav po številu smrtnih žrtev na 100 tisoč prebivalcev. Zamislili so se, pripravili in izpeljali izredno premišljeno in načrtno vsedržavno, medresorsko, dolgoročno načrtovano akcijo za zmanjšanje števila smrtnih žrtev. Sedaj je z 31 žrtvami na 100 tisoč prebivalcev v Evropi na prvem mestu Portugalska. V Franciji v prometu "ugasne" le še 20 življenj, enako kot v Avstriji. V Nemčiji 13, Italiji 12, pri nas v Sloveniji 25. Postavljam še vprašanje, kakšna je konkretna odgovornost Ministrstva za notranje zadeve za grozljivi krvni davek preteklih dveh vikendov in minulega meseca? Z izjavami o poostreni policijski kontroli, ki naj bi vladala, denimo, pred prejšnji vikend na naših cestah, se ne dam odpraviti.</p>
               <p>To prvo trgatveno nedeljo sem se namreč udeležila otvoritve spomenika Edvardu Kocbeku in na poti od Ljubljane do Vidma ob Ščavnici dopoldne in nazaj pozno popoldne, smo videli natanko dve policijski patrulji. Eno na motorju in eno v avtu. In to na 350 km dolgi vožnji, deloma po najbolj obremenjeni slovenski magistralni cesti in polovični avtocesti, ki je zahtevala že nič koliko življenj. Deloma skozi enega najbolj vinorodnih predelov Slovenije.</p>
               <p>Verjamem, da Ministrstvo za notranje zadeve ve, kdaj se v Sloveniji začne trgatev in s tem množične migracije Slovencev vzdolž in poprek naše domovine. Verjamem tudi, da MNZ ve, da so ti dnevi med najbolj kritičnimi, kar zadeva nevarnost vožnje pod vplivom alkohola in navsezadnje verjamem tudi, da se MNZ zaveda, da že sama navzočnost policije na cestah preventivno vpliva na brzdanje dirkaških nagnjenj tistih voznikov, ki pod vplivom alkohola vneto prehitevajo sicer tekočo, 80 km na uro vozečo kolono.</p>
               <p>Glede na opisano izkušnjo pa ne morem verjeti izjavam predstavnika policije v tretjem televizijskem dnevniku  prvo trgatveno nedeljo in poznejšim zapisom v dnevnem časopisju o poostreni policijski kontroli. Policajev na omenjenih cestah preprosto skorajda ni bilo. Zakaj ne? Kako so načrtovali dežurstvo? Zakaj potvarjanje dejstev v medijih in, kakšna je konkretna odgovornost za to? Vprašanja postavljam zato in terjam odgovore nanje takoj, da mi jih ne bi bilo potrebno ponovno postavljati po martinovem, po novem letu in še kakšen dan kasneje. Prometna nekulturna slovenskih voznikov je namreč ena stvar. Ta zadeva vzgojo in občutek odgovornosti in to sodi v sistemski del, ki ga bomo, upam, kmalu dobili, in ga začeli tudi dolgoročno uresničevati. Konkretno in dosledno opravljanje dela, zaradi katerega določene institucije te države sploh obstajajo, pa je povsem druga stvar. Stvar preventive, konkretnih ukrepov, ki dajo rezultate že danes. Hvala.</p>
            </sp>
            <sp xml:id="SDZ1-Redna-24-1994-10-05.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Šter ima besedo.</p>
            </sp>
            <sp xml:id="SDZ1-Redna-24-1994-10-05.sp40">
               <speaker>ANDREJ ŠTER:</speaker>
               <p>Hvala. Dovolite mi najprej, da izrazim začudenje, da odgovora glede vprašanja na temo ločenih družin še ni v parlamentu, kajti pravkar sem preveril in odgovor je bil podpisan 28.8.1994 in 1.9.1994 poslan vladni službi, ki ga je morala posredovati v parlament. Tako da odgovornost za neodgovorjeno poslansko vprašanje v tem primeru zavračam.</p>
               <p>Glede prometne varnosti me po svoje spodbuja, da so še ljudje, ki jih to skrbi. Kajti vse prepogosto ugotavljamo, da se tisti, ki smo po službeni dolžnosti ali zaradi prostovoljne odločitve, da bomo sodelovali pri teh vprašanjih, pri razreševanju te problematike, prepogosto preštejemo in nas je presneto malo.</p>
               <p>Glede prometne situacije naj opozorim na to, da je zadnji mesec resnično presegel kakršnokoli črno napovedovanje in je prekinil tudi relativno ugodno statistiko, ki jo beležimo v letošnjem letu. Vendar tega ne govorim zato, da bi se znebil odgovornosti ali da bi prevalil odgovornost resorja, ki ga vodim, kamorkoli drugam. Te odgovornosti nam nihče ne more odvzeti, niti si je ne odvzemamo sami.</p>
               <p>Želim pa povedati, da je merljivo in dokazljivo z represijo možno vplivati na manj kot 10% nesreč oziroma škodnih dogodkov. To so analize, ki so jih opravili tudi v državah, ki jih je gospa poslanka Simšičeva navedla kot primere sistemov, kjer so ta vprašanja razrešena bolje.</p>
               <p>V svojih prizadevanjih zasledujemo vsaj dva cilja. Eno je urediti vprašanje na dolgi rok. Tudi nam je bila ureditev Francije in rešitve, ki so jih Francozi uvedli z novo prometno zakonodajo, eden modelov, po katerih se zgleduje naš novi zakon, ki, kot sem že povedal danes, pričakujem, da bo v parlamentu v tem mesecu. Takrat bom vesel vsakega glasu, ki bo še kar tudi v tistih dilemah, ki se bodo nanašale na nas, vsakega od nas konkretno, podpiral rešitve, ki bodo rigorozne, ki bodo nove in zoper katere se bo dvigal glas, včasih tudi neimenovane javnosti ali kakšnega specifičnega interesa. Takrat bomo seveda morali sami sebi in javnosti odgovoriti na vprašanje, ki ga je poslanka zastavila v začetku, koliko velja človeško življenje. Pri nas je prekleto poceni.</p>
               <p>Glede zadnjih dveh vikendov me preseneča in ne nameravam polemizirati s trditvijo, da je na relaciji, ki jo je navedla, videla samo dve policijski patrulji. Zatrdim lahko in, če bo potrebno, sem pripravljen postreči tudi z numeričnimi podatki, koliko in kako so bile angažirane policijske sile. Trdim, da je bilo dodatno, po prvih obvestilih, da gre za porast števila poškodovanih, mrtvih, števila prometnih nesreč, vključenih več, mnogo več in trdim, da vse razpoložljive moči za preprečevanje takih dogodkov na naših cestah. Želim pa opozoriti na naslednje. Zadnji vikend se je od 12 smrtnih prometnih nesreč 10 zgodilo v okolju, ki ne predstavlja magistralne ceste. Ne predstavlja ceste, ki je kakorkoli potrebna za nadzor s stališča siceršnjih meril, ampak so to praviloma manj frekventne prometnice, včasih tudi, recimo situacije, ki se sploh ne zgodijo na cesti, ampak so to kolovozi, so to dohodi do hiš in podobno. Zakaj to pravim? Zato, ker trdim, da niti z enormnim povečanjem števila tistih, ki nadzorujejo niti s popolnoma drugačno organizacijo, ni mogoče pokriti lokacij, na katerih se praviloma godijo nesreče v kritičnih časih, ki jih je nekaj naštela tudi poslanka.</p>
               <p>Tudi od svojih delavcev seveda zahtevam, da se pripravijo in pripravimo na "Martinovo", na praznike, ki sledijo ob koncu leta. Ampak, če se bodo pripravljali samo tisti, ki preprečujejo, ne pa tudi tisti, ki si morajo zavzeti za pot, ki traja sicer eno uro, celo uro, ne pa 30 minut in ki računajo morda, da 0.5 pomeni tudi 0.8, če se tudi mi ne bomo pripravili na ta vprašanja, potem bo formalni, še tako rigorozen nadzor spodletel in ne bo rodil rezultata. Hvala.</p>
            </sp>
            <sp xml:id="SDZ1-Redna-24-1994-10-05.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje dajem gospe Danici Simšič. Hkrati bi rad opozoril, da je vprašanje, ki ga je postavila gospa poslanka Danica Simšič glede ločenih družin, vprašanje, ki zadeva več resorjev. Ministrstvo za notranje zadeve je poslalo svoj odgovor Vladi, Vlada pa tega vprašanja še ni dostavila v parlament. Izvolite.</p>
            </sp>
            <sp xml:id="SDZ1-Redna-24-1994-10-05.sp42">
               <speaker>DANICA SIMŠIČ:</speaker>
               <p>Hvala za pojasnilo, sicer sem se želela gospodu ministru Šteru zahvaliti za odgovor, ampak očitno ga žal druga ministrstva še niso posredovala. Gospod minister, strinjam se z vami, da represija ne more storiti vsega in da lahko doseže zgolj 10% učinkov, še posebej ob dejstvu, ki sem ga navedla, da se 70% vseh nesreč s smrtnim izidom zgodi v kraju stalnega bivališča. Ne morem pa se strinjati z vašo izjavo, da natančno, glede na to, da natančno veste, kdaj je vsako leto trgatev, kdaj so najbolj kritični dnevi, poostrite kontrolo šele potem, ko je število smrtnih žrtev preseglo običajno številko. To ste namreč izjavili, to lahko pogledamo tudi na magnetogramu in tako je bilo objavljeno tudi v sredstvih javnega obveščanja. Potem, ko je v soboto število smrtnih žrtev preseglo običajno število, se je Ministrstvo za notranje zadeve odločilo in poostrilo nadzor. To se mi zdi nesprejemljivo s tega vidika. Poleg tega, veseli me, da boste z zakonom o novi prometni varnosti prišli v parlament, ampak tisto, kar bolj pogrešam, je celotna strategija ustvarjanja pogojev za drugačno obnašanje na cesti. Če bo to ob tem zakonu dobro, če ne, pa prosim, da je to čimprej. Ker sicer sam zakon, pa še tako velike kazni, bodo stanje spremenile v najboljšem primeru za 15, če ne rečem, tako kot ste vi rekli za 10%. Hvala lepa.</p>
            </sp>
            <sp xml:id="SDZ1-Redna-24-1994-10-05.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Šter.</p>
            </sp>
            <sp xml:id="SDZ1-Redna-24-1994-10-05.sp44">
               <speaker>ANDREJ ŠTER:</speaker>
               <p>Glede dodatnega angažiranja naj seveda dodatno pojasnim. Nimam zapisano, ker seveda nisem bral, ampak povedal sem takole in če je izzvenelo drugače, potem sem želel povedati naslednje: da je poostrena kontrola bila predvidena in bila tudi izvedena za ves vikend. Ko smo videli, da ukrepi ne zadoščajo, smo angažirali mnogo več, trdim, da vse, ki so bili takrat dosegljivi. Takrat sem svojega načelnika prometnega oddelka v nedeljo zjutraj srečal v delovni obleki in v škornjih, ko je prišel s kontrole. To me navaja k misli, da več kot je bilo angažiranih policistov, jih v teh dneh ni bilo mogoče angažirati. To sem želel povedati.</p>
            </sp>
            <sp xml:id="SDZ1-Redna-24-1994-10-05.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Bredi Pečan.</p>
            </sp>
            <sp xml:id="SDZ1-Redna-24-1994-10-05.sp46">
               <speaker>BREDA PEČAN:</speaker>
               <p>Hvala lepa. Gospod predsedujoči, kolegice in kolegi! Poslansko vprašanje, ki ga danes berem, naslavljam Ministrstvu za kmetijstvo in gozdarstvo. Tiče se pa problematike azila za pse; verjetno bi lahko našteli še kakšne druge vrste živali, ko bi bilo prav in pošteno, da bi za njih poskrbeli v obliki takega azila. Že nekaj časa v javnosti spremljamo predloge in napore, da bi prišli do možne rešitve za trajnejšo ureditev lokacij in objekta za azil zapuščenih živali. Tudi precej mladih ljudi se z vsem navdušenjem in ljubeznijo z reševanjem zaščite živali vključujejo v to aktivnost. Vendar pa so žal vedno znova razočarani. O tej problematiki je bilo v javnosti že veliko polemik, dejstvo pa je, da še sedaj nimamo zakonsko rešenega tega področja in seveda zato tudi nobenih konkretnih rešitev za zaščito živali. Tako se je zapletlo tudi v konkretnem primeru, za katerega vemo, da se je odpletel tako, da je bil azil na Visokem pri Kranju prisilno razpuščen in da so ga morali tisti, ki so zanj skrbeli oziroma so na te živali mislili, po odloku Izvršnega sveta Kranj, takoj izprazniti.</p>
               <p>V medijih smo zasledili tudi novico, da je bilo ob tem pobitih menda okrog 15 psov. Skupina državljanov, ki je želela to problematiko urediti, je računala, da jih bodo lahko preselili na lokacijo v krajevni skupnosti Borovnica, občina Vrhnika, vendar jih tudi tu ne želijo sprejeti, ker žal nimajo potrebnih soglasij, pa tudi krajani nočejo v soseščini azila. Da bi živali rešili, so se obrnili na Ministrstvo za obrambo, če bi jih lahko začasno preselili v zapuščen vojaški objekt "svinjsko farmo" v Celju. Ker pa je ta objekt v lasti občine Celje, soglasja še ni in tako tudi ne rešitve za živali, ki jim grozi uničenje oziroma, za nekatere rešitve že ni več.</p>
               <p>Sprašujem Ministrstvo za kmetijstvo in gozdarstvo, če je seznanjeno s to problematiko in kaj namerava storiti ter predlagati kot trenutno rešitev in kaj kot trajno rešitev razmer na tem področju, saj nam njihovo nasilno reševanje ni bilo v čast. Vprašanju sem priložila tudi informacijo in podpise tistih ljubiteljev živali, ki so nas seznanili s tem konkretnim primerom. Hvala.</p>
            </sp>
            <sp xml:id="SDZ1-Redna-24-1994-10-05.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Bredi Pečan. Gospod minister Osterc za kmetijstvo in gozdarstvo ima besedo.</p>
            </sp>
            <sp xml:id="SDZ1-Redna-24-1994-10-05.sp48">
               <speaker>DR. JOŽE OSTERC:</speaker>
               <p>Spoštovani gospod predsednik, spoštovane poslanke in poslanci! Republiška veterinarska uprava je na podobno vprašanje Državnega zbora že odgovorila z dopisom dne 7.7.1994. Ponovno poudarjamo, da je Republiška veterinarska uprava seznanjena s to problematiko in da poleg strokovne pomoči kaj drugega praktično ne more narediti. Po zakonu o zdravstvenem varstvu živali iz leta 1985 izvaja veterinarska služba dejavnost zdravstvenega varstva živali. Isti zakon obvezuje lastnike živali, da skrbijo za zdravje živali ter da ne ogrožajo s tem drugih živali, ljudi in okolja.</p>
               <p>Zakon v svojih določilih ne navaja sicer azila kot takega. Predpisuje pa, da si mora lastnik, ki vzreja večje število živali, pridobiti vsa potrebna soglasja občinskih upravnih organov. Objekt mora biti urejen tako, da ne predstavlja nevarnosti za zdravje živali, da se preprečuje vnašanje in raznašanje bolezni ter da so zagotovljeni pogoji za delo in življenja človeka v zdravem okolju. Predpisano je tudi, da si mora lastnik pridobiti pri gradnji ali rekonstrukciji takega objekta soglasje pristojne veterinarske inšpekcije občine, v kateri bo lociran ta objekt.</p>
               <p>Menimo, da je zakonodaja dovolj jasna in da v danem primeru ne gre za neučinkovitost inšpekcijskih služb. V tem konkretnem primeru je veterinarska inšpekcija ukrepala po zakonskih predpisih. Izdala je odločbo o prepovedi reje v neurejenih pogojih. Ker stranka ni odpravila odrejenih ukrepov, je inšpekcija izdala sklep o izvršbi. Na podlagi pritožbe gospe Močivnik na izdan sklep, smo kot drugostopni organ, to je naša Republiška veterinarska inšpekcija, odredili odlog izvršbe za določen čas. S tem smo dali stranki možnost, da si pridobi vsa potrebna soglasja za drug objekt na ustrezni lokaciji. Črnogradnje so zadeve, ki jih mora reševati pristojni organ v občini. Motenje sosedov glede hrupa in smradu, pa je v pristojnosti sanitarne inšpekcije.</p>
               <p>Problem zavetišč za najdene in zavržene živali je prisoten v vsej republiki. Ministrstvo za kmetijstvo in gozdarstvo, kot tudi Republiška veterinarska uprava, nimata za to ustreznih finančnih sredstev niti zakonsko določenih kompetenc za lokalno reševanje problematike. Občina je tista, ki v svojih prostorskih izvedbenih aktih določi, kje se lahko locira tak objekt. Inšpekcijske službe, gradbena, sanitarna in veterinarska pa ukrepajo vsaka v svojih mejah, oziroma mejah svoje pristojnosti. Hvala.</p>
            </sp>
            <sp xml:id="SDZ1-Redna-24-1994-10-05.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Ivu Verzolaku.</p>
            </sp>
            <sp xml:id="SDZ1-Redna-24-1994-10-05.sp50">
               <speaker>IVAN VERZOLAK:</speaker>
               <p>Hvala za besedo. Imam poslansko vprašanje Ministrstvu za zunanje zadeve. Ne vem, ali je prisotno?</p>
            </sp>
            <sp xml:id="SDZ1-Redna-24-1994-10-05.sp51">
               <speaker>PODPREDSEDNIK VLADIMIR TOPLER:</speaker>
               <p>Ne, še ni. Boste pa dobili odgovor kasneje.</p>
            </sp>
            <sp xml:id="SDZ1-Redna-24-1994-10-05.sp52">
               <speaker>IVAN VERZOLAK:</speaker>
               <p>Ministrstvo sprašujem, da pojasni svoje stališče glede zahteve, ki jo je izrekel predsednik hrvaške skupnosti v Ljubljani gospod Ivo Kapetanovi}, glede priznanja avtohtone hrvaške manjšine. Vprašanje smo zastavili, ker želimo, da se Ministrstvo za zunanje zadeve opredeli do vztrajnega sistematičnega in koordiniranega postavljanja zahtev za priznanje hrvaške manjšine za delavce hrvaške narodnosti. Tako s strani Kapitola kot hrvaške skupnosti v Ljubljani. Prosim za pismen odgovor.</p>
            </sp>
            <sp xml:id="SDZ1-Redna-24-1994-10-05.sp53">
               <speaker>PODPREDSEDNIK VLADIMIR TOPLER:</speaker>
               <p>Pisni odgovor želite?</p>
            </sp>
            <sp xml:id="SDZ1-Redna-24-1994-10-05.sp54">
               <speaker>IVAN VERZOLAK:</speaker>
               <p>Če bi bilo ministrstvo, bi prosil tudi za ustni.</p>
            </sp>
            <sp xml:id="SDZ1-Redna-24-1994-10-05.sp55">
               <speaker>PODPREDSEDNIK VLADIMIR TOPLER:</speaker>
               <p>Lahko postavite še vprašanje, ker ni bila sprejeta obvezna razlaga poslovnika.</p>
            </sp>
            <sp xml:id="SDZ1-Redna-24-1994-10-05.sp56">
               <speaker>IVAN VERZOLAK:</speaker>
               <p>Čisto kratko vprašanje, ki sem ga že večkrat postavil notranjemu ministrstvu.</p>
               <p>Na naših mejnih prehodih, posebej, pa tisti, ki je v moji bližini, to je Vič pri Dravogradu, so te tako imenovane brezcarinske trgovine od Emone in Kompasa, samo čez cesto. To sem že posredoval pred pol leta, ker so uporabljali žige za eurokartice, kjer imajo še vedno napis Jugoslavija. Posredoval sem že dvakrat. V tej carinski prodajalni Emona še do danes tega niso uredili. Mislim, da je center v Kopru. Prosim, da posredujete, sicer bom prisiljen iti v osebno tožbo, mislim, da je to skrajno nesprejemljivo in žaljenje za našo državo.</p>
               <p>Še kratko vprašanje bi postavil, ki sem ga že nekoč postavil. Vedno več je tujih vozil na naših cestah, ki nimajo označbe države, iz katere prihajajo. Prosim, da se to uredi in da se ne dovoli vstop tem vozilom, ki nimajo označbe svoje države. Hvala lepa.</p>
               <p>Nekoč sem celo predlagal, da bi lahko tudi naši imeli te nalepke tujih držav in bi celo lahko zaslužili. To se pravi, tisti, ki nima te označbe, pa bi nekdo imel te označbe, mu takoj na meji nalepi in seveda zaračuna. Prosim, da se to uredi. Hvala.</p>
            </sp>
            <sp xml:id="SDZ1-Redna-24-1994-10-05.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Šter ima besedo.</p>
            </sp>
            <sp xml:id="SDZ1-Redna-24-1994-10-05.sp58">
               <speaker>ANDREJ ŠTER:</speaker>
               <p>Hvala lepa. Glede uporabe nepravilnih udeležb v brezcarinskih prodajalnah bi predlagal, da Ministrstvo za finance, ki je pravzaprav pristojno za to vrsto dejavnosti na mejnih prehodih, poskrbi z organizacijskim prepisom, če drugače ne more.</p>
               <p>Za pobudo, tako jo ocenjujem, glede mednarodne označbe vozil. Ugotavljam, da je po uredbi ta oznaka obvezna in v kolikor se ta vozila pojavljajo, bo policija, tako na mejnih prehodih kot tudi v notranjosti države, ukrepala v skladu z uredbo, torej predlagala postopek ukrepanja in opozorila na to, da mora lastnik vozila opremiti vozilo kot je po uredbi v redu.</p>
            </sp>
            <sp xml:id="SDZ1-Redna-24-1994-10-05.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dopolnilno vprašanje, gospod Verzolak.</p>
            </sp>
            <sp xml:id="SDZ1-Redna-24-1994-10-05.sp60">
               <speaker>IVAN VERZOLAK:</speaker>
               <p>Strinjam se s tem, ampak prosim, da se to tudi izvaja, da se ga ne pusti v državo, dokler se to ne uredi. In pa druga možnost, da so na razpolago, kot sem omenil, da morda nekdo, to bi lahko bila tudi privatna oseba, ali kakorkoli, to je stvar ministrstva, da odloči. Kaj narediti, če človek nima nalepke? Ali ga kaznovati, pa spustiti noter? To ni rešitev, ali kako.</p>
            </sp>
            <sp xml:id="SDZ1-Redna-24-1994-10-05.sp61">
               <speaker>PODPREDSEDNIK VLADIMIR TOPLER:</speaker>
               <p>Prosim poslance, ki postavljajo vprašanje, da so vprašanja kratka in jasna. Prosim, gospod Šter.</p>
            </sp>
            <sp xml:id="SDZ1-Redna-24-1994-10-05.sp62">
               <speaker>ANDREJ ŠTER:</speaker>
               <p>Kaj narediti, če ga vidi privatna oseba. Tu gre za javno pooblastilo in privatna oseba ga lahko opozori, opomni, napoti na nakup nalepke. Tranzit meje z vozilom, ki ni pravilno označeno, pa ni dovoljen in tukaj v teh primerih gre  za sankcioniranje in obvezno nabavo in opremo vozila po uredbi.</p>
            </sp>
            <sp xml:id="SDZ1-Redna-24-1994-10-05.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sašu Lapu. Gospod Sašo Lep je že bil, želi gospod Poljšak namesto njega besedo? (Ne želi.)</p>
               <p>Besedo dajem doktor Janezu Podobniku.</p>
            </sp>
            <sp xml:id="SDZ1-Redna-24-1994-10-05.sp64">
               <speaker>JANEZ PODOBNIK:</speaker>
               <p>Hvala za besedo. Postavljam naslednje poslansko vprašanje: pri Vladi oziroma pri Ministrstvu za promet in zveze je bila ustanovljena Komisija za delitev frekvenc. Zanima me, katerih radijskih in televizijskih frekvenc; zanima me, kateri so kriteriji za delitev teh frekvenc, prav tako pa me zanima, če držijo informacije, da so bile nekatere frekvence podeljene mimo te komisije, torej brez sklepa te komisije, zato bi želel dobiti poročilo te posebne komisije in tudi predlagam, da Vlada sprejme moratorij na uporabo pri tistih frekvencah, ki so bile podeljene brez sklepov te komisije.</p>
               <p>Prosil bi za takojšen odgovor. Hvala.</p>
            </sp>
            <sp xml:id="SDZ1-Redna-24-1994-10-05.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim ministrstvo za odgovor. Gospod Umek, minister za promet in zveze.</p>
            </sp>
            <sp xml:id="SDZ1-Redna-24-1994-10-05.sp66">
               <speaker>MAG. IGOR UMEK:</speaker>
               <p>Spoštovani, gospod predsedujoči! Do pričetka veljavnosti zakona o javnih glasilih, 23. aprila 1994, je Republiška uprava za telekomunikacije pri dodeljevanju dovoljenj za radijske in televizijske postaje upoštevala veljavne zakone in predpise ter sklep Vlade številka 340-09/91 in tako naprej, z datumom 10. november 1992.</p>
               <p>Po 51. členu zakona o javnih glasilih se pravice uporabe radiofuznega kanala podeljuje na predlog Sveta za radiofuzijo. Ker do danes ni bil podan noben predlog, republiška uprava ni izdala nobenega novega dovoljenja za difuzne postaje.</p>
               <p>Po zakonu o informiranju je ustanovljen svet, ta svet je imenoval parlament. O delovanju Sveta za radiodifuzijo bo verjetno predstavnik - predsedujoči, ki ga je imenoval parlament, podal najboljše poročilo.</p>
               <p>Kriterije, ki pa jih je republiška uprava za telekomunikacije uporabljala in ki so bili prej navedeni pri dodelovanju dovoljenj za radijske in televizijske postaje, pa so bili že vpisani v odgovorih.</p>
               <p>Poročilo o izdanih dovoljenjih bo posredovano v pisni obliki, ker gre za velik spisek, ki ga tukaj nima pomena brati in predlagam, da ga damo pisno. Hvala.</p>
            </sp>
            <sp xml:id="SDZ1-Redna-24-1994-10-05.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala. Se strinjate gospod Podobnik? Hvala lepa.</p>
               <p>Besedo dajem gospodu Tonetu Peršaku.</p>
            </sp>
            <sp xml:id="SDZ1-Redna-24-1994-10-05.sp68">
               <speaker>ANTON PERŠAK:</speaker>
               <p>Spoštovani člani Vlade, spoštovane poslanke in poslanci! Na srečo sem si pripravil tri vprašanja, ki zadevajo vsak drugo ministrstvo, glede na to, da nekaterih ni, bom pač ta vprašanja v zvezi s tem, ali je Vlada kar koli storila oziroma zunanje ministrstvo, da bi posebej poskušala reševati lastnike parcel in vikendov na Hrvaškem.</p>
               <p>Drugo vprašanje o neki pogodbi med časopisom Republika in Ministrstvom za šolstvo in šport bom tudi oddal, ker sem ga zapisal, ker pač predstavnikov ni.</p>
            </sp>
            <sp xml:id="SDZ1-Redna-24-1994-10-05.sp69">
               <speaker>PODPREDSEDNIK VLADIMIR TOPLER:</speaker>
               <p>Gospod Tone Peršak, se opravičujem. Predstavniki zunanjega ministrstva so v dvorani, gospod Vencelj je tukaj, tako da lahko postavite ustno vprašanje. Se opravičujem, ker sem vas prekinil.</p>
            </sp>
            <sp xml:id="SDZ1-Redna-24-1994-10-05.sp70">
               <speaker>ANTON PERŠAK:</speaker>
               <p>No, potem pa postavljam vprašanje, kot sem ga že omenil, da so številni državljani Republike Slovenije v preteklosti postali lastniki zemljišč, parcel, vikendov, prikolic in tako naprej, zlasti v območju hrvaške Istre. Danes so, kot vsi vemo, dostikrat izpostavljeni raznim vrstam šikaniranja, te vrste recimo, da bi naj plačevali posebno turistično takso, te turistične takse od njih ne pobirajo in jih celo nočejo pobrati, jih pa preganjajo s teh parcel in tako naprej.</p>
               <p>Zanima me, ali je zunanje ministrstvo skušalo kar koli, kot nek poseben dogovor ali kar koli v zvezi s tem ukrepati, da bi na neki način zaščitili slovenske državljane, ker verjetno ni pričakovati, da bi zdaj zaradi spremembe državnega statusa teh dveh bivših republik to prodali ali se preprosto temu odpovedali.</p>
               <p>Vem, da se vedno reče, da se te stvari rešujejo v paketu in da tudi Hrvatje zahtevajo, da se to rešuje v paketu, ampak mislim, da bi bilo glede na to, da je država predvsem zaradi državljanov, smiselno pričakovati, da se vsaj poskuša kar koli doseči v zvezi s tem.</p>
               <p>Zdaj pa samo še omemba. Eno vprašanje tudi posredno zadeva zunanje ministrstvo, delno pa Ministrstvo za delo, družino in socialne zadeve. Zanima me samo, ali se je v letu in več, kar smo postavljali ta vprašanja, kakor koli napredovalo v dogovorih z Zvezno Republiko Nemčijo glede pravic nekoč prisilno mobiliziranih Slovencev oziroma glede odškodnin za taboriščnike, izgnance itd., kajti Vlada je zagotavljala pred časom, da se na veliko pogaja s to državo v teh zadevah. Hvala.</p>
            </sp>
            <sp xml:id="SDZ1-Redna-24-1994-10-05.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim predstavnike Vlade za odgovor. Gospod Tratnik, državni sekretar iz Ministrstva za pravosodje.</p>
            </sp>
            <sp xml:id="SDZ1-Redna-24-1994-10-05.sp72">
               <speaker>JOŽE TRATNIK:</speaker>
               <p>Hvala lepa. Odgovoril bi gospodu poslancu Peršaku v zvezi z vprašanjem vikendov oziroma parcel slovenskih državljanov na Hrvaškem. V pogovorih v že prej omenjeni meddržavni pogodbi med Slovenijo in Hrvaško, je bilo s hrvaške strani zagotovljeno, da je privatna lastnina slovenskih državljanov, tako zemljišč kot tudi zgradb, nedotakljiva in Hrvaška to priznava.</p>
               <p>Druga stvar je seveda fiskalni del, kar naj bi bil tudi po dogovorih, vsaj kar je imelo Ministrstvo za pravosodje države Slovenije z Ministrstvom za pravosodje Hrvaške govora, stvar, ki bi jo bilo treba urediti na enakopravni podlagi, na podlagi v razmerju finančnih ministrstev. Vendar tudi tu sami ugotavljajo, da včasih pride do diskrepanc v občinski politiki, ki pa ni tako sistemske narave. Problem pa se pojavlja dejansko pri uporabi parcel. Večina teh parcel, kjer ne gre za vikend, ki je zgrajen na podlagi lokacijskega in gradbenega dovoljenja, je kmetijskih zemljišč, slovenski državljani pa jih uporabljajo kot vikend zemljišča, na katera postavljajo prikolice in šotore. Ta zemljišča pa niso komunalno urejena. Problem je enak tudi v Sloveniji. Tudi slovenska zakonodaja ne dopušča na kmetijskih zemljiščih postavitve vikend prikolic, šotorov in podobno, kadar ne gre za komunalno urejena zemljišča. Tako da gre v bistvu za uporabo zakonodaje, ki ureja prostor in okolje, ne pa za lastninsko-pravna razmerja.</p>
               <p>Kar se pa tiče lastninsko-pravnih pravic pa Hrvaška nikakor nima namena, vsaj po uradnih izjavah, kot smo jih dobili, oporekati lastnine Slovencev. Hvala lepa.</p>
            </sp>
            <sp xml:id="SDZ1-Redna-24-1994-10-05.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite dopolnilno vprašanje? (Ne.) Hvala lepa. Tudi predstavnik Vlade ne želi več odgovarjati. Besedo dajem gospe Ireni Oman. (Je ni v dvorani.) Besedo dajem gospodu Zoranu Madonu.</p>
            </sp>
            <sp xml:id="SDZ1-Redna-24-1994-10-05.sp74">
               <speaker>ZORAN MADON:</speaker>
               <p>Spoštovani! Vlado oziroma Ministrstvo za kmetijstvo sprašujem, zakaj še niso bila razdeljena sredstva iz državnega proračuna za namene sofinanciranja odvoza mleka s hribovitih območij v Sloveniji. Proračunsko leto se bliža koncu in obstaja nevarnost, da bodo ta sredstva ostala neizkoriščena, medtem, ko problemi zbiranja in odvoza mleka iz demografskih hribovskih krajev, ostajajo.</p>
               <p>Na mojo pobudo smo letos v proračunu sprejeli amandma, s katerim smo 20 milijonov tolarjev namenili za namene pomoči zbiranja mleka iz teh najbolj odročnih, demografsko ogroženih področij. Ti problemi ostajajo in ostajali bodo tudi v prihodnje. Želim vedeti, zakaj Vlada oziroma Ministrstvo za kmetijstvo ni razdelilo že dovolj zgodaj oziroma vsaj zdaj, ob koncu letošnjega proračuna in bi tudi želel vedeti, kako bo te probleme Vlada reševala v prihodnje. Hvala.</p>
            </sp>
            <sp xml:id="SDZ1-Redna-24-1994-10-05.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospoda ministra Ostrca za odgovor.</p>
            </sp>
            <sp xml:id="SDZ1-Redna-24-1994-10-05.sp76">
               <speaker>DR. JOŽE OSTERC:</speaker>
               <p>Hvala za besedo. Spoštovane poslanke in poslanci! Z uredbo o finančnih intervencij za ohranjanje in razvoj kmetijstva ter proizvodnje hrane za drugo polletje letošnjega leta so bili v 46. členu predpisani pogoji za pridobitev sredstev za namen pomoč pri zbiranju mleka na odročnih gorskovišinskih in hribovitih območjih zaradi večjih stroškov pri zbiranju mleka.</p>
               <p>Pogoji za pridobitev sredstev so dokument o odkupu mleka, vloga za pridobitev sredstev na obrazcu in mlečne proge, za katere se bo uveljavljal regres. Te pa določi Ministrstvo za kmetijstvo ter jih razvrsti v tri težavnostne skupine. Ministrstvo za kmetijstvo in gozdarstvo je 10. 8. poslalo vsem mlečnopredelovalnim organizacijam dopis, s katerim so bile vse mlečnopredelovalne organizacije seznanjene s podatki o razpoložljivih sredstvih za ta namen in z načinom sofinanciranja. Sredstva se bodo delila za posamezne mlečne proge po enotnih kriterijih razvrstitve prog glede na stroške zbiranja mleka. Da bi pridobili natančne podatke o posameznih stroških po posameznih mlečnih progah, je prav tako 10. 8. Ministrstvo za kmetijstvo in gozdarstvo poslalo vsem mlečnopredelovalnim organizacijam posebno anketo za zbiranje podatkov o stroških zbiranja mleka. Podatki se zbirajo za mesec september, zadnji rok za pravilno izpolnjene anketne liste pa je 5. oktober. Se pravi, danes. Obdelava podatkov in na podlagi razvrstitev mlečnih prog v štiri stroškovne razrede bo opravljena predvidoma do 20. oktobra. Te razvrstitve se bo za prve tri razrede sofinanciralo po različnih stopnjah, proge v 4. razredu pa ne bodo dobile finančne pomoči. To so ravninske. O razvrstitvi mlečnih prog in dodelitvi enkratne pomoči za posamezne proge bodo porabniki sredstev tudi pisno obveščeni. Izplačila sredstev za sofinanciranje odvoza mleka s hribovitih območij v Sloveniji posameznim upravičencem bo možno, po predvidevanjih, izvršiti v prvi polovici novembra. Dokumentacija o teh dopisih, ki sem jih omenjal, je na voljo na ministrstvu. Hvala.</p>
            </sp>
            <sp xml:id="SDZ1-Redna-24-1994-10-05.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala. Želite dopolnilno vprašanje? Ponovno pozivam Vlado Republike Slovenije, da odgovori na vprašanje gospoda Hvalice in na del vprašanja gospoda poslanca Alojza Metelka. Ker ne želi Vlada dati, kljub temu, da bi morala po poslovniku dati odgovor in ker smo izčrpali poslanska vprašanja in pobude, zaključujem to točko dnevnega reda. Vsem ministrom in državnim sekretarjem, ki so bili udeleženi na tej točki dnevnega reda, se zahvaljujem. Odrejam 15-minutni odmor in prosim vse poslanke in poslance, da točno ob 12. uri nadaljujemo sejo z njeno 11. točko.</p>
            </sp>
            <stage type="time">(Seja je bila prekinjena ob 11.37 uri in se je nadaljevala ob 12.12 uri.)</stage>
            <sp xml:id="SDZ1-Redna-24-1994-10-05.sp78">
               <speaker>PODPREDSEDNIK VLADIMIR TOPLER:</speaker>
               <p>Pričenjamo nadaljevanje seje. Prosim, da ugotovimo prisotnost v dvorani. Ugotovimo prisotnost! Ugotavljam, da je navzočih 31 poslank in poslancev. V imenu vseh poslancev, ki smo tukaj zbrani, prosim sekretarje poslanskih skupin, da zagotovijo prisotnost vseh poslancev, ki se danes niso opravičili. Prosim tudi vse kolegice in kolege v avli, da pridejo v dvorano. Ugotovimo prisotnost! Ugotavljam, da je navzočih 43 poslank in poslancev. V dvorani nas je več. Prosim, da zasedete svoja mesta in prosim tudi kolege v avli, da pridejo v dvorano. Ugotovimo prisotnost! (44 navzočih.) Zasedite svoja mesta. Prosim, da ugotovimo prisotnost v dvorani. Ugotovimo prisotnost! Ugotavljam, da je navzočih 50 poslank in poslancev. Zbor je sklepčen in lahko nadaljujemo delo. Prehajamo na 11 točko dnevnega reda... Proceduralno, gospod Hvalica. Izvolite.</p>
            </sp>
            <sp xml:id="SDZ1-Redna-24-1994-10-05.sp79">
               <speaker>IVO HVALICA:</speaker>
               <p>Hvala za besedo. Spoštovani! Ugotavljam, da smo zaključili prejšnjo točko dnevnega reda, ne da bi dobil ustrezen odgovor na moje poslansko vprašanje. Mislim, da to velja tudi za gospoda Metelka, kolikor se spomnim. Skratka, teh odgovorov ni bilo ob ugotovitvi, da je ta odnos Vlade zelo omalovaževalen, posebno do opozicije, nimam kaj dodati. Osebno zahtevam, da se mi ta odgovor dostavi v treh dneh. Hvala lepa.</p>
            </sp>
            <sp xml:id="SDZ1-Redna-24-1994-10-05.sp80">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Ivo Hvalica. Predlagam, da se o tej točki dogovorimo na kolegiju, hkrati s tem, ko bomo obravnavali tudi odgovor, ki je namenjen predsedniku oziroma vodstvu Državnega zbora, ki ga predlaga gospa poslanka Maria Pozsonec. Gospod Hvalica, se strinjate s tem, da to opravimo na kolegiju Državnega zbora. Hvala lepa.</p>
               <p>
                  <title>PREDLOG ZAKONA O PRIVATIZACIJI PRAVNIH OSEB, KI SO DRUŽBENI KAPITAL PRENESLE NA SKLAD REPUBLIKE SLOVENIJE ZA RAZVOJ</title> smo sklenili, da <title>OBRAVNAVAMO PO HITREM POSTOPKU</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi besedo predstavnik Vlade? (Ne želi.) Predlog zakona je obravnavala Komisija za spremljanje in nadzor lastninskega preoblikovanja družbene lastnine kot matično delovno telo. Prosim poročevalca, da poda mnenje. Gospod Izidor Rejc ima besedo.</p>
            </sp>
            <sp xml:id="SDZ1-Redna-24-1994-10-05.sp81">
               <speaker>IZIDOR REJC:</speaker>
               <p>Spoštovani podpredsednik, gospe in gospodje, kolegice in kolegi! Pred vami je predlog zakona o privatizaciji pravnih oseb, ki so prenesle družbeni kapital na Sklad Republike Slovenije za razvoj. Predlog je pripravila Vlada in ga tudi predlagala za hitri postopek.</p>
               <p>Ta predlog izhaja iz sklepa 19. seje Državnega zbora, 24.4.1994, in pomeni realizacijo tega sklepa in tudi zahtev posameznih poslanskih skupin, da se ta problematika reši. Komisija za spremljanje in nadzor lastninskega preoblikovanja družbene lastnine je imela na to temo dve seji. Prva, 19.9.1994, se pravi prejšnji mesec, na kateri je obravnavala ta predlog in prišla do določenih zaključkov in 26.9.1994 in naslednji dan je bilo dano poročilo, ki je na mizi.</p>
               <p>Komisija je ugotovila, da je ta problematika sicer delno obdelana in tudi sicer podpira hitri postopek. Gre seveda za podjetja, ki so bila leta 1992, v tem primeru pred volitvami, prenešena s pogodbo na sklad, da se izvrši določeno prestrukturiranje. Komisija je tudi prejela pregled teh podjetij, seznam teh podjetij, s tem, kar sem sam opazil, ni čisto popoln, vendar v grobem seveda je. Ko je komisija obravnavala ta predlog, je ugotovila prvič, da smo pred določenim datumom, ko potekajo roki lastninskega preoblikovanja oziroma priprave programov po zakonu o lastninskem preoblikovanju. Ker smo pred tem, da zaključimo ta uradni čas, ko lahko vlagajo programe podjetja na agencijo, ki jih lahko potrdi ali zavrne, smo menili, da je potrebno, da tudi vključimo te, ki bodo zamudili.</p>
               <p>Torej, komisija je v tem svojem prvem sklepu, ki je bil dan 19.9.1994, tudi sprejela razširitev, se pravi, da se ta zakon razširi. Zakaj se razširi? Ker smo na 19. seji Državnega zbora sprejeli sklep, da se čimprej pripravi zakon o lastninskem preoblikovanju podjetij, ki so na skladu. Ta je prišel na septembrsko sejo, bilo pa je to aprila. Mislim, da je tu tudi malo nepotrebnega zavlačevanja v Vladi in s tem, ko je prišla tudi v časovno stisko, smo menili v Komisiji, da je prav, da se tudi ta zakon razširi ravno zaradi tega, da bi pokril vse tiste probleme, ki so odprti. Zato tudi sklep komisije. Se pravi, kdor bo zamudil ta prekluzivni rok po 20. členu zakona o lastninskem preoblikovanju, naj bi ga tudi ta zakon nekako pokril. Vemo tudi, da po tem 20. členu, kdor ne napravi programa za lastninsko oblikovanje in nima potrjenega do konca leta 1994, da seveda Agencija za prestrukturiranje in razvoj uporabi svoje metode. Da bi bilo to lastninjenje enakopravno in pošteno, smo menili, da je potrebno predvsem vnesti tudi to možnost, da je prva metoda interna razdelitev, druga notranji odkup in tretja šele javna prodaja. Se pravi, da bi za vse pravne osebe zagotovili to pravičnost.</p>
               <p>Gre tudi za 27. člen zakona o lastninskem preoblikovanju, ker vemo, da podjetja prenesejo s prodajo dela podjetja ali pa celotne prodaje podjetja, da morajo prenesti na sklad in da sklad opravi to prodajo. Ker se to seveda ne bo zgodilo, je potrebno lastninjenje spet izvršiti.</p>
               <p>Potem je tudi še 50. člen, ki govori o tem, če se na osnovi revizije ne uskladijo odprti problemi, ki izhajajo iz revizije in ko družbeni pravobranilec samoupravljanja pač zahteva, da se stvari sanirajo in seveda, če nastane med sodiščem in med stranko določen spor in ta spor ni do konca leta 1994 urejen, preidejo ta sredstva v družbeni kapital teh pravnih oseb na sklad, ki potem mora vse te stvari urediti. To so osnovne dileme, osnovna vprašanja, ki so se pojavila sedaj proti koncu leta. Mi smo seveda kot komisija vedno opozarjali oziroma vedno smo se zavedali tega, da moramo paziti, kaj se bo dogajalo in seveda, kako nam roki prihajajo in kako se realizira lastninsko preoblikovanje. Tudi v zvezi z ocenjevanjem vrednosti smo dali svoje pripombe in predvsem delali v tej smeri, da bi bile metode res po zaporedju pravilne, kar v tem predlogu zakona niso, se pravi v zaporedju niso prav naštete. Drugič pa, da bi tudi bila, bodisi ocenjena vrednost ali pa to letno bilanco, glede na predlog, ki je v zakonu oziroma na katere smo že dali določene amandmaje, da je ta pogoj za lastninjenje čimbolj ugoden za delavce, bivše zaposlene in seveda upokojence.</p>
               <p>Na osnovi vsega tega smo ugotovili, ker smo menili, da je potrebno, da se celovit problem reši, ker sedaj smo proti koncu leta, prihajamo proti kritičnemu datumu, kjer seveda agencija tistim določi metodo lastninjenja, ki ne bodo uspeli pripraviti programa oziroma tudi tistim, ki na osnovi pritožbe tudi na revizijski zapisnik ne bodo končali postopka in podobno. Skratka, nam gre v komisiji in članom komisije za to, da bi bil ta celovit proces nekako zagotovljen pošteno in tako kot zakon o lastninskem preoblikovanju določa.</p>
               <p>Moram tudi povedati, da ko človek bere oziroma ko berete mnenje Sekretariata za zakonodajo in pravne zadeve, so določene pripombe, predvsem pa v smeri, da je zakon premalo usmerjen v smer in v povezavo zakona o lastninskem preoblikovanju podjetij. To smo kot komisija na svoji drugi seji opravili. Ta je bila 26. prejšnjega meseca in seveda na osnovi tega tudi dali predlog, dali svoje amandmaje, ki ste jih dobili, veliko amandmajev in seveda tudi na osnovi teh amandmajev je tudi Vlada reagirala. Vendar smo pa dali predlog, da se naslov zakona preimenuje, da je to pač lastninsko preoblikovanje, kjer spet vsebuje, bi rekel, to preobrazbo. Moram povedati, da se v teh tolmačenjih Vlade, da je pač to odtujevanje ali pa odtujevanje delnic skladu, v tem primeru bom temu rekel, ni to odtujevanje. Družbeni kapital je bil prenešen v celoti, ne da bi bile to delnice, na sklad in sedaj teče proces, da se bodo lastniki vključili v takšni ali drugačni obliki bodisi s potrdili o neizplačanih plačah, bodisi s certifikati in na osnovi notranjega odkupa s plačilom na različne načine, kot je to možno. Skratka, gre za to, da komisija meni in mislim, da smo bili v tem gotovo enotni, da je ta zakon moral vsebovati vse elemente in vse tisto, kakor eventualno, bi rekel, doteka oziroma lovi zakon o lastninskem preoblikovanju ob koncu leta, ko se določeni roki zaprejo. In seveda, na osnovi tega menimo, da je tudi vloga Državnega zbora in komisije, da zagotovi in omogoči pravično lastninsko preoblikovanje vseh, ne glede ali bodo tudi sami krivi, da nekaterih stvari niso naredili, pa bom temu rekel, najmanj da bi to smeli biti krivi ljudje, ki delajo, ki so s problematiko lastninskega preoblikovanja premalo poučeni in  seveda, vemo tudi sami, da prihajamo v čas, ko moramo pohiteti. Certifikati gredo svojim novim lastnikom naproti, zato je potrebno, da se ta zadeva, prva, druga, tretja in četrta upošteva. Zato tudi predlagamo spremembo zakona, da bi bilo potem to lastninsko preoblikovanje pravnih oseb, ki so in ki bodo v lasti sklada, katerim bo Agencija na osnovi 20. člena določala način lastninske preobrazbe. To je osnovno vodilo.</p>
               <p>Moram reči, da je Vlada delno prisluhnila z amandmaji, ki jih je dala, vendar mislim, da je to premalo. Menim, da je to prav koristno, racionalno, da s tem zamahom ujamemo vse tisto, kar je potrebno, da se ne bomo potem spet lovili in spet, ne vem kako bodo rekli, da smo pozabili, ker nismo pozabili, in želimo, da se ta problematika lastninjenja opravi čimprej, čimbolj pošteno in tudi pregledano v korist delavcev. Hvala.</p>
            </sp>
            <sp xml:id="SDZ1-Redna-24-1994-10-05.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Rejc. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne.) Besedo dajem gospodu Potrču, ki se je prijavil k razpravi. Izvolite, gospa Metka Karner-Lukač, kot predstavnica poslanske skupine Slovenske ljudske stranke.</p>
            </sp>
            <sp xml:id="SDZ1-Redna-24-1994-10-05.sp83">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupini Slovenske ljudske stranke ocenjujemo predloženi zakon kot neustrezen. Verjetno je razlog to, da je pravzaprav ta zakon Državni zbor izsilil. Kot smo slišali, je 24. aprila sprejel sklep, da je potrebno to problematiko ustrezno urediti.</p>
               <p>Lahko rečem, da je ta zakon ogledalo vladnih namer, ki pravzaprav želi, da bi ta podjetja, ki so prenesla kapital na Sklad Republike Slovenije in so v večini primerov takrat nasedla tem obljubam sklada, da bo poskrbel in reševal njihovo problematiko, kakor tudi, da jim bo najel ustrezne kredite in so tako ta podjetja prešla v državno last. Tukaj se je pri tem zakonu pokazalo, ki ga je predlagatelj sedaj predložil, da želi predlagatelj ta podjetja prodati, najprej z javno prodajo delnic in da v podrejen položaj postavlja interese in pravice delavcev, ki so zaposleni v teh podjetjih. Lahko bi rekli, da v celoti obide interes zaposlenih. V vseh členih, ki predvidevajo interno razdelitev in notranji odkup, se pojavlja beseda "lahko", kar pomeni, če sklad to hoče narediti, sicer pa ne naredi. Zavedamo se tega, da je sklad delniška družba in da predvsem gleda na svoje interese. Torej, ustvarjati čimvečji profit, ob tem, ko popolnoma obide narodnogospodarski interes. Tu mislimo, da ni prav in to tako ne more biti.</p>
               <p>Poleg tega, ta sklad si pridružuje pravico, da poljubno znižuje ceno delnic, tudi temu močno nasprotujemo. Menimo, da je komisija tokrat opravila izredno pomembno delo in da so vsi amandmaji, ki jih je komisija predložila oziroma, ki jih je potem izdelala strokovna služba, verjetno, za nas ustrezni, so sprejemljivi in jih bomo v celoti podprli.</p>
               <p>Poudarjam, da se nam to zdi zelo pomembno, ker s temi amandmaji izenačujemo pravice zaposlenih do notranjega odkupa in interne razdelitve v podjetjih na skladu s pravicami zaposlenih v podjetjih, ki so v družbeni lasti.</p>
               <p>Še zlasti se nam zdi pomembno, da je komisija v svojih amandmajih rešila vprašanje, kaj se bo zgodilo s podjetji, ki se ne bodo v roku lastninsko preoblikovala? Zato bomo poslanci Slovenske ljudske stranke v celoti podprli amandmaje, ki jih je predlagala komisija.</p>
            </sp>
            <sp xml:id="SDZ1-Redna-24-1994-10-05.sp84">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rejc ima besedo kot predstavnik Slovenskih krščanskih demokratov.</p>
            </sp>
            <sp xml:id="SDZ1-Redna-24-1994-10-05.sp85">
               <speaker>IZIDOR REJC:</speaker>
               <p>Gospod podpredsednik, gospe in gospodje! V imenu SKD pozdravljam, da je zakon prišel po hitrem postopku na dnevni red Državnega zbora. Veste, da so bile tudi naše želje in naše prizadevanje vedno v smeri, da se ti problemi rešijo in da je to lastninsko preoblikovanje čimbolj pošteno in pogodu ljudem in da se to čimprej izvede. Da bi se to čimprej in kontrolirano izvedlo, tudi podpiramo te amandmaje, ki jih je dala komisija in tudi vas pozivam, da se tako opredelite. Hvala.</p>
            </sp>
            <sp xml:id="SDZ1-Redna-24-1994-10-05.sp86">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič, predstavnica Demokratske stranke.</p>
            </sp>
            <sp xml:id="SDZ1-Redna-24-1994-10-05.sp87">
               <speaker>DANICA SIMŠIČ:</speaker>
               <p>Hvala lepa, gospod predsedujoči. Tudi v naši poslanski skupini smo z veseljem vzeli zakon v branje, ko smo ga dobili, ker je bil že skrajni čas, da pride. Po temeljitem branju z zakonom nismo bili več tako  zadovoljni. Zato smo čakali na poročilo Komisije za lastninsko preoblikovanje in ugotovili, da je z dopolnili pravzaprav  zakon napisan na novo. Moram reči, da je izredno težko pristati na sprejemanje tako pomembnega zakona po hitrem postopku. Zakon šteje okoli devetnajst ali dvajset členov. In na teh devetnajst ali dvajset členov je tako kot komisija kot v nadaljevanju Vlada vložila še 15 strani najrazličnejših dopolnil na dopolnila itn. In s tem se preglednost zakona in jasnost zakona temeljito izgubita.</p>
               <p>Poleg tega imamo v naši skupini še vprašanje glede spiska, ki ga je komisija za lastninsko preoblikovanje dobila, glede tega seznama prodanih skladovih podjetij in pa tistih, ki so bila prenesena na sklad. Ali je ta spisek dejansko popoln, kajti po natančnem pregledu je, vsaj po našem mnenju, možno ugotoviti, da nekatera podjetja manjkajo. Zato v imenu skupine prosim, da se ta spisek dopolni in da se dejansko ugotovi, katera podjetja sodijo nanj.</p>
               <p>Imamo poleg te pripombe, da je zakon po našem mnenju slabo pripravljen in bistveno dodelan s strani komisije, še eno vprašanje ali pomislek. Glede na to, da se s tem zakonom v zakon o lastninskem preoblikovanju vključujejo tudi podjetja, ki so bila na skladu, torej 98 najbolj občutljivih podjetij, sprašujemo, kako je mogoče, da zakon predvideva, da bi se to lastninjenje in vse kar je v zvezi z njim, opravilo pravzaprav v prvotni verziji v 45 dneh, kajti zakon naj bi začel veljati po vladnem predlogu 15 dan po objavi v Uradnem listu. Po predlogu komisije pa že kar naslednji dan, torej v 30 dneh, naj bi opravili vsa zahtevna dela, tako kot so, recimo, pripravljalna dejanja za lastninjenje, pripraviti je treba otvoritveno bilanco, cenitev podjetij, program lastninskega preoblikovanja in drugo, predvsem zaradi tega, ker gre dejansko za teh 98 najbolj kritičnih podjetij. V teh programih je treba ugotoviti, kaj je v teh podjetjih sploh vitalnega. Kaj ohraniti, kako nadaljevati itd. Po našem mnenju to v 30 dneh ni mogoče. Zato smo predlagali dopolnilo, da se ta rok s 30 ustrezno podaljša na 180. Kot sem uspela razbrati, Vlada tega ne podpira, sprašujem zakaj? Kajti vtis imamo, da poskušamo sedajle na vrat na nos čimveč nekaj na hitro narediti, da nam ne bi bilo potrebno podaljševati rokov za lastninjene. Potem jih bomo pa v zadnjem trenutku spet podaljševali. V zvezi s tem je naša poslanska skupina tudi predlagala dodatni sklep, ki naj bi Vladi naložil, da do naslednje seje Državnega zbora pripravi ustrezne spremembe zakonodaje glede podaljšanja rokov pri lastninskem oblikovanju. Toliko za sedaj. Hvala.</p>
               <p>Še prej bi morda imela vprašanje, že v naprej se opravičujem, če sem kaj spregledala. Ampak v 4. členu je predvideno, da se v primerih, da se izvaja lastninsko preoblikovanje pravnih oseb, ki so prešla v last v upravljanje skladov, v skladu s sedmim odstavkom 50. člena zakona o lastninskem preoblikovanju, izvede sklad itd.... Sprašujem, kateri je ta sedmi odstavek 50. člena zakona o lastninskem preoblikovanju podjetij. Pogledala sem vse spremembe, zakon sam, ampak nisem našla več kot šest odstavkov. Zato sprašujem, ali je kakšna tiskovna napaka ali kaj podobnega? Ker, če je vsebinska, potem ni dobro. Če sem pa kaj spregledala, se pa opravičujem. Hvala lepa.</p>
            </sp>
            <sp xml:id="SDZ1-Redna-24-1994-10-05.sp88">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanske skupine? (Ne.) Besedo dajem gospodu Potrču, ki se je edini pisno prijavil pred vsemi sedaj govorečimi poslankami in poslanci. Izvolite.</p>
            </sp>
            <sp xml:id="SDZ1-Redna-24-1994-10-05.sp89">
               <speaker>MIRAN POTRČ:</speaker>
               <p>Hvala lepa. Imam sicer tudi pooblastilo govoriti v imenu poslanske skupine, ampak tokrat sem mislil, da ne bo takšnih izjav. V poslanski skupini in sam, podpiramo predlog zakona oziroma podpiramo nujnost, da se uredi vprašanje lastninjenja podjetij, ki so v lasti sklada. Ko smo predlog zakona dobili, smo v naši poslanski skupini trije poslanci oziroma poslanka kolegica Breda Pečan, Miloš Pavlica in jaz pripravili delovno besedilo amandmajev in ga predložili Komisiji za lastninjenje. V naše zadovoljstvo, so bila naša stališča in predlogi na komisiji sprejeti že na prvi seji in kasneje, po pooblastilu komisije, v strokovni službi komisije tudi več kot kvalitetno pripravljena in dopolnjena in tako jih je komisija na drugi seji tudi sprejela.</p>
               <p>Kar nas zadeva, mislimo, da je bistvo, ampak pomembno bistvo sprememb od prvega teksta zakona, ki ga je predložila Vlada, do teh sprememb, ki jih je opravil odbor oziroma komisija naslednje: Vlada je uredila lastninjenje podjetij, ki so na skladu danes in ki so prenesla na sklad svoja sredstva s pogodbo. Pri tem osebno in v skupini mislimo, da je v tem delu korektno uredila vprašanje lastninjena, tudi kar zadeva interno razdelitev in notranji odkup, kar je bila zahteva Državnega zbora. Če bi šlo sedaj samo za podjetja na skladu, bi pravzaprav zakon z manjšimi popravki lahko sprejeli tudi po vladnem konceptu. Vendar smo v skupini in kasneje na Komisiji za lastninjenje ocenili, da realnost kaže, da bo v relativno optimističnih predvidevanjih do konca leta opravila svoje programe lastninjenja približno ena tretjina podjetij. Dve tretjini bo ostalo brez teh programov. Postavilo se nam je vprašanje, kaj v tem primeru storiti? In v dilemi, ali podaljševati rok za lastninjenje ali ob tem, da programi ne bodo pripravljeni, zagotoviti, da bodo pravice, ki jih imajo sicer po zakonu o lastninjenju delavci glede interne razdelitve delnic in notranjega odkupa, zagotoviti tudi po roku 31.12.1994, ko bodo programi lastninjenja v smislu lastninskega zakona končani. Komisija se je odločila za drugo varianto in mislim, da je pametno, da ne podaljšujemo rokov za izvajanje lastninjenja, ampak da zagotovimo, da se tudi po tem roku zagotovi interna razdelitev delnic in notranji odkup.</p>
               <p>Vi veste, da so razlogi za to, da ne bi do programov prišlo, trije. Dva objektivna ali povezana z nekaterimi subjektivnimi elementi, ampak ne na strani kolektiva, ampak posameznikov, eden pa je lahko subjektiven. Samo, tudi tretji ni največkrat na strani zaposlenih, ampak na strani poslovodne strukture. Prva dva sta nerešena vprašanja denacionalizacije oziroma zahtevki, ki bodo eventualno neustrezno rešeni. To je sedmi odstavek 50. člena zakona, ki ima pač tukaj še dodatna dopolnila.</p>
               <p>Drugo je neopravljene revizije tam, kjer so bile začete in zato nemožnost opravljanja lastninjenja. Tretje pa je lahko ali zavestna odločitev ali pa tudi malomarnost vodstvenih struktur poslovodstva, ki programa niso ali ne bodo pripravile. Ampak ni prav, da bi bili zaradi tega kolektiv, zaposleni, bivši zaposleni upokojenci zaradi nekaj ljudi, ki tega niso želeli storiti, prikrajšani za možnost lastninjenja, da rečem "lastnega podjetja", torej za princip interne razdelitve delnic in notranji odkup. To smo s tem predlogom želeli zagotoviti in to je z amandmaji, ki jih je pripravilo matično delovno telo, zagotovljeno.</p>
               <p>Druga pomembna stvar, kjer so bila pri vladnem predlogu postavljena v formalnem smislu upravičena vprašanja, čeprav nam je Vlada že v prvi razpravi zagotovila, da tukaj ni nobenih problemov in da gre lahko samo za neustrezno pisanje teksta ali pa za možnost različne razlage, je bilo to, ali je interna razdelitev in notranji odkup obvezen ali fakultativen. Takoj nam je bilo rečeno, da je to obvezna oblika in nobene razprave ni bilo o tem ali se tiste besede "lahko", ki so bile eventualno različno tolmačene črtajo in postaja jasno, da kadar gre za skladova podjetja, je ponudba interne razdelitve in notranjega odkupa obvezna, realizacija pa odvisna od tega, ali se bodo tisti, ki te pravice imajo, za to odločili ali ne.</p>
               <p>Bila so tudi vprašanja, ali pri interni razdelitvi in notranjem odkupu veljajo ali ne veljajo vsi kriteriji po zakonu o lastninjenju, ker je tudi tukaj bilo nekaj nejasnih zapisov v tekstu in tudi tukaj je bil, po mojem prepričanju, sporazum med komisijo in Vlado v tem, da veljajo vsi kriteriji po zakonu o lastninjenju in pristanek Vlade, da se ta del besedila jasneje zapiše. Nekatera vprašanja so bila povezana predvsem z vrednotenjem družbenega kapitala, kdaj, kako, na kak način, da bi bilo tudi za interno razdelitev in za notranji odkup čim ugodnejše in v zvezi s pravico, ki bi naj jo imela agencija, da v primeru javne prodaje sama ali pod določenimi pogoji ima pooblastilo zniževati vrednost, ker smo menili, da tako pooblastilo preprosto bianco ne more biti dano, ker potem cenitev nima nobenega posebnega namena in tudi v tej smeri smo v komisiji pripravili določene amandmaje.</p>
               <p>Na ta način je, po mojem, točna ugotovitev tistih poslank in poslancev, ki so rekli, da je pravzaprav z amandmaji komisija na nek način pripravila novo besedilo zakona. Na podlagi tega smo dobili tudi vladne amandmaje. Moram reči, da jih razumem tako, da Vlada v osnovi koncept komisije sprejema, da pa h konceptu komisije daje nekaj svojih pomislekov oziroma nekaj predlogov, da tudi eventualno drugačne rešitve z istim ciljem. Ker razumem tudi vladni predlog, da, kar zadeva obveznosti, ni vprašanje. Kar zadeva kriterije po lastninjenju v zakonu ni vprašanje. Kar zadeva vrednotenje in omejitev pooblastila agencije za spremembo vrednosti, ni vprašanje. Da tudi ni vprašanje, da naj bi ta zakon veljal tudi za podjetja po 20. in 50. členu zakona, se pravi, tista, ki ne bodo pripravila programov. Vendar Vlada predlaga, da naj to ne bi bil popolni avtomatizem, ampak, da naj bi vmes imela agencija še določene možnosti ocene ali gre takoj v interno razdelitev in notranji odkup, za ostalih 60% pa v javno prodajo, ali pa se odloči, da bo sredstva prenesla na sklad in v tem primeru je sklad obvezen zagotoviti notranji odkup in interno razdelitev.</p>
               <p>Menim, da tu ne gre za takšno vprašanje, okoli katerega najbrž ne bi ob mirni razpravi bilo mogoče najti ustrezno rešitev. Formalno pa se mi zdi, da je danes situacija takšna, da bomo o amandmajih težko odločali. Bal bi se, da bi na podlagi glasovanja amandmajev prišlo do neke slučajnostne opredelitve, ki bi nam dala ali neusklajeni tekst ali pa eventualno nezadostno premišljeno rešitev. Ob tem so se že v dosedanji razpravi postavila nekatera vprašanja. Ali hitri postopek ali ne? Osebno mislim, da je prav, da zadržimo hitri postopek, ker se bo sicer stvar odlagala, ta rešitev pa je potrebna in konec koncev imamo mi samo še tri mesece časa, pa tudi podjetja, ki so na skladu, čakajo na določene rešitve. Mislim pa, da tudi ni pameten predlog, ki je bil danes dan, da naj po amandmajih danes opravimo odločanje in zato sem se z nekaterimi kolegi poslanci, pa tudi s predsednikom komisije in predstavnikom Vlade posvetoval in dajem predlog, da bi po opravljeni splošni razpravi o zakonu, ki jo opravljamo danes, razpravo na današnji seji prekinili in jo preložili na oktobrsko sejo, s tem, da bi na oktobrski seji ostal hitri postopek in da bi do oktobrske seje zadolžili matično delovno telo, da skupaj z Vlado na podlagi že vloženih amandmajev pripravita usklajeno besedilo amandmajev in čistopis zakona, da bi na tej podlagi lahko drugič odločali. Formalno gospod predsedujoči, pa boste, ker imam zapisano, takšen sklep lahko tudi prebrali.</p>
            </sp>
            <sp xml:id="SDZ1-Redna-24-1994-10-05.sp90">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To bom dal na koncu prve splošne obravnave. Sprašujem, ali želi še kdo besedo? Dajem besedo predstavniku Vlade gospodu Ropu, državnemu sekretarju, in potem še gospod Rejc.</p>
            </sp>
            <sp xml:id="SDZ1-Redna-24-1994-10-05.sp91">
               <speaker>MAG. TONE ROP:</speaker>
               <p>Spoštovane poslanke in spoštovani poslanci! V prvi verziji zakona, ki ga je pripravila Vlada Republike Slovenije, smo predvidevali in predvideli izključno lastninjenje skladovih podjetij. To je bilo tudi navodilo parlamenta in mi smo se tega držali. Temeljna razlika, ki je nastopila med stališči Vlade in Komisije za lastninjenje je bila ravno v tem, ali ta zakon razširiti tudi na tiste določbe zakona o lastninskem preoblikovanju, ki so opredeljene v 20. členu tega zakona. Ravno zaradi dejstva, da je Komisija za spremljanje zakona o lastninskem preoblikovanju podjetij sprejela stališče, da je treba urediti tudi to področje, je prišlo do, bi rekel, tako velike razlike med prvo verzijo zakona Vlade in pa to verzijo, ki jo pravzaprav komisija sedaj predlaga s temi amandmaji. Komisija je pripravila amandmaje, ki jih je pripravila  in mi smo proučili vse amandmaje in se odločili, da podpremo bistvo predloga komisije, to je, da se ta zakon tudi razširi na del zakona o lastninskem preoblikovanju, to je na tisti del, ki ureja lastninjenje podjetij po preteku rokov za lastninjenje, kot so opredeljeni v zakonu o lastninskem preoblikovanju podjetij. No, v ta namen in ravno zaradi tega smo dodelali pravnotehnično, po našem mnenju, vse amandmaje komisije in verjamem, da so pravnotehnično sedaj bolj konsistentni, se pa vsebinsko ne razlikujejo. Razlike so minimalne in vodijo samo v to smer, da bomo celoten proces lahko izpeljali.</p>
               <p>Temeljni problem, ki se mi postavlja je ta, da na Komisiji za spremljanje zakona za lastninsko preoblikovanje ni bila opravljena razprava o amandmajih Vlade na amandmaje te komisije. Verjamem, v kolikor bi takšno razpravo opravili, da bi v 90% prišli do skupnega stališča in do skupne verzije in predlogov amandmajev. Predvsem zaradi tega, ker - še enkrat ponavljam - ni bistvenih razlik. Zato se mi zdi zelo zelo smiselna pripomba gospoda Potrča, da bi verjetno veljalo opraviti razpravo na komisiji v zvezi z amandmaji Vlade, sprejeti skupna stališča in potem priti pred Državni zbor, morda tudi, v kolikor bomo uskladili s čistopisom teksta, tako da bo jasno razvidno, kaj se namerava v zakonu.</p>
               <p>Samo še to na koncu v odgovor gospe Lukačevi: v prvi verziji, ki jo je pripravila Vlada Republike Slovenije, smo predvideli prednostno uporabo interne razdelitve notranjega odkupa in to ni bil nikoli problem. To smo povedali tudi na komisiji, in v kolikor je koga motila tista beseda "lahko", ne bi bilo nobenega problema, da bi to umaknili. Torej, bi se strinjal s tem predloga Potrča in predlagam, da tudi vi podprete to stališče.</p>
            </sp>
            <sp xml:id="SDZ1-Redna-24-1994-10-05.sp92">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Rejcu.</p>
            </sp>
            <sp xml:id="SDZ1-Redna-24-1994-10-05.sp93">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Kot poslanec Državnega zbora, sem dolžan povedati predvsem to, da bi kazalo, bi rekel, maksimalno, to seveda naslavljam na Vlado, kooperativno razreševati ta problem. Mislim, da je bistvo našega dela tudi v tem, da se nekaj stvari kompletno, polno, z razumevanjem in racionalno rešijo in seveda, da se s tem tudi ta občutek lastninskega preoblikovanja oziroma lastninjenja napravi, kot se spodobi. To je tisto, kar seveda ta predlog sedaj vsebuje. Češ, da naj se ta zadeva, razprava konča in potem tudi zadrži hitri postopek. Medtem naj komisija in Vlada ugotovita tista neskladja. Hočem pa povedati, da je to, smo tudi videli v sami komisije in tudi s strani Sekretariata za zakonodajo in pravne zadeve, da je zadeva dovolj resna, dovolj v dobri smeri nakazana, tako da mislim, da mora biti Vlada tukaj maksimalno kooperativna in seveda logična s tem, da se določene stvari sedaj rešijo, ker, če se stvari ne bodo rešile sedaj, potem se bomo zastonj pogovarjali, kdo je za pošteno in hitro lastninjenje, ker v tem primeru bo seveda ta opcija padla. Hvala.</p>
            </sp>
            <sp xml:id="SDZ1-Redna-24-1994-10-05.sp94">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rejcu.</p>
               <p>Ali dovolite, da imam še jaz enkrat proceduralno kot predsedujoči. Pomotoma ste na klop prejeli odlok o izvolitvi v sodniško službo in ga sedaj pobirajo. Nadomestili ga bomo z drugimi, ker ta odlok še ni pripravljen v ustrezni komisiji in se vam zato tudi opravičujemo.</p>
               <p>Želi še kdo besedo? Gospod Geržina.</p>
            </sp>
            <sp xml:id="SDZ1-Redna-24-1994-10-05.sp95">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Glede tega zakona mislim, da je Vlada končno prisluhnila številnim zahtevam, da se podjetja v tako imenovanem Koržetovem skladu na enak način lastninijo kot tista, ki so normalno, po zakonu o lastninjenju. Mislim pa, da Vlada tudi po zadnji intervenciji gospoda državnega sekretarja gospoda Ropa, ni pripravljena, da se tistim, ki so zamudili prekluzivni rok za lastninsko preoblikovanje po 20. členu zakona, omogoči enaka oblika lastninjenja kot ostalim samo zaradi tega, ker so pač zamudili, ker so imeli probleme z organizacijo podjetij, probleme z izgubami, ki so jih sanirali in tako naprej. Mislim, da to, kar je državni sekretar rekel, da so prisluhnili Komisiji za spremljanje in nadzor lastninskega preoblikovanja podjetij, ni res. Namreč, nikjer več ne piše o teh problemih, ki se pojavljajo, recimo, na mariborskem koncu. Po mojem bodo nekatera podjetja, ki so, bi rekel, širšega pomena, državnega pomena, morala prenesti lastnino še na Koržetov sklad in o teh ta amandma Vlade nič ne govori, ker govori samo o tistih podjetjih, ki so na dan sprejetja tega zakona v Koržetovem skladu. Sem bolj zato, da se sprejme amandmaje, ki jih je predlagala komisija, ker mislim, da izenačujejo delavce v različnih vrstah podjetij. Tista, ki so normalna, ki nimajo problemov, so že šla v lastninjene, to so predvsem manjša, ki so dobro poslovala, ki so bila najmanj pod udarom ekonomske politike te države, ki so se lahko preživljala, ki so lahko preživljala, ki so lahko preživela, kot sem že rekel večkrat, s pobiranjem ali pa zmanjševanjem lastne substance, ko so lastno akumulacijo na račun proizvodnje uporabljala, ampak so nekako šla skozi.</p>
               <p>Mislim, da je treba pač vsem delavcem, upokojencem in bivšim delavcem v podjetju, ne glede kje so, ali bodo še prenesla ali so že prinesla v Koržetov sklad, na kakšen način so prenesla ali delno ali vse svoje imetje, omogočiti, da se enak postopek lastninjenja opravi pri vseh. Se pravi, delitev tiste akumulacije, ki smo jo, govorimo z zatiskanjem pasu skozi desetletja, pustili v podjetjih, glede na to tudi primerni certifikati in vse ostalo po vrsti. Tisto kar gre v sklade, kar pa ostane, pa, recimo, v 20. členu, v zadnjem, tega zakona o lastninjenju, mislim, da piše "Agencija lahko naredi kar hoče". Ta zadeva je v zraku obvisela. Sicer državni sekretar miga z glavo, da ne, ampak mislim, da je že sam prej povedal, da ja. So pač nekatere druge rešitve. Mislim, da neke osnovne rešitve morajo veljati za vsa podjetja, ali dobra ali slaba. Mislim, delavci so pač ne glede na to, v kakšni situaciji so sedaj podjetja, v vseh približno enako dobro ali če nekdo drug pravi slabo, mislim bolj dobro delali in si odtrgovali in da imajo pravico na osnovi tega tudi lastniniti del teh podjetij. Hvala lepa.</p>
            </sp>
            <sp xml:id="SDZ1-Redna-24-1994-10-05.sp96">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Ropu.</p>
            </sp>
            <sp xml:id="SDZ1-Redna-24-1994-10-05.sp97">
               <speaker>MAG. TONE ROP:</speaker>
               <p>Rad bi repliciral. Mislim, da gre tukaj za nesporazum. Se popolnoma strinjam oziroma ne jaz, Vlada Republike Slovenije se popolnoma strinja s tem, kar je gospod Geržina tukaj govoril in tako je tudi poskušala oblikovati svoj amandma. Verjamem, da je tako tudi pripravila. Gre za poseben problem, gre za problem tistih podjetij in tistih delavcev teh podjetij, ki so zamudila rok iz 20. člena zakona o lastninskem preoblikovanju. V kolikor pogledate amandmaje Vlade Republike Slovenije, vidite tukaj samo eno izjemo. Eksplicitno se v amandmajih navaja, da se mora upoštevati prednostno interna razdelitev in notranji odkup v vseh primerih, kadar se ta rok zamudi. Vedno je pa predvidena samo ena izjema v teh amandmajih in to lahko najdete na 10 strani vladnih amandmajev pri amandmaju na 10. člen, kjer se govori, da lahko, skratka agencija ima dve varianti. Agencija lahko ali predvidi interno razdelitev in  notranji odkup, tako kot ste vi govorili, samo v določenih primerih pa lahko prenese na sklad ta kapital, namesto, da izvede interno razdelitev. Vendar, imate v zadnjem odstavku tega amandmaja potem napisano "Sklad izvede privatizacijo delnice iz prejšnjega odstavka v skladu z določili tega zakona". To pomeni, samo eno možnost ima agencija, da izvede interno razdelitev in notranji odkup ali pa prej prenese na sklad; sklad pa mora potem izvesti interno razdelitev in notranji odkup. V čem je razlika in v čem je bistvo tega predloga?</p>
               <p>Bistvo tega predloga je, da ima agencija možnost, da v kolikor ugotovi, da so v nekaterih podjetjih izven postopkov denacionalizacije in revizijskih postopkov brez razloga zavlačevali postopek lastninjenja, lahko sproži posebne revizijske postopke od časa otvoritvene bilance 1.1.1993 do takrat, ko so oni predložili program oziroma do izteka roka. Skratka, lahko sproži kontrolo poslovanja in lahko potencialno ugotovi, da so pač nekje, če so, lahko tudi špekulirali in namenoma zavlačevali lastninjenje. V tem primeru gre prej na sklad in sklad prevzame začasno samo podjetje in lahko vpliva samo na vodstvo, na vodstvo podjetja, vendar pa mora, in to je bistvo te ideje, mora to ponuditi potem delavcem v naslednji fazi v interno razdelitev in notranji odkup. Samo to je. Vendar, tega ne moreta ne sklad in agencija narediti kar tako. Mi smo posebej predvideli, da mora za to pridobiti soglasje Vlade Republike Slovenije.</p>
               <p>Skratka, samo v izrednih primerih je možen takšen postopek. To pomeni, da imamo, bi rekel, v tem zagonu vgrajen tudi mehanizem, da vendarle špekulacij in namenskega zavlačevanja lastninjenja ne dopustimo. Samo v teh in izjemnih primerih. Tudi to, da bo vendarle vsem jasno v Sloveniji, da je rok konec tega leta in to rok za tiste, ki to lahko opravijo, predvsem za tiste.</p>
               <p>Še to, prej je nekdo rekel, da bo ena tretjina podjetij oddala programe, to ni tako. Mi ugotavljamo, to bo objavljeno drugi teden v javnosti, ugotavljamo in ocenjujemo, da bo približno 60 do 70 odstotkov vseh podjetij oddalo programe lastninskega preoblikovanja do konca leta. Tisto, kar je pa ostanka, bo v večini primerov razlog v revizijskih postopkih in pa denacionalizacijskih postopkih, kar je tudi urejeno posebej in bo relativno izjemno malo ostalo podjetij, kjer ne bo nobenega, bi rekel, od teh razlogov in bo kakršnakoli pristojnost Vlade in agencije v teh primerih dana.</p>
            </sp>
            <sp xml:id="SDZ1-Redna-24-1994-10-05.sp98">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ropu. Želi še kdo sodelovati v splošni razpravi? Splošno razpravo zaključujem in prehajamo na sklepno odločanje, odločanje o sklepu, ki ga je predlagal poslanec gospod Miran Potrč. Na podlagi 73. in 179. člena poslovnika je Državni zbor sklenil in sedaj je besedilo sklepa: "Razprava in odločanje o zakonu se preloži na oktobrsko sejo Državnega zbora. Državni zbor nalaga matičnemu delovnemu telesu in Vladi, da na podlagi vloženih amandmajev pripravi to za to sejo usklajeno besedilo amandmajev in čistopis zakona". Mislim, da sem sklep zelo jasno prebral, da ste ga razumeli vsi in ga dajem na glasovanje. Ugotovimo sklepčnost! (57 prisotnih.)</p>
               <p>Kdo je za? (38 poslancev.) Je kdo proti? (16 poslancev.)</p>
               <p>Ugotavljam, da je sklep sprejet.</p>
               <p>S tem na tej seji zaključujem to točko, je pa ne prekinjam, ker jo bomo nadaljevali na naslednji, oktobrski seji.</p>
               <p>Prehajamo na naslednjo <title>12. TOČKO DNEVNEGA REDA</title>, to je <title>PREDLOG ZAKONA O SAMOUPRAVNIH NARODNIH SKUPNOSTIH</title>.</p>
               <p>Predlog zakona o samoupravnih narodnih skupnostih je za tretjo obravnavo pripravila Vlada Republike Slovenije. Želi besedo predstavnik Vlade? (Ne želi.) Hvala lepa. Predlog zakona je obravnavala Komisija za narodne skupnosti kot matično delovno telo. Želi poročevalec komisije besedo? (Ne želi.) Želi besedo predstavnik sekretariata? (Ne želi.) Besedo dajem predstavnikom poslanskih skupin. Zakon je v tretji obravnavi, to poudarjam. Gospod Ciril Ribičič, predstavnik Združene liste socialnih demokratov, izvolite.</p>
            </sp>
            <sp xml:id="SDZ1-Redna-24-1994-10-05.sp99">
               <speaker>DR. CIRIL RIBIČIČ:</speaker>
               <p>Spoštovani! V imenu poslanske skupine ZLSD bi rad podprl predlog zakona o samoupravnih narodnih skupnostih, ker menimo, da je ustrezen in da skupaj z amandmajem, ki ga predlaga gospod Battelli, in ki je bil usklajen tudi v Komisiji za narodne skupnosti, pomeni pravzaprav kontinuiteto  zelo odgovorne državniške drže Republike Slovenije v odnosu do italijanske in madžarske narodne skupnosti. Tukaj gre za kontinuiteto od časov osamosvajanja, v katerih je zaradi strpnosti in zrelosti obeh strani prišlo do zelo mirnega urejanja medsebojnih odnosov, tako da je lahko sporazum vseh parlamentarnih strank o plebiscitu zapisal, da je plebiscit skupno dejanje slovenskega naroda, italijanske in madžarske narodne skupnosti in drugih državljanov Republike Slovenije. Seveda je bilo osamosvajanje z vsemi težavami za slovenski narod pač nekaj zelo pozitivnega, nesporno dejanje narodove samoodločbe, medtem ko je zlasti za italijansko narodno skupnost bilo tudi boleče v tisti točki, ko je presekala na dva dela italijansko narodno skupnost, ki je prej živela v dveh sosednjih republikah, sicer pa enotno organizirana. Moram reči, da smo v zadnjih mesecih presegli nekatera vprašanja in področja, ki bi lahko bila predmet konfliktov in zaostrovanj. Šlo je zlasti za področje lokalne samouprave, kjer je uvajanje novega sistema zahtevalo tudi spremenjen položaj italijanske in madžarske narodne skupnosti. Pri tem smo izhajali od obljub, da se raven posebnih pravic in varstva obeh narodnih skupnosti v samostojni suvereni Sloveniji ne bo zmanjšala. Kot veste, se je z ustavno določbo o predstavniku, o možnosti oziroma o zahtevi po soglasju celo bolj poudarila v teh ustavnih določbah.</p>
               <p>Skratka, to bi bili argumenti zaradi katerih podpiram te rešitve. Bi pa hkrati opozoril na to, da se v javnosti pojavljajo tudi drugačna stališča. Včeraj sem bral v Novicah na 2. strani novinarski prispevek gospoda Biščaka, ki ima naslov: "Bolj trdo z Italijo", in ki v bistvu v nasprotju s tem naslovom ne želi spreminjati diplomatskih odnosov z Italijo, ampak se pravzaprav želi maščevati zaradi poslabšanih odnosov z Italijo in njihovih pomislekov italijanski narodni skupnosti v Sloveniji. Pri tem gre tako daleč, da celo predlaga ustavne spremembe v zvezi s predstavnikom te narodne skupnosti v Državnem zboru, predlaga, da ukinemo soglasje, ki je predpisano za sprejemanje tistih zakonov in drugih predpisov, ki se tičejo posebnih pravic italijanske narodne skupnosti. Skratka, dela to napako, da težave v odnosih z Italijo spreminja na takšen način, da se poskuša maščevati pripadnikom italijanske narodne skupnosti. To bi seveda spreminjalo pripadnike italijanske narodne skupnosti v talce in za izsiljevanje sosednje Italije, kar ni sprejemljivo in je v hudem nasprotju, ne samo z ustavnimi določbami, ki jih želi gospod Biščak spremeniti, ampak tudi s samim ustavnim konceptom, ko gre tukaj vendarle za narodno skupnost, ki jo sestavljajo njeni pripadniki kot državljanke in državljani Republike Slovenije, ki imajo kot posamezniki in kot narodna skupnost z Ustavo zagotovljene posebne pravice. Mislim, da bi naš takšen pristop peljal pač v popolnoma nepotrebne in škodljive zaostritve, ne samo za odnose s sosednjimi državami ampak tudi za notranje demokratične odnose v Sloveniji. Zato mislim, da moramo takšne pristope odločno zavrniti in nadaljevati po poti konstruktivnega uresničevanja tistega, kar je z ustavo zapisano na evropski ravni ali celo nad to ravnijo. Hvala lepa.</p>
            </sp>
            <sp xml:id="SDZ1-Redna-24-1994-10-05.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Odpiram splošno razpravo. Dajem besedo poslankam in poslancem. Gospod Jug. Izvolite.</p>
            </sp>
            <sp xml:id="SDZ1-Redna-24-1994-10-05.sp101">
               <speaker>MAG. JANEZ JUG:</speaker>
               <p>Podpiram predlog zakona iz preprostega razloga, ker se mi zdi neumestno sedaj, da našo narodnostno manjšino, italijansko kot madžarsko, pogojujemo s kakršnimkoli konceptom mednarodnih odnosov, reciprocitete in tako dalje. Želim si, da bi Slovenija igrala ofenzivno vlogo na tem področju, to se pravi, da bi bila nek vzgled Evropi, kako se rešuje manjšinske probleme. Zato tudi podpiram amandma gospoda Battellija oziroma tudi Komisije za narodnosti, v katerih se je našel odličen, človek bi rekel, kompromis pred strahom narodnosti tako madžarske, kot italijanske, da bi jih s tem zakonom zapirali v neki geto, vendar se je s tem kompromisom rešilo tako, da se dopusti ves pluralizem narodnosti v okviru tega zakona. Zato apeliram tudi na vse demokrate, ne samo liberalne in tako dalje, da v tem kontekstu podprejo omenjeni zakon in amandma gospoda Battellija. Hvala lepa.</p>
            </sp>
            <sp xml:id="SDZ1-Redna-24-1994-10-05.sp102">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? (Ne.) In zato prehajamo k odločanju. Gospod Brane Eržen. Izvolite.</p>
            </sp>
            <sp xml:id="SDZ1-Redna-24-1994-10-05.sp103">
               <speaker>BRANE ERŽEN:</speaker>
               <p>Hvala lepa. Spoštovani! Vesel sem, da je gospod Battelli umaknil prejšnji amandma, s katerim je zahteval nič manj in nič več kakor spremembo ustave. Zakaj? Poglejte. Z amandmajem k 11. členu predloga zakona o samoupravnih narodnih skupnostih je gospod Battelli predlagal črtanje besede "samoupravna". Beseda "samoupravne" tudi meni sicer ni všeč, vendar pa mislim, da takšen predlog pomeni poseg v ustavo, kjer v 64. členu, ki govori o pravicah avtohtone narodne italijanske in madžarske skupnosti, govori konkretno o samoupravni skupnosti. Predlagatelj amandmaja je skušal skozi svoj amandma spreminjati naziv institucije, ki ga določa ustava. Zato ne bi mogel podpreti takšnih poizkusov italijanske narodne skupnosti, da bi skozi amandmaje spreminjali ustavo v členih, ki določajo položaj manjšine pri nas. Hvala lepa.</p>
            </sp>
            <sp xml:id="SDZ1-Redna-24-1994-10-05.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? (Ne.) Prehajamo na odločanje o amandmaju. Ga bom prebral. Samo eden je: k 11. členu se doda nov drugi odstavek, ki se glasi: "S statutom se določijo tudi načini in oblike sodelovanja samoupravne narodne skupnosti z organizacijami in društvi, združenji ali drugimi oblikami dela, ki jih ustanavljajo pripadniki narodne skupnosti za uresničevanje svojih posebnih pravic". Predlagatelj je Roberto Battelli.</p>
               <p>Dajem amandma na glasovanje. Ugotovimo sklepčnost! (45 prisotnih.) Mislim, da nas je več v dvorani. Prosim pa tudi tiste, ki sedijo drugje, da zasedejo svoje mesto, da bodo lahko glasovali. Ugotovimo sklepčnost! (51 prisotnih.)</p>
               <p>Kdo je za? (35 poslancev.) Je kdo proti? (3 poslanci.)</p>
               <p>Ugotavljam, da smo amandma sprejeli.</p>
               <p>Preden glasujemo o zakonskem predlogu v celoti, vas želim opozoriti na 199. člen poslovnika Državnega zbora, ki določa, da je zakon, ki zadeva uresničevanje v ustavi določenih pravic in položaj zgolj narodnih skupnosti sprejet, če k njemu podata soglasje predstavnika narodne skupnosti. Zato prosim poslanko Mario Pozsonec in poslanca Roberta Battellija, da zboru ustno pojasnita, če se s predlogom zakona o samoupravnih narodnih skupnostih soglašata. Prosim gospo Pozsončevo.</p>
            </sp>
            <sp xml:id="SDZ1-Redna-24-1994-10-05.sp105">
               <speaker>MARIA POZSONEC:</speaker>
               <p>Hvala lepa. Zakon je skupni napor obeh narodnosti, tako da soglašam z zakonom.</p>
            </sp>
            <sp xml:id="SDZ1-Redna-24-1994-10-05.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim gospoda Roberta Battellija.</p>
            </sp>
            <sp xml:id="SDZ1-Redna-24-1994-10-05.sp107">
               <speaker>ROBERTO BATTELLI:</speaker>
               <p>Soglašam s predlaganim zakonom.</p>
            </sp>
            <sp xml:id="SDZ1-Redna-24-1994-10-05.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljam, da poslanca soglašata s predlogom zakona in zato dajem zakon v celoti na glasovanje. Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da smo zakon o samoupravnih narodnih skupnosti sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo, <title>23.A TOČKO DNEVNEGA REDA, NA PREDLOG ZAKONA O ZAGOTAVLJANJU SREDSTEV ZA ODPLAČILO KREDITOV ZA TRAJNA OBRATNA SREDSTVA IN KREDITOV ZA IZVEDBO NUJNIH INVESTICIJSKIH DEL SLOVENSKIH ŽELEZARN</title>.</p>
               <p>Predlog zakona je v obravnavo zboru predložila Vlada Republike Slovenije. Želi besedo predstavnik Vlade? Prosim, gospod Banič, državni sekretar v Ministrstvu za ekonomske odnose in razvoj, ima besedo. Proceduralno, izvolite gospod Matuš.</p>
            </sp>
            <sp xml:id="SDZ1-Redna-24-1994-10-05.sp109">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Predlagal bom kot proceduralni predlog in ga lahko tudi utemeljim.</p>
               <p>Ob končani prvi obravnavi predloga zakona je Državni zbor sprejel 12 stališč in sklepov. Pri tem je Vlada oziroma predlagatelj pri pripravi upošteval nekako peti sklep, ko ga je Vlada vnesla v besedilo v zakon, hkrati pa z novim drugim odstavkom 2. člena popolnoma nevtralizirala namen dorečenosti 2. člena.</p>
               <p>Državni zbor je poleg tega naložil Vladi, da se opredeli do ustreznosti višine sredstev, namenjenih za investicije in za zagotavljanje obratnih sredstev ter predvidi odgovornost za uspeh sanacije Slovenskih železarn. Pri tem pa se posebej opozarja na ustreznost višine sredstev za trajna obratna sredstva, za koncern v višini 716 milijonov 540.000 približno tolarjev, ki jih je Vlada ob razdelitvi, komu bodo namenjena sredstva, vnesla v člen. (Vmes podpredsednik Topler: Se opravičujem. Sedaj prehajamo na vsebino. Prosim za proceduralni predlog, če ga najprej poveste, pa ga potem obrazložite, ker mislim, da niti poslanci niti predsedujoči ne razumem za kaj gre. Prosim, da najprej podate proceduralni predlog.)</p>
               <p>Prosil bi 15 minut odmora, ker bom zahteval splošno razpravo. 15 minut odmora pa rabim za zbiranje desetih podpisov.</p>
            </sp>
            <sp xml:id="SDZ1-Redna-24-1994-10-05.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odrejam 15 minutni odmor. Vendar kolegice in kolegi, glede na odmor, ki smo ga imeli prej, se bojim, da ne bomo sklepčni. Predlagam, da sejo nadaljujemo ob 15.30 uri. Sejo nadaljujemo ob 15.30 uri. Odrejam odmor.</p>
            </sp>
            <stage type="time">(Seja je bila prekinjena ob 13.15 uri in se je nadaljevala ob 15.45 uri.)</stage>
            <sp xml:id="SDZ1-Redna-24-1994-10-05.sp111">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! (43 prisotnih.) Prosim, da zadolženi v poslanskih skupinah pripeljete svoje kolegice in kolege. Prosim, da ugotovimo prisotnost! (48 prisotnih.) Smo sklepčni. Lahko nadaljujemo  delo.</p>
               <p>Nadaljujemo 23.a točko, to je predlog zakona o zagotavljanju sredstev za odplačilo kreditov za trajna obratna sredstva in kreditov za izvedbo nujnih investicijskih del Slovenskih železarn. Prosim predstavnika Vlade za obrazložitev, če želi. Želi predstavnik vlade besedo? (Želi.) Prosim. Državni sekretar v Ministrstvu za gospodarske dejavnosti, gospod Banič ima besedo.</p>
            </sp>
            <sp xml:id="SDZ1-Redna-24-1994-10-05.sp112">
               <speaker>DR. IVO BANIČ:</speaker>
               <p>Hvala lepa. Gospod predsedujoči, dame in gospodje! Pred vami je osnutek zakona, s katerim želimo zagotoviti izvajanje investicijskih del v Slovenskih železarnah. Če se spomnite, o tem je bilo že razpravljano in taka odločitev je bila sprejeta, da se izvršijo nujne investicije v Slovenskih železarnah, ki bodo povečale produktivnost ter izboljšale kakovost. Ravno tako bi ta zakon zagotovil ustrezna sredstva, s katerimi bi poboljšali samo financiranje železarn. Železarne imajo v letošnjem letu bistveno povečan obseg prodaje, saj je povečan približno za polovico, in ta povečani obseg je treba ustrezno sfinancirati, da bodo potem dosegli ustrezne rezultate v tem in v naslednjem letu, ki ga že pokrivajo z naročili, ki jih dobivajo v tem letu.</p>
               <p>S sprejemom tega zakona bomo omogočili ta proces v Slovenskih železarnah in sledili tisti projekciji, ki so jo tudi potrdili svetovalci PHARE iz Evropske unije, ki so napovedali, da so železarne tik pred tem, da pridejo v področje črnih številk. Hvala lepa.</p>
            </sp>
            <sp xml:id="SDZ1-Redna-24-1994-10-05.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno politiko kot matično delovno telo. Poročevalec odbora je gospod Kopač.</p>
            </sp>
            <sp xml:id="SDZ1-Redna-24-1994-10-05.sp114">
               <speaker>JANEZ KOPAČ:</speaker>
               <p>Hvala za besedo. Odbor je ta zakon obravnaval na dolgi 61. seji in k zakonu sprejel dva amandmaja oziroma predlaga Državnemu zboru v sprejem dva amandmaja. Poleg tega se je opredelil tudi do drugih, do takrat vloženih amandmajev. Do teh drugih amandmajev je imel - v primeru amandmaja gospoda Matuša, na drugi člen - pozitivno stališče, čeprav je s to tematiko, kot se je izcimilo iz razprave na odboru, naknadno, šele danes, dala amandma tudi Vlada. Do tega sicer odbor formalno nima stališča, vendar lahko rečem, da v duhu razprav na odboru bi odbor podprl tudi ta amandma Vlade.</p>
               <p>Negativno smo se opredelili, torej ne podpiramo amandmaja skupine poslancev s prvopodpisanim gospodom Šešerkom k 1. in 2. členu. Odbor je menil, da sta to dva amandmaja z materijo, ki nikakor ne sodi v ta zakon. Poleg tega je odbor sprejel dva svoja amandmaja, od katerih je bil eden podprt soglasno. Gre za amandma, ki predvideva obvezo družb v okviru koncerna Slovenske železarne, da v treh letih vse družbe, ki še nimajo, nekatere že imajo, pridobijo standard kakovosti ISO 9001.</p>
               <p>Drugi amandma pa je bil deležen večje polemike in bi ga rad na kratko predstavil. Gre za amandma, za nov 1.a člen, po katerem bi morali pred nakazilom proračunskih sredstev, namenjenih za trajna obratna sredstva - ne za investicije, ampak za trajna obratna sredstva, kajti ta zakon predvideva ti dve vrsti sredstev, skratka, pred tem nakazilom bi morali člani poslovodstva te gospodarske družbe v okviru koncerna predložiti izjave in jamstva, iz katerih bi bilo razvidno, da za vložena proračunska sredstva jamčijo s svojim osebnim premoženjem. Amandma je sicer še daljši, predvideva, da konkretnejše pogoje jamstva in pravice do udeležbe pri dobičku na podlagi tega rizika, določi minister, pristojen za gospodarstvo. Obrazložitev tega amandmaja je taka, da naj bi ta amandma poskrbel za večjo varnost vloženih sredstev, kajti s tem bi zagotovil tudi večjo motiviranost poslovodstva v teh družbah. Prvič, zaradi strahu pred izgubo osebnega premoženja; drugič, zaradi stimulacije, ki izvira iz udeležbe na dobičku oziroma pri uspehu, pri zmanjševanju izgube v primerih, da je izguba velika in je uspeh že ta, da se izguba zmanjša.</p>
               <p>Na ta amandma je že na sami seji imela pripombe predstavnica Sekretariata za zakonodajo in pravne zadeve. Ta pripomba je podana tudi pisno danes na klop, in pravi, da zakon o gospodarskih družbah česa takega za poslovodstvo ne predvideva. Da pa predvideva, da se morebitne - v tem zakonu, torej o gospodarskih družbah - neopredeljene pravice in obveznosti opredelijo v individualni pogodbi, sklenjeni med predstavniki lastnikov in poslovodstvom. Že na sami seji odbora smo menili člani odbora, ki smo glasovali za ta amandma - sprejet pa je bil sicer z večino, nekaj jih je bilo tudi proti - da prav taka določba, torej tega novega predlaganega 1.a člena, lahko najde svoje mesto prav v individualni pogodbi med predstavniki lastnikov, torej med državo oziroma predstavniki države in poslovodstvi v posameznih družbah v okviru koncerna Slovenskih železarn.</p>
               <p>Kakorkoli že, predlog zakona, tak kot je, podpiramo. Vlagamo svoja dva amandmaja, opredeljujemo se do drugih, nismo se pa opredelili do treh amandmajev, ki jih je danes vložila poslanska skupina Slovenske ljudske stranke s prvopodpisano Metko Karner-Lukač, ki, moram reči, po moji oceni povsem spreminjajo koncept zakona. Lahko bi rekel, ne vem, če imam to pravico, da v duhu razprav iz včerajšnje seje odbora menim, nisem seveda prepričan, odbor teh amandmajev in še posebej tistega, ki se nanaša na sredstva, namenjena za trajno obratna sredstva na nivoju koncerna Slovenskih železarn, tega amandmaja odbor verjetno ne bi podprl. Ampak o tem seveda nismo razpravljali in v imenu odbora se do tega amandmaja nimam pravice opredeljevati.</p>
               <p>Predlagam torej, da zakon sprejmete skupaj z amandmaji odbora oziroma v skladu s stališči do drugih amandmajev, kot jih je odbor sprejel. Hvala lepa.</p>
            </sp>
            <sp xml:id="SDZ1-Redna-24-1994-10-05.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Skladno z drugim odstavkom 188. člena poslovnika je 11 poslancev s prvopodpisanim Štefanom Matušem vložilo zahtevo, da se opravi splošna razprava, tako da prehajamo na splošno razpravo. (Nekdo se nekaj oglaša.) Prosim, imate proceduralno pripombo?</p>
            </sp>
            <sp xml:id="SDZ1-Redna-24-1994-10-05.sp116">
               <speaker>ŠTEFAN MATUŠ:</speaker>
               <p>Hvala za besedo. Med tem časom so se nekatere zadeve spremenile. Vlada je vložila amandma na ta 2. člen, ki pa ni najboljši. Še vedno trdim to, ker mislim, da je naš amandma, ki ga je dala gospa Metka Karner-Lukač, boljši. Zato kot prvopodpisani umikam ta predlog in pač nadaljujte naprej po dnevnem redu.</p>
            </sp>
            <sp xml:id="SDZ1-Redna-24-1994-10-05.sp117">
               <speaker>PODPREDSEDNIK MIROSLAV MOZETIČ:</speaker>
               <p>Umikate v imenu vseh? ...(Štefan Matuš: V imenu vseh.)... Torej predlog za opravo splošne razprave je umaknjen. Zakon je v drugi obravnavi. Pregled amandmajev imate na klopi. K tem amandmajem ste prejeli amandmaje, ki jih je vložila skupina poslancev s prvopodpisano Metko Karner-Lukač in še amandma na drugi člen, ki ga je vložila Vlada Republike Slovenije. Preden začnemo obravnavati posamezne amandmaje, predlagam zboru, da skladno z zadnjo alineo 189. poslovnika razpravlja... To ni potrebno, ampak gremo od člena do člena. In sicer v obravnavo dajem 1. člen in amandmaje k 1. členu.</p>
               <p>Prvi amandma se glasi: v drugem odstavku tega člena se za besedo "sredstva" doda besedilo "za namene". Predlagatelj je skupina poslancev. Prvopodpisana je gospa Metka Karner-Lukač.</p>
               <p>Drugi amandma: doda se nov, 1.a člen, ki se glasi: "Pred nakazilom proračunskih sredstev, namenjenih za trajna obratna sredstva po 2. členu tega zakona, morajo člani poslovodstva gospodarske družbe predložiti izjave in jamstva, iz katerih je razvidno, da za založena proračunska sredstva jamčijo s svojim osebnim premoženjem. Na podlagi jamstva z osebnim premoženjem je poslovodstvo upravičeno do udeležbe pri dobičku oziroma pri pozitivnih rezultatih poslovanja. Podrobnejše pogoje jamstva z osebnim premoženjem in pravice do udeležbe pri dobičku oziroma pri pozitivnih rezultatih poslovanja določi minister, pristojen za gospodarstvo." Predlagatelj: Odbor za finance in kreditno-monetarno politiko.</p>
               <p>Tretji amandma: doda se nov, 1.b člen, ki se glasi: "Pred nakazilom proračunskih sredstev, namenjenih za trajna obratna sredstva, so družbe iz prvega odstavka 2. člena dolžne podati izjavo, s katero se zavezujejo, da bodo najkasneje v treh letih pridobile certifikat o standardu kakovosti ISO 9001." Predlagatelj: Odbor za finance in kreditno-monetarno politiko.</p>
               <p>Četrti amandma: tretji odstavek se spremeni, tako da se glasi: "Sredstva iz prvega odstavka tega člena po plačilu predstavljajo terjatev Republike Slovenije do Slovenskih železarn, d.o.o. in jih ni mogoče odpisati, Vlada Republike Slovenije pa jih vsako leto do 31. decembra s sklepom spremeni v kapitalski delež države." Predlagatelj je skupina poslancev, prvopodpisani Leo Šešerko. Odbor amandmaja ne podpira.</p>
               <p>Želi kdo razpravljati o 1. členu in o vloženih amandmajih? Gospod Peršak.</p>
            </sp>
            <sp xml:id="SDZ1-Redna-24-1994-10-05.sp118">
               <speaker>ANTON PERŠAK:</speaker>
               <p>Že prej sem, če sem prav slišal, slišal delno razlago tega prvega amandmaja in tudi pojasnilo, da je to malo nenavadna rešitev glede na običaje, zlasti za tako vrsto industrije kot je železarstvo. Če bi šlo za kakšne druge vrste podjetij, bi še mogoče do neke mere razumel. Vendarle bi vprašal, ali se pričakuje, da bo po tem sprejemu tega amandmaja zelo velik naval na vodstvo, na poslovodne funkcije v slovenskem železarstvu, oziroma da se bodo za te funkcije prijavljali ljudje z zelo velikim osebnim premoženjem in na ta način jamčili za rešitev tega problema, ali se bodo mogoče bolj javljali ljudje, ki tega premoženja že tako ali tako nimajo ali pa ga bodo pravočasno prepisali na koga drugega. Bojim se, da je ta amandma bolj znamenje sicer pozitivnega hotenja in lepih želja, ampak da kakšnega posebnega rezultata ne bo iz tega. Malo skeptičen sem v zvezi s tem amandmajem; to bi rad povedal. Hvala.</p>
            </sp>
            <sp xml:id="SDZ1-Redna-24-1994-10-05.sp119">
               <speaker>PODPREDSEDNIK MIROSLAV MOZETIČ:</speaker>
               <p>Gospod Šešerko.</p>
            </sp>
            <sp xml:id="SDZ1-Redna-24-1994-10-05.sp120">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Tudi meni gre na smeh, tako kot Tonetu. Samo jaz vidim ta amandma čisto v drugi perspektivi. Tu je jasna stiska ljudi v Odboru za finance, ki še niso vsega pozabili, ki vedo približno, da se je ta zgodba z železarnami začela nekje pred 15 ali 10 leti z Zemljaričem, da je takrat bilo 100, 200 milijonov mark vloženih, da sta naša osamosvojitvena Vlada in parlament takrat vložila enkrat 26, enkrat 60 milijonov mark in da mi zdaj vlagamo ne vem koliko, 70, ali 60, ali 80 mark, pa bi želel tudi, da bi mogoče gospod Banič še enkrat zboru povedal, zato da ne bi bilo tudi čisto pozabljeno.</p>
               <p>S tem amandmajem je naslednja težava. Nekdo, ki ve, da gre tu za neverjetno lahkotno razmetavanje javnih sredstev, kjer ni nobene garancije, da se dosedanja poguba ne bo nadaljevala, si seveda želi neko oprijemljivo točko, kako ta sredstva zavarovati.</p>
               <p>V tem primeru je videti zvito. Vodstvo bo na nek način s svojim avtom in s svojo hišo moralo stati za tem projektom. Samo, tu je težava v detajlu. Če bo država tudi vnaprej, recimo v naslednjem letu, vložila 80 milijonov mark in ta posel podpirala, potem bo verjetno stvar uspešna. V takem primeru je modro, da vodstvo prijavi svojo hišo in svoj avto in bo dobilo, recimo, 5% dobička; to je ogromen dobiček v takem primeru, seveda iz javnih sredstev pripeljan v bistvu. Vsak bi bil z veseljem v takem primeru poslovodeči. Če stvar ne bo šla dobro, bodo ti poslovodeči rekli, da je tista hiša ženina, avto, recimo, bratrančev, da se pač slučajno z njim vozijo.</p>
               <p>Na vsak način ta amandma, to se s Tonetom strinjam, ne bo dosegel učinka. V bistvu bi si moral ta Državni zbor postaviti ključno vprašanje. Ali lahko Slovenija ponovno ponovi lekcijo, ne vem kolikokrat že, z veliko investicijo v te železarne? Mislim, da ne. Mislim, da bi bilo ta denar, ki ga ta Državni zbor ta trenutek namenja, bolj smiselno tem delavcem dati za to, da odprejo v istih tovarnah manjše firme in nekatere te firme bodo dobro splavale, druge pa ne.</p>
               <p>Dobro bi pa tudi bilo, da bi gospod Banič prišel povedat, koliko denarja pride na posameznega delavca v Slovenskih železarnah. Ker iz tega bi lahko zbor tudi presodil, ali so ta sredstva približno zadosti, da bi lahko delavci začeli delati nova podjetja. Težava je pa seveda, na katero vem, da bo gospod Banič takoj opozoril, v tem, da so že ta trenutek tako zadolžene te Slovenske železarne, da mi zdaj ponovno investiramo zato, da nam ne bi propadel kredit, ki bi ga morala povrniti država za zakreditiranosti Slovenskih železarn. V bistvu je tako, v katerikoli smeri pogledamo to reč, ni dobrega izhoda. Po mojem bi bil najboljši tisti, ki smo ga imeli v času osamosvojitve. Takrat se spomnim, da je bila klima takšna, da je večina ljudi rekla, otresimo se tega balasta enkrat za vselej, ker se ga ne bomo rešili. Čez tri leta se bo ta problem spet postavil.</p>
               <p>Ob tem se tudi vprašujem, kako je s celo vrsto podjetij, ki jih poznam, recimo na Ptuju. Tam je cela množica podjetij propadla. Nihče se ni spraševal o tem, kako je z njihovimi obratnimi sredstvi, ali jim bo kdo pomagal ali jim ne bo nihče pomagal. Brez kompromisa so šla v stečaj. Nihče si ni za to razbijal glave in cela vrsta si jih še vedno ni opomogla, recimo vem za gradbeno podjetje, takšno, ki si ni moglo opomoči. Ta Državni zbor, s tem, ko odobri ta zakon, v bistvu vse produktivne delavce in panoge v Sloveniji obremeni z dodatno stopnjo obdavčenosti zato, da lahko to plača. Tu gre za dosti neusmiljene računice. Nikakor se ne želim predstaviti za tem pultom kot tisti, ki nasprotuje železarstvu. Menim, da v mednarodni primerjavi železarstvo, ki je imelo recimo v 16., 17. stoletju v Sloveniji dobre pogoje glede na cene energije v deželah z velikimi padci, kjer je vodna energija zelo bogata, ali pa, recimo, v nordijskih deželah, ali pa, recimo, tudi v nekaterih drugih nerazvitih deželah, kjer je zelo pomembno, da se vojaška obrambna moč dežele silno okrepi zato, ker je političen režim zelo nestabilen in mora računati, da bo prej ali slej v vojaškem konfliktu. V takšnih deželah je takšna industrija smiselna, pri nas pa mislim, da ne.</p>
               <p>Kar zadeva moj lastni amandma, sem računal s tem, da vsi pomisleki proti temu zakonu ne bodo rodili sadov, da bo zakon pasiral in sem zato želel s svojimi amandmaji doseči, da železarne ne bi bile pomemben polutant. Npr. polutant na Ravnah s hrupom - veliko ljudi se pritožuje, da so ti stroji zelo hrupni.</p>
               <p>Drugič, želel sem, da bi se preorientacija od porabe elektrike k plinu radikalno izvedla in da bi bila tudi v zakonu napisana. Moram reči, da žal za to odbor ni imel razumevanja, ker odbor razume ta zakon izključno kot dajanje denarja, ne pa tudi kot postavljanje zahtev glede tega, kako naj se te investicije izvedejo v primeru, ki ga predlagam; naj se izvedejo tako, da se obvezno izvede tudi ekološka sanacija. Kljub negativnemu stališču odbora računam na razum dela poslancev, da zavežemo železarne, da se izvede ta ekološka sanacija. Hvala lepa.</p>
            </sp>
            <sp xml:id="SDZ1-Redna-24-1994-10-05.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lipoglavšek.</p>
            </sp>
            <sp xml:id="SDZ1-Redna-24-1994-10-05.sp122">
               <speaker>FRANC LIPOGLAVŠEK:</speaker>
               <p>Hvala lepa. Kolegice in kolegi, načeloma mi je všeč razmišljanje, da se managementu poveča odgovornost za sredstva oziroma za vodenje nekih sistemov, podjetij v javni lasti. To idejo prav gotovo lahko pozdravimo. Samo sam pa izredno težko podpiram, da bi tako idejo oziroma tako rešitev uporabljali le na posameznih segmentih. To približno pomeni tako: v železarnah bi bila ta povečana odgovornost, na železnici ne, v nekem drugem javnem podjetju bi bila, v naslednjem ne, tako da bi prišli do različnih pristopov.</p>
               <p>Zaradi tega se mi zdi, da takšna rešitev v tem zakonu ni primerna. Morda bi bilo celo boljše, da bi se tako zadeva uredila na ravni celotne Vlade in da bi se za vsa podjetja, ki so v državni lasti, uporabljali kriteriji, ki bi zaostrili odnos managerjev do lastnine, ki je državna. Pri taki rešitvi se mi postavljajo še druga vprašanja: ali managerji, ki nimajo premoženja, ne bodo mogli sodelovati; ali je ta rešitev samo, da ne bodo participirali na dobičku in konec koncev, kaj se zgodi, če managerji danes, sedanji, ki so postavljeni, rečejo: veste kaj, gospodje, mi pa ne bi želeli dati svojega premoženja in bodo naenkrat postale te problematične združbe državne lastnine brez glave in bodo na nek način obglavljene in bodo delovale po neki "inerciji". Zato se mi zdi, da takšne rešitve vendarle ne bi kazalo realizirati tako na hitro in "ad hoc" samo v enem predpisu.</p>
               <p>Ne nepomembna zadeva je tudi, da s tem, ko bo zadeva tako urejena, in če bo to premoženje vendarle dosti vredno, bo s tem tudi participacija mnogo večja in bodo s tem tudi stroški za državo, če tako rečem, mnogo večji. Sam tega amandmaja ne bom podprl, bi pa želel, da Vlada pride s predlogom, ki bi celotno področje državnih institucij, podjetij na nek način reševal, vendar mislim, da bi dajal samo okvirje, konkretno bi se pa zadeva reševala v individualnih pogodbah. Hvala lepa.</p>
            </sp>
            <sp xml:id="SDZ1-Redna-24-1994-10-05.sp123">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler, replika. Gospod Matuš, ali imate repliko? Izvolite.</p>
            </sp>
            <sp xml:id="SDZ1-Redna-24-1994-10-05.sp124">
               <speaker>ŠTEFAN MATUŠ:</speaker>
               <p>Hvala za besedo. Nimam na svojega predgovornika, ampak na gospoda Šešerka glede poceni električne energije. Ne vem, ta trditev je malce banalna. Ne bom primerjal cene električne energije s ceno električne energije na svetovnem trgu oziroma z drugimi državami, ampak bom vzel tako, kot jo je takrat določila tudi država. Ta cena električne energije je bila vedno objavljena v časopisu Delo, in sicer pod rubriko "Direktni odjem" in točno tako ceno električne energije so tudi železarne plačevale. Da pa je bila nekoliko cenejša od gospodinjskega, to je pa normalno zato, ker je bil odjem na 110 kilovoltov. Od tega naj vas še opozorim, da so nekatere železarne same financirale daljnovode in s temi daljnovodi, ki so jih takrat financirale, so bili poplačani dolgovi do elektrogospodarstva, ker so zdaj last elektrogospodarstva. Poleg tega je ogromna vsota denarja šla za zakupljeno moč, ki jo je tudi potrebno plačati, konično moč itd. Tako da ravno s tem se ne bi strinjal.</p>
               <p>Gospod predsedujoči, če dovolite, imam proceduralni predlog, in sicer glede na problematiko tega zakona za sanacijo Slovenskih železarn. Kot smo že v prvi obravnavi tudi ugotovili, da je ta zakon potreben oziroma celo zamuja in kot je sprejel tudi sklep Odbor za finance, da sprejmemo ta zakon v drugi in tretji obravnavi, predlagam, da daste ta sklep, če je možno, najprej na glasovanje zaradi tega, da bomo vedeli, kakšni so vnaprejšnji postopki. Hvala lepa.</p>
            </sp>
            <sp xml:id="SDZ1-Redna-24-1994-10-05.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To bom dal, če bom dal, skladno s 194. členom poslovnika. Tam lepo piše, ampak to bom razlagal, ko bomo končali obravnavo v drugem branju. 194. člen poslovnika. Gospod Topler ima besedo.</p>
            </sp>
            <sp xml:id="SDZ1-Redna-24-1994-10-05.sp126">
               <speaker>VLADIMIR TOPLER:</speaker>
               <p>Hvala lepa. Kolegice in kolegi! Iz besed mojih predgovornikov je razvidno, da se zopet vračamo v prvo obravnavo. Da ponovno govorimo, ali bomo imeli železarne ali jih ne bomo imeli. Tudi sam imam pomisleke, ali je morda to res črna luknja, v katero mečemo velik denar ali pa to ni. Mislim, da je v tem parlamentu tudi prišlo do tega, kot je prišlo v družbi, do krize, do krize zaupanja. Vlada nam je predlagala nekaj stvari. Dejala je, da je kljub trendom možno, da bodo železarne preživele in da bodo začele delati z dobičkom. Mi se moramo odločiti, ali železarne potrebujemo ali jih ne potrebujemo. Glede na podatke, ki sem jih dobil, mislim, da je prav, da železarne imamo. Kot zeleni si bom seveda prizadeval, da te železarne ne bodo polucijko moteče vplivale v okolje.</p>
               <p>Zdaj bi se pa vrnil na tisto, kar se mi zdi pomembno pri tem 1. členu. V 1. členu je seveda intenca zelo dobronamerna. Toda kolegice in kolegi, Slovenske železarne so vredne 94 milijard tolarjev. To je več kot milijardo mark in sprašujem se, kaj pomeni, če bo prišel nek manager in bo nekaj 1.000 ali pa 10.000 mark vložil in bo izgubil. Morda bo vložil več, bo izgubil hišo, bo postal socialni revež in bo država skrbela za njega. In ne navsezadnje, kar se mi zdi zelo pomembno, in kar bi moral ta Državni zbor v tem momentu narediti, je to. To, kar opažamo tudi drugod v ministrstvu in v Vladi. Ne, kdor je bogat ali pa reven, naj vlada tej državi, ampak kdor je sposoben in kdor zna. Mislim, da bi morali na prvo mesto postaviti strokovnost. Ko govorimo o teh stvareh, je potrebno še opozoriti na nekaj. Nekdo ima lahko premoženje, vendar je to premoženje lahko zasluženo na nepošten način. Mislim, da imamo vsi še v spominu firmo, ki je dobila več milijonov tolarjev kredita - kaj vse se je dogajalo s tem premoženjem in kaj je bilo. Zato mislim, da takšnega predloga, kljub dobri intenci, ne moremo podpreti. Hvala.</p>
            </sp>
            <sp xml:id="SDZ1-Redna-24-1994-10-05.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp xml:id="SDZ1-Redna-24-1994-10-05.sp128">
               <speaker>IZIDOR REJC:</speaker>
               <p>Gospod podpredsednik, gospe in gospodje! Vidim, da je težava v nečem, da smo imeli pri prvi obravnavi temeljito soočenje s situacijo, ki je v Slovenskih železarnah in da smo od tedaj v glavnem vse pozabili, kar pomeni, da bomo, če ne bomo danes združili obeh postopkov, potem do naslednje obravnave spet vse pozabili in spet od začetka govorili. Posebno sem mnenja, da so amandmaji po svoje zanimivi. Seveda, nekateri so, predvsem ta, o tej odgovornosti posameznikov, gotovo, da ima dober namen, druga pa je stvar, če je to sploh uresničljivo, ker je to res velika dimenzija. Sem pa tisti, ki podpira to, da se odgovornost bolj precizira. Precizira pa se gotovo s tem, da se dobijo občasno in to zelo pogosto pripravijo poročila o tem, kaj se dogaja. O tem, kaj se je dogajalo, smo zadnjič dobili poročilo in ugotovili, da so tudi študije, ki so jih napravili premnogi - 4 svetovne hiše po zaporedju, v kolikor se spomnim in da so v glavnem vse bile pozitivnega mnenja; da je trend gor, kaže, da se je že zelo veliko naredilo, da so kadri na voljo, da je edino pomanjkanje gotovo v kadrih za osvajanje tržišč. To pomeni, konjunktura gre. Treba je pripraviti tudi te železarne za privatizacijo, to je jasno, jasno nam je, kakšno je bilo obnašanje bank, torej, po mojem je naša dolžnost, da odgovorimo na to, s tem da seveda to podpremo, ker menim, da so tudi mnogi znaki dovolj dobri.</p>
               <p>Zadnjič smo slišali in spomnimo se, da kljub vsemu temu, da smo precej vložili, je le država dobila preko 75 milijonov mark davkov, prispevkov, carin in vsega tega, se pravi, premnogi so se napajali, tako da je treba tudi to gledati v tej luči.</p>
               <p>Drugič, da je bil tudi uvoz mnogo manjši od izvoza, da je uvoz pokrit z 1,49, se pravi, skoraj pol večji je izvoz kot uvoz. Pa ne samo to, v slovenskem prostoru vidimo, da je v prvem polletju letošnjega leta pokrivanje uvoza komaj 98%, se pravi, da je večji uvoz kot izvoz, kar je pa za mene zelo slabo, dobesedno povedano. S te strani, mislim, da smo že zadnjič v glavnem bili pri volji, da se sprejme ta zakon za zagotovitev za odplačilo kreditov za trajno obratna sredstva in najem oziroma izvajanje določenih investicij, ker če je trg pridobljen, če je konjunktura v porastu, potem mislim, da bomo imeli zelo čudne občutke in zelo veliko kosmato vest, če bomo zdajle rekli: obrnimo se proč in pustimo jih na miru. Menim, da je to naša odgovornost in podpiram to zadevo. Hvala.</p>
            </sp>
            <sp xml:id="SDZ1-Redna-24-1994-10-05.sp129">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp xml:id="SDZ1-Redna-24-1994-10-05.sp130">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Najprej predlagam, da ne vodimo sedaj splošne razprave, ker smo to opravili ob prvi obravnavi zakona, ko smo se opredelili, da sprejmemo zakon in sprejeli stališča. Na osnovi tega je bil pripravljen predlog za drugo obravnavo in proceduralno je edino korektno, da se koncentriramo na amandmaje. Če kdo meni, da je potrebno odpreti razpravo o sanaciji železarn, potem je treba sprožiti po poslovniku tak postopek in se lahko to razpravo odpre. Odločitev je padla v prejšnjem parlamentu, zdaj sanacija poteka, vidimo, da daje določene rezultate, zato je tudi smiselno, da je ta zakon pred nami in da ga obravnavamo v drugi obravnavi.</p>
               <p>In zdaj pripomba k temu amandmaju. Mislim, in to sem rekel tudi na Odboru za finance, da ne vidim praktične vrednosti tega amandmaja o jamstvu poslovodnikov z osebnim premoženjem. Prvič, ker obstajajo pravni pomisleki, da je vprašanje, če je to sploh operativno oziroma sploh izvedljivo in drugič, tudi če bi bilo pravno možno, sem prepričan, da poslovodniki Slovenskih železarn nimajo takega premoženja, da bi efektivno lahko jamčili za tako velik denar, ki ga Vlada s tem zakonom namenja v ta namen. Mislim, da je dosti bolj pomembno, in bi predlagal, da bi sprejeli dodaten sklep, da bi Vlado zadolžili, da v individualne pogodbe s poslovodniki vnese klavzulo o vezavi  plač na učinke, ki jih dosežejo. Če je dobiček, naj bodo soudeleženi pri njem, če je pa izguba, pa se naj jim plača nekaj zmanjša. Mislim, da ima to lahko praktično večjo vrednost kot pa vezava na premoženje poslovodnikov. Hvala lepa.</p>
            </sp>
            <sp xml:id="SDZ1-Redna-24-1994-10-05.sp131">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Lenič.</p>
            </sp>
            <sp xml:id="SDZ1-Redna-24-1994-10-05.sp132">
               <speaker>JOŽE LENIČ:</speaker>
               <p>Gospod predsedujoči, spoštovane dame in gospodje! Sem eden soavtorjev tega "spornega" amandmaja in bom glasoval zanj. Želel bi pa argumentirati, zakaj. Mislim, da se v tej dvorani vsi strinjamo, da teh, okroglo rečeno, 60 milijonov mark ni majhen denar. Vsi se strinjamo tudi o tem, da je analiza na tem podjetniškem nivoju pokazala, da se v tem trenutku ta denar splača dati, ker lahko pričakujemo povratne denarje, ki bodo morda celo višji od vloženega denarja. Se pravi, da bo država naredila neto dobiček v tem projektu. Vendar mislim, da se tudi vsi strinjamo s tem, da nikomur ne gre 100% zaupati, niti tem podatkom ne. Kajti to so inputni podatki v neko analizo, ki so lahko točni, lahko niso, ki so v končni fazi lahko tudi neke ocene. To niso neki podatki, ki lahko 100% stojijo in zato mislim, da je normalno, da kot pameten gospodar proračunskega premoženja ta denar zavarujemo. Po drugi strani se verjetno tudi vsi strinjamo, da je motivacija ena največjih gonil ali pa gibal na tem svetu in v tem amandmaju je vključen tudi mehanizem stimuliranja poslovodstva in ne samo sankcioniranja. Sam mislim, da je potrebno začeti s filozofijo, kot je vgrajena v ta amandma. To pa je filozofija, da nekdo za nekatere poteze jamči tudi z osebnim premoženjem.</p>
               <p>Gospe in gospodje, nihče ne govori o tem, da je treba vseh 60 milijonov zavarovati. Za individualca, za nekoga, ki je član poslovodstva, je lahko že nekaj tisoč mark ali nekaj deset tisoč mark ali pa avto zelo veliko premoženje. In tukaj lepo govorimo o tem, da se podrobnejše pogoje opredeli v pogodbi, lahko tudi v individualni. Nihče ne pravi, da tega ne more biti v individualni pogodbi, vendar nekaj pa mora biti, z nečim pa je treba te zadeve nekako privezati. Skoraj sem prepričan, nimam teh podatkov, hvala bogu, da jih nimam, ampak prepričan sem skoraj, da poslovodstvo Slovenskih železarn nima osebnega premoženja za 60 milijonov mark. In to bi bil nonsens te zadeve banalizirati do te mere, da mora za vse položiti neke hipotekarne zadeve ali ne vem kaj. Ampak v pogodbi je treba na nek način, z neko inovativno potezo zadeve urediti. To govori tudi zadnji del tega amandmaja, v katerem pravimo, da bo posebna pogodba, ki bo sklenjena med ministrstvom in poslovodnimi delavci, te zadeve uredila. Vse bistvo tukaj je v filozofiji. Ne zdaj tukaj loviti neke detajle. Skoraj vsako stvar lahko pravno v tej državi zrušimo, če jo hočemo. Prepričan sem, da obstoja pravna podlaga, da ta posel naredimo. Velika vrednost tega amandmaja je v tej filozofiji, ki jo vgrajujemo, ne pa z nekimi detajli in z nekimi konstruktivnimi</p>
               <p>pristopi to zadevo zrušiti in jo izničiti. Zato bom, spoštovani kolegi, ta amandma podprl. Hvala lepa.</p>
            </sp>
            <sp xml:id="SDZ1-Redna-24-1994-10-05.sp133">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc.</p>
            </sp>
            <sp xml:id="SDZ1-Redna-24-1994-10-05.sp134">
               <speaker>MAKSIMILJAN LAVRINC:</speaker>
               <p>Predsedujočemu hvala za besedo. Sam amandmaja ne bom podprl. Razlogov je več. Pridružujem se mnenju gospoda Ferija Horvata, da ta materija sodi v individualno pogodbo. Prepričan sem, da je Vlada vsaj toliko moder gospodar, da bo marsikatero teh intenc vgradila oziroma, da je že vgradila. Drugo je razlog, da ima pri vhodu, torej na stroškovni strani, Vlada tolikšen vpliv - tukaj gre za delovno silo, na katero s ceno delovne sile lahko vpliva; gre za energijo, na katero vpliva s ceno; za prevoze in tako naprej - da je ta del, manevrski prostor poslovodstva zožan na minimum. To je eno.</p>
               <p>Tretje je to, da sem prepričan, da, kdorkoli se pri nas v Sloveniji tega posla loti, je to za njega osebno tako pomemben in tako velik izziv, pravzaprav življenjskega pomena. Tukaj pogoreti, je tudi riziko osebne kariere. To motivacijo, ki naj bi bila s takšnim amandmajem vgrajena oziroma s takim določilom v individualno pogodbo vgrajena, po moje, jo je treba iskati drugje. Zato mislim, da to ne more biti materija zakona in prepustimo nekaj manevrskega prostora tudi Vladi.</p>
            </sp>
            <sp xml:id="SDZ1-Redna-24-1994-10-05.sp135">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-24-1994-10-05.sp136">
               <speaker>ZMAGO JELINČIČ:</speaker>
               <p>Hvala lepa. Ne bi se strinjal z gospodom Lavrincem. Kajti Vlada, na žalost, ni moder gospodar, drugače ne bi po eni strani metala milijarde in milijarde tolarjev v plavže, po drugi strani bi pa podpisovala sporazum o prosti trgovini s Češko republiko, ko vendar vemo, da je Češka eden od največjih proizvajalcev jekla in jeklenih izdelkov na svetu. Tudi izzivi, ki smo jih Slovenci desetletja in desetletja plačevali zaradi tega, ker so se nekateri gospodje hoteli dokazovati in dokazati v raznih poslih ter hodili od ene do druge potopljene tovarne z vedno večjo denarnico in vedno bolj polnim žepom, mislim, da to nikamor ne pelje. Zato sodim, da je amandma, ki ga je predložil Odbor za finance in kreditno-monetarno politiko, eden bolj smiselnih, kar sem jih slišal v zadnjih mesecih in ga bom absolutno podprl.</p>
            </sp>
            <sp xml:id="SDZ1-Redna-24-1994-10-05.sp137">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukač.</p>
            </sp>
            <sp xml:id="SDZ1-Redna-24-1994-10-05.sp138">
               <speaker>METKA KARNER-LUKAČ:</speaker>
               <p>Spoštovani zbor! 1. člen tega zakona bi moral biti deležen številnih redakcijskih popravkov, saj teh napak kar mrgoli, ampak to prepustimo za tretjo obravnavo. Enega takih sem namreč sama dala. Bolj pomembni pa se mi zdijo amandmaji, ki jih je oblikoval Odbor za finance in kreditno-monetarno politiko. Podprla jih bom. Prav je, da poslovodstva, ki prevzemajo tako velika sredstva, odgovarjajo tudi s svojim osebnim premoženjem. Vsi smo pod vtisom, da lahko velika sredstva nekdo prevzame, z njimi upravlja, ni važno, kako upravlja, ker odgovornosti tako nobene ni. Če bomo s to filozofijo nadaljevali, ne bo nobeno poslovodstvo saniralo Slovenskih železarn. Hkrati se tudi strinjam, da je prav, da so taka poslovodstva, ki bodo uspela pri tej zadevi, deležna tudi dobička. Ni pomembno, kolikšen je ta dobiček, tudi če je velik, važno, da se ta sanacija izvede. Vsekakor bom podprla oba amandmaja odbora.</p>
            </sp>
            <sp xml:id="SDZ1-Redna-24-1994-10-05.sp139">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Eržen.</p>
            </sp>
            <sp xml:id="SDZ1-Redna-24-1994-10-05.sp140">
               <speaker>BRANE ERŽEN:</speaker>
               <p>Hvala lepa. Spoštovani! Tukaj je bil govor tudi o tem, naj bi s to finančno injekcijo železarnam delno pokrili dolgove samim železarnam. Železarna Ravne konkretno je še nedolgo tega ogromno delala za nekdanjo Jugoslovansko narodno armijo. Naj omenim samo kupole za tanke. Znano pa je, da je bila nekdanja jugosoldateska slab plačnik. Ne morem sprejeti dejstva, da bi s pritiskom na gumb pravzaprav pokrivali dolgove jugosoldateske do slovenskih železarn. Do amandmajev se ne mislim opredeljevati, ker preprosto pri tem početju ne bom sodeloval. Hvala lepa.</p>
            </sp>
            <sp xml:id="SDZ1-Redna-24-1994-10-05.sp141">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Nihče.) Razpravo zaključujem.</p>
               <p>Prehajamo na glasovanje.</p>
               <p>Na glasovanje dajem amandma, ki ga predlaga skupina poslancev, prvopodpisana je Metka Karner-Lukač. Amandmaja ni v pregledu, pač pa ga imate na posebnem listu. Torej, na glasovanje dajem amandma skupine poslancev, prvopodpisana Metka Karner-Lukač. Ugotovimo sklepčnost! (52 prisotnih.)</p>
               <p>Kdo je za? (39 poslancev.) Je kdo proti? (10 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem drugi amandma. Ta amandma je v pregledu. Predlagatelj je Odbor za finance in kreditno-monetarno politiko. Ugotovimo sklepčnost! (52 prisotnih.)</p>
               <p>Kdo je za? (25 poslancev.) Je kdo proti? (19 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem tretji amandma, ki je tudi v pregledu. Predlaga ga Odbor za finance in kreditno-monetarno politiko. Ugotovimo sklepčnost! (50 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem četrti amandma, ki je v pregledu. Predlagatelj je skupina poslancev, prvopodpisani Leo Šešerko. Prosim za pozornost, drugače se bo kdo zmotil pri glasovanju. Ugotovimo sklepčnost! (51 prisotnih.) Obrazložitev glasu? Kako da ne? (Govor iz klopi.) Ali ga preberem: tretji odstavek se spremeni, tako da se glasi: "Sredstva iz prvega odstavka tega člena po plačilu predstavlja terjatev Republike Slovenije do Slovenskih železarn d.o.o. in jih ni mogoče odpisati. Vlada Republike Slovenije pa jih vsako leto do 31. decembra s sklepom spremeni v kapitalski delež države". Predlagatelj je skupina poslancev, prvopodpisani Leo Šešerko. Odbor amandmaja ne podpira. Ugotovimo sklepčnost! (56 prisotnih.)</p>
               <p>Kdo je za? (22 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 1. člen. Ugotovimo sklepčnost! (52 prisotnih.)</p>
               <p>Kdo je za? (39 poslancev.) Je kdo proti? (5 poslancev.)</p>
               <p>Ugotavljam, da je 1. člen sprejet.</p>
               <p>V obravnavo dajem 2. člen in amandmaje k 2. členu. Prvi amandma: v prvi alinei se črta postavka "koncern 716.450.625,00 SIT". Doda se nov stavek, ki se glasi: "Sredstva v višini 716.450.625,00 SIT se razporedijo navedenim družbam v primeru bistveno spremenjenih tržnih pogojev poslovanja posameznih družb". Predlagatelj je skupina poslancev, prvopodpisana Metka Karner-Lukač.</p>
               <p>Drugi amandma: črta se drugi odstavek 2. člena. Predlagatelj je skupina poslancev, prvopodpisana Metka Karner-Lukač in Štefan Matuš je tudi predlagatelj.</p>
               <p>Tretji amandma: drugi odstavek se spremeni, tako da se glasi: "V primeru bistveno spremenjenih pogojev poslovanja posameznih koristnikov v obdobju najemanja kreditov lahko Vlada Republike Slovenije spremeni višino porabe sredstev le v okviru namenov in subjektov, določenih v prvi in drugi alinei prvega odstavka tega člena". Predlagatelj je Vlada Republike Slovenije.</p>
               <p>Četrti amandma: doda se nov 2.a člen, ki se glasi: "V Slovenskih železarnah oziroma podjetjih, navedenih v 2. členu, lahko elektropeči obratujejo izključno v nočnem času med 22. in 6. uro ter ob sobotah, nedeljah in državnih praznikih. Skupna poraba električne energije ne sme presegati 420 giga vatov na leto". Predlagatelj je skupina poslancev, prvopodpisani Leo Šešerko. Odbor amandmaja ne podpira. Ali želi kdo razpravljati o 2. členu in amandmajih? Če želite besedo, prosim, da se javite. Gospa Lukač.</p>
            </sp>
            <sp xml:id="SDZ1-Redna-24-1994-10-05.sp142">
               <speaker>METKA KARNER-LUKAČ:</speaker>
               <p>Spoštovani! 2. člen je zelo zanimiv, pa bi nekoliko posegla nazaj v zgodovino, da bomo videli, kako je ta 2. člen nastal. Kot se spomnite, ko smo imeli zakon v prvi obravnavi, so bila trajna obratna sredstva prikazana v skupni, nerazdelni postavki. In takrat smo tudi zahtevali, da se ta sredstva razdelijo na posamezne uporabnike in da se numerirajo namesto v markah v tolarjih. To je predlagatelj res naredil, pri tem pa se je pojavila zanimivost. Namreč, vidimo porabnika teh trajnih obratnih sredstev, koncern, in sicer zavzame kar približno 30% (izračunala sem na pamet) celotnih razpoložljivih trajnih obratnih sredstev. Meni se pojavlja vprašanje in bi prosila tudi za odgovor gospoda državnega sekretarja, kaj pravzaprav ta koncern predstavlja, kdo to je, ali je to bivši SOZD? Kakšna je njegova dejavnost? Ker namreč obstaja nevarnost, da se bodo ta sredstva, ki so namenjena koncernu, trošila nenamensko. Namreč, da bi se financirala redna dejavnost koncerna. Ne vem, kakšna je. Morda boste pa vi povedali. Potem, recimo, verjetno obstaja nevarnost, da bi ta koncern odkupil kakšen nov "know how", recimo tipa "pandur", morda, ali pa recimo, da bi pokrival stare izgube, ki so nastale oziroma stare dolgove in da ne bi ta sredstva, ki so dovolj velika, dosegla pravega namena. To je eno vprašanje. Potem, če gremo pa na naslednje. Predlagala sem, da ta sredstva, ki jih tukaj koncern ima, da bi v primeru, da so bistveno spremenjeni tržni pogoji, kar tudi mislim, da bodo za časa najemanja kreditov bistveno spremenjeni tržni pogoji, zelo težko nastopili. Kot se spomnimo, sedajle se napoveduje konjunktura na tem železarskem področju in najbrž bistveno spremenjenih tržnih pogojev ne bo, ampak, v kolikor bi nastopili, bi se pa ta sredstva lahko razdelila na tistega porabnika, ki jih bo trenutno najbolj potreboval in ki jih bo najbolj utemeljeno dobil.</p>
               <p>Opozarjam še na drugi stavek tega člena, ki pa govori to, kar sem že rekla, v primeru bistveno spremenjenih tržnih pogojev poslovanja posameznih družb v obdobju najemanja kreditov, višino in namen porabe sredstev iz prve in druge alinee prvega odstavka tega člena, na podlagi kriterijev, Vlada Republike Slovenije lahko spremeni. Ta drugi odstavek me pa navaja na to misel, da je pravzaprav želja spreminjati tudi namen porabe sredstev, kar je v nasprotju s samim naslovom zakona. Vsekakor pa je višina razporejanja sredstev v celoti odprta. Torej tako bi se lahko zgodilo, recimo, da bo vsa ta sredstva, ki so tukaj navedena, pobral celo koncern, če ostane ta drugi odstavek tega člena v veljavi. Predlagala sem, da se to črta in da se ta sredstva, ki so razporejena na postavko koncern, torej dejavnosti ne vemo - še enkrat prosim, da mi poveste, kakšna je ta dejavnost koncerna - razporedijo po potrebi na trajna obratna sredstva za tiste družbe, ki jih bodo takrat najbolj potrebovale. Seveda v kolikor se bodo bistveno spremenili tržni pogoji, kot pravite.</p>
               <p>In še nekaj. Tudi zakon, na žalost, je pripravila Vlada Republike Slovenije, da operira z izrazom: bistveno spremenjeni tržni pogoji. Kaj to je, ne ve nihče. Če nam tudi to lahko opredelite.</p>
            </sp>
            <sp xml:id="SDZ1-Redna-24-1994-10-05.sp143">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod državni sekretar, prosim.</p>
            </sp>
            <sp xml:id="SDZ1-Redna-24-1994-10-05.sp144">
               <speaker>DR. IVO BANIČ:</speaker>
               <p>Osredotočil bi se na jedro vprašanja, kaj pravzaprav koncern je. Menim, da je potrebno obrazložiti notranjo strukturo Slovenskih železarn. V Slovenskih železarnah imamo jedro, holding, če hočete, ki ima v lasti vse družbe. In to je v tem pojmovanju koncern. Ta koncern zaposluje danes približno 15 ljudi. V zunanjem prometu, vis-ŕ-vis bankam, je do zdaj koncern nastopil kot kreditojemalec. Se pravi, da so bili vsi krediti, ki jih imajo Slovenske železarne, sklenjeni med koncernom, to je Slovenske železarno d.o.o. in neko banko. In če ta trenutek ne damo ustreznih sredstev koncernu, potem jih naredimo opravilno nesposobne in koncern gre lahko v stečaj in s tem v verigo potegne dejansko ves sistem Slovenskih železarn. Zaradi tega smo tukaj opredelili, da ta obratna sredstva, ki so, so delno namenjena tudi koncernu, da lahko poravnava obveznosti, ki jih imajo posamične tovarne v Štorah, na Jesenicah, v Ravnah in tako naprej. To je osnovni namen tega.</p>
               <p>Če bi zdaj na tak način spremenili dikcijo zakona kot je tukaj, potem bi se zgodili dve stvari. Prvič, koncern ne bi mogel izpolnjevati svoje obveznosti in drugič, če gremo točno po tej dikciji, tudi tega denarja ne bi dobile, dokler ta situacija ne bi nastopila, ker je dikcija tega amandmaja taka. To se pravi, da tudi dve, tri, pet let ne bi Slovenske železarne dobile toliko denarja kot je bilo predvideno, teh 4,9 milijarde ampak 716 milijonov manj. Zaradi tega menimo, da to ni ustrezno in da bi bilo treba seveda sprejeti tako dikcijo, kot smo jo mi predlagali.</p>
               <p>Končno je bilo tudi vprašanje, kako poslujejo, komu plačujejo in tako naprej. Želel bi opozoriti Državni zbor, da so Slovenske železarne imele opravljeno revizijo poslovanja v letu 1993, da revizijska poročila obstajajo in da ni nobenega dvoma v ta revizijska poročila, ker če bomo dvomili v revizijske firme, ki opravljajo revizije, potem je seveda konec sistema, tako da imamo tudi poročilo za vsak mesec. Trenutno razpolagamo z osmimi meseci poročil in pregleda in šest mesecev je tudi pred vami, ker mi potem na vsak kvartal redno obravnavamo to na Vladi, medtem ko samo ministrstvo dobiva mesečno pozicijo. Opozoril bi, da je aktiva, o kateri govorimo, zelo velika v Slovenskih železarnah. Mi govorimo o aktivi 91 milijard tolarjev in mi govorimo o podjetju, ki ima obseg poslovanja približno 40 milijard tolarjev in ki zaposluje 10 tisoč ljudi. To vprašanje je bilo tudi postavljeno. Se pravi, mi govorimo o vložku 60 milijonov mark, če se smem vrniti v marke, na 10 tisoč zaposlenih, kar je sorazmerno primeren vložek. Pri tem je seveda poslovanje Slovenskih železarn iz kvartala v kvartal boljše, tako da menimo, da je ta predlog popolnoma upravičen. Hvala lepa.</p>
            </sp>
            <sp xml:id="SDZ1-Redna-24-1994-10-05.sp145">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš.</p>
            </sp>
            <sp xml:id="SDZ1-Redna-24-1994-10-05.sp146">
               <speaker>ŠTEFAN MATUŠ:</speaker>
               <p>Hvala za besedo. Iz tega vašega nastopa je zvenelo, kot da koncern nastopa kot kreditojemalec oziroma je nastopal. Zdaj dejansko ne vem, ali je ta zakon namenjen za odplačevanje starih kreditov oziroma zagotavljanje obveznosti za stare kredite ali za nove. To se pravi, da koncern teh sredstev ne bo uporabil kot obratna sredstva v bistvu za zagon proizvodnje ali pa za ohranjanje nadaljnje proizvodnje, ampak za čisto odplačevanje zapadlih starih kreditov, če sem vas prav razumel. Prosim, da to pojasnite.</p>
            </sp>
            <sp xml:id="SDZ1-Redna-24-1994-10-05.sp147">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar prosim. Replika.</p>
            </sp>
            <sp xml:id="SDZ1-Redna-24-1994-10-05.sp148">
               <speaker>DR. IVO BANIČ:</speaker>
               <p>Stvar je taka, da v finančnem svetu obstaja neka kontinuiteta in vi ne morete reči: do tukaj velja, od tukaj pa ne velja. Vi morate vse obveznosti, ki ste jih prevzeli med transakcijami v vseh letih kot nek poslovni subjekt izpolnjevati. To je osnova končno tudi vsakega pravnega sistema: "Pacta sul servanda", torej, pogodbe so izvršljive. Zaradi tega ni mogoče reči, kam bo šel ta denar. Ta denar gre v transakcije, ki so tekoče. Stari krediti se zapirajo, novi se jemljejo, delajo se novi posli, potem se ti  zapirajo, zopet se odpirajo novi posli in tako naprej, ker samo tako deluje gospodarstvo. Torej ni moč razločiti neke kredite, ki so bili prej, ki zdaj ne veljajo nenadoma in o katerih se ne bomo pogovarjali in za naprej, na katere bomo usmerili denar. Denar se tekoče vlaga v transakcije in se tekoče dobiva iz teh transakcij, ker tudi stare transakcije dajo nek iztržek. Ker tisto, kar so prodali pred tremi meseci, dobijo sedaj plačano ta trenutek. To, kar prodajo danes, bodo dobili čez 90 dni ali mogoče prej.</p>
            </sp>
            <sp xml:id="SDZ1-Redna-24-1994-10-05.sp149">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Jelinčič. Ne na državnega sekretarja, ampak na gospoda Matuša. A, tudi na to? Ker ste se že prej javili za repliko.</p>
            </sp>
            <sp xml:id="SDZ1-Redna-24-1994-10-05.sp150">
               <speaker>ZMAGO JELINČIČ:</speaker>
               <p>Replika je na gospoda Baniča. In sicer - rekel je, da je poslovanje železarn iz kvartala v kvartal boljše. Rad bi vedel, po oceni Vlade, kdaj lahko pričakujemo, da bo to poslovanje pozitivno. Hvala.</p>
            </sp>
            <sp xml:id="SDZ1-Redna-24-1994-10-05.sp151">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp xml:id="SDZ1-Redna-24-1994-10-05.sp152">
               <speaker>METKA KARNER-LUKAČ:</speaker>
               <p>Gospod sekretar mi je zdajle zelo veliko povedal. Povedal je, da bi koncern postal brez vseh sredstev opravilno nesposoben in da rabi poravnavati določene obveznosti, ki jih imajo posamezne družbe, ker je koncern najemal kredite, če sem prav razumela. Sedaj mi je to dodatno potrdilo, da bodo lahko ta sredstva, ki so trajno obratna sredstva, tako jih vsaj imenujete, in če bo ta drugi odstavek tega člena sprejet, lahko v celoti prelita na postavko koncern za poravnavanje teh obveznosti, ki jih posamezne tovarne imajo. Mislim, da to ni namen. Se pa strinjam, v kolikor koncern rabi sredstva za poravnavanje kreditov, da je treba to dati na posebno postavko, in tudi zakon naj se temu ustrezno imenuje. Strinjam se, da obstaja kontinuiteta v finančnem svetu, torej, da nekdo, ki je obveznosti prevzel, naj jih tudi poravna. Hkrati pa obstaja tudi prenos teh obveznosti. Zakaj pa ne bi te obveznosti prenesli na posamezne družbe, ki jih bodo poravnale, in to mnogo bolj transparentno kot koncern? Mislim, da je nujno to postavko sedaj črtati, v kolikor so ti krediti za trajno obratna sredstva, ki naj bi jih zagotovili posameznim družbam s tem zakonom. Zakonu želimo dati samo ta namen, ne drug. Hvala.</p>
            </sp>
            <sp xml:id="SDZ1-Redna-24-1994-10-05.sp153">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko?</p>
            </sp>
            <sp xml:id="SDZ1-Redna-24-1994-10-05.sp154">
               <speaker>DR. LEO ŠEŠERKO:</speaker>
               <p>Spoštovani! Meni se zdi amandma gospe Metke Karner-Lukač in njenih kolegov razumljiv in celo v logiki tistega, o čemer govori gospod državni sekretar Banič je razumljiv. Namreč, če mora koncern odplačevati stare dolgove in če so se posamezni obrati zadolžili, je logično, da če bi po amandmaju gospe Karner-Lukač posamezni obrati dobili ta denar, bi ga lahko v tisti meri, kolikor so zadolženi, dali koncernu in ta bi poravnaval obveznosti. Namen Vlade je očitno medtem že nek drug, in tudi teh amandmajev, ki jih vlaga, namreč vzdušja, ki v tem zboru vlada. Očitno tu ni več nobenega interesa, da bi bili tu čisti računi. Očitno je, da bodo železarne finančno delovale kot vezna posoda, v kateri se zalije vsak prazen prostor, pa naj gre za rentabilno ali za nerentabilno proizvodnjo. Tisti, ki opozarjate, da je strogo treba nehati razpravljati o globalnem konceptu železarn, želite še poriniti razpravo stran od tiste točke, v kateri smo imeli v prvi fazi, ko je bil še govor o tem, da je tisto, kar je nerentabilno v železarnah, treba vendar ustaviti in prekiniti. Zdaj takih namenov ni več. Zdaj očitno, ker je vzdušje tako, prihajajo ti amandmaji, ki so vedno bolj zahtevni, treba je čim bolj zabrisati transakcije, ki bodo notri. Zagotoviti je treba vrečo, iz katere se bo vse polnilo in potem bodo stvari lepo tekle, mi bomo imeli pa tudi v zboru mir. Hvala lepa.</p>
            </sp>
            <sp xml:id="SDZ1-Redna-24-1994-10-05.sp155">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp xml:id="SDZ1-Redna-24-1994-10-05.sp156">
               <speaker>FRANC (FERI) HORVAT:</speaker>
               <p>Zavračam očitek kolege Šešerka, da tisti, ki je proti globalni splošni razpravi, da je za to, da se odlagajo neka bistvena vprašanja sanacije. (Ne.) Ampak sem pa odločno za racionalno razpravo, ker drugače je ta razprava popolnoma brez zveze, popolnoma brez učinka. Zato sem posebej rekel v prvotni moji razpravi, ko sem oporekel splošni razpravi sedaj, da če mislite, da je treba odpreti splošno globalno razpravo o sanaciji Slovenskih železarn, potem to predlagajte. Tudi sam bom glasoval za to, da tako razpravo opravimo, na osnovi kvalitetnega poročila, kvalitetnega materiala in da si vzamemo čas in da razpravljamo potem z argumenti. Ne pa tako da, prvo je očitno iz te razprave in ne mi zameriti nekateri kolegi, da materiala, ki ste ga dobili, ga sploh niste prebrali, ali pa vsaj v celoti ne. Da niste sodelovali v razpravi na matičnem delovnem telesu, na Odboru za finance, kjer so bila včeraj postavljena identična vprašanja in je potekala o njih zelo temeljita podrobna razprava, je neracionalno, da posamezna parcialna vprašanja, ki sodijo drugam, ali na delovna telesa ali v kontekst neke druge razprave, da jih odpiramo tukaj. To ne vodi h kvaliteti rešitev tega zakona, pa tudi ne, seveda, kvaliteti samega poteka sanacije.</p>
            </sp>
            <sp xml:id="SDZ1-Redna-24-1994-10-05.sp157">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister za gospodarske dejavnosti.</p>
            </sp>
            <sp xml:id="SDZ1-Redna-24-1994-10-05.sp158">
               <speaker>DR. MAKS TAJNIKAR:</speaker>
               <p>Spoštovane poslanke in poslanci! Razumel sem, da smo na prvem branju tega zakona marsikaj povedali, saj smo tukaj sedeli in stali šest ur in takrat sem imel predavanje, kakršnega že dolgo nisem imel v svoji karieri. Koliko stvari sem moral razložiti. Rekel bi, da smo takrat tudi odgovorili pravzaprav na vsa ta vprašanja, o katerih se danes tukaj znova pogovarjamo. Tako bi dejal, če smem ponoviti nekaj, kar sem takrat povedal. To sem izpostavil zaradi tega, da ne bi kdo rekel, da smo takrat po prvi obravnavi nekaj skrivali, kar se seveda zdaj razkriva. Takrat sem posebej izpostavil, da obratna sredstva, s katerimi skušamo sedaj dokapitalizirati železarne, potrebujemo zaradi tega, ker se po eni strani širi obseg poslovanja v Slovenskih železarnah in potrebujejo Slovenske železarne normalno financiranje, večji obseg obratnih sredstev. Drugače Slovenske železarne preprosto ne morejo zadosti novemu povpraševanju. Drugič sem dejal, širjenje teh sredstev, obratnih sredstev samo z eksternim financiranjem, na kreditni osnovi Slovenske železarne uniči, ker so stroški financiranja v tem primeru previsoki in seveda mi nujno zahtevamo, da se del tega eksternega financiranja pojavi v obliki dokapitalizacije. Da se torej namesto dolžniškega kapitala pojavi na pasivi bilance stanja v Slovenskih železarnah trajni kapitalni. Da je to tisti vir za financiranje obratnega poslovanja. Zato je razumljivo, da to, kar sedaj namenjamo za obratni kapital, pomeni na nek način navezavo na tista sredstva, ki so bila včeraj, ker sem že dejal takrat na prvem branju, da je del sredstev v Slovenskih železarnah pojeden. Saj tega se ne splača skrivati, ker če so v železarnah v izgubi, je razumljivo, da nekaj izgubljajo in to skušamo s tako dokapitalizacijo tudi nadomestiti. To sem na prvem branju dovolj jasno povedal.</p>
               <p>Zelo razumljivo je še nekaj in del razprave je sedaj pravzaprav nenavaden. Slovenske železarne so holding. Slovenske železarne na vrhu koncern, so 100% lastnik skorajda večine družb, ki sestavljajo Slovenske železarne. Ko Slovenske železarne poslujejo navzven, nasproti tretji osebi, je razumljivo, da poslujejo seveda v največji meri preko holdinga in se finančne obveznosti pojavljajo preko holdinga. Ideja, da bi finančne obveznosti prenesli s holdinga na posamezne družbe, in da bi posamezne družbe potem lahko normalno delovale v bančnem sistemu, je popolnoma neizvedljiva. Če bi to naredili dosledno, bi jutri imeli po zakonu, ki jih imamo v Sloveniji, te družbe v stečaju in bi bile te združbe dolžne, da gredo v stečaj, ker bi bile pretirano zadolžene in ne bi mogle preživeti. Zato imamo tudi tistih 248 milijonov obveznic, ki smo jih pred leti izdali in ki so seveda vezane vse na koncern, ne pa na posamezne družbe. In šele preko koncerna potem na posamezne družbe. Tako je razumljivo zato, da bi mi lahko ta finančni problem, ki ni tako preprost, rešili, moramo del obratnih sredstev vezati na koncern. Drugačne rešitve ni.</p>
               <p>In še nekaj bi vas prosil. Če že takšna sredstva namenjamo Slovenskim železarnam, potem, lepo vas prosim, prej smo razpravljali veliko o managementu Slovenskih železarn. Potem pustimo, da ta management finančno optimizira uporabo teh sredstev in to je ta drugi odstavek 2. člena tega zakona. Ta ne pravi nič drugega, kot pa to, da management ima možnost, da ne spreminja namena porabe teh sredstev, pač pa, da kratkoročno premika iz enega namena v drugi namen. Kratkoročno, dokler seveda ne doseže končnega cilja, ki je v zakonu napisan. To je čisto navadno, normalno finančno poslovanje, ki teče v vsakem podjetju. Če bi ta del finančnega poslovanja iz Slovenskih železarn izpustili, bi pravzaprav precej neoptimalno zavezali management v Slovenskih železarnah, da posluje.</p>
               <p>Ustavil bi se še, ker sem že za tem pultom, za četrti del, četrti amandma k temu 2. členu. Prosil bi, da se v zakonu ne pišejo take stvari, kdaj morajo Slovenske železarne vključiti svoje elektro peči in kdaj ne. Lahko je to navodilo, ki ga bo management seveda upošteval, ampak lepo vas prosim, to pa pustimo managementu, da se sam odloča, kdaj bodo delovale njihove elektro peči in prepričan sem, da bodo delovale tako, da bodo racionalno delovale in da bodo zniževale stroške, ker je konec koncev to ena temeljnih zahtev v Slovenskih železarnah. Hvala.</p>
            </sp>
            <sp xml:id="SDZ1-Redna-24-1994-10-05.sp159">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zdaj bo imel repliko gospod Matuš, potem pa še gospod Šešerko.</p>
            </sp>
            <sp xml:id="SDZ1-Redna-24-1994-10-05.sp160">
               <speaker>ŠTEFAN MATUŠ:</speaker>
               <p>Hvala za besedo. Gospod minister, res smo v prvi obravnavi, oziroma v prvem branju tega zakona natančno obdelali določene zadeve. Strinjam se s tem.</p>
               <p>V prvem branju tega zakona so bila trajna sredstva takrat opredeljena v skupni vsoti. Takrat sem predlagal sklep, Državni zbor ga je sprejel in mislim, da je pozitivno, da se ta trajna obratna sredstva razčlenijo, komu kaj pripada. Moja namera takrat je bila, da se to jasno precizira. Pustimo tisto skupno zadevo, ki jo potem sem in tja prenašamo. Takrat si je Vlada oziroma predlagatelj v tej zadevi okrog trajnih obratnih sredstev dopustil diskrecijsko pravico, da pač znotraj tega, kar misli razporejati, to tudi razporeja. Za drugo obravnavo je šel predlagatelj še dlje. In kam? Tako, da si je vzel celo diskrecijsko pravico tudi za investicije, da lahko prerazporeja trajna obratna sredstva itd. Dejansko lahko očitamo, da je nepošten namen. Ne  vidim razloga, zakaj si je potem predlagatelj zagotovil oziroma Vlada, da bo lahko ta sredstva prerazporejala, ne glede kam. Iz tega nekako izhaja dvom o namenih, ki niso ravno skladni z namenom tega zakona. Rečem, da lahko ovržem tisto vašo trditev; v prvem branju je bilo res razpravljano, ampak Državni zbor je hotel doseči boljši namen, očitno pa vi tega boljšega namena iz nekih razlogov ne dopuščate. Hvala lepa.</p>
            </sp>
            <sp xml:id="SDZ1-Redna-24-1994-10-05.sp161">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko ima tudi repliko.</p>
            </sp>
            <sp xml:id="SDZ1-Redna-24-1994-10-05.sp162">
               <speaker>DR. LEO ŠEŠERKO:</speaker>
               <p>Spoštovani! Po vsem, kar smo slišali, je jasno, da ni več nobenega posebnega območja znotraj železarn, ki bi jih bilo treba prepustiti usodi trga. To je zdaj vse v sferi odločanja managementa koncerna in ker ima ta poleg sebe javno vrečo, ki je odprta, ni več nobenih težav. Sprijaznil sem se z vzdušjem, ki je tu v zboru in zaradi tega pač ne morem nasprotovati temu. Nikakor pa ne morem sprejeti razlage gospoda ministra glede četrtega amandmaja, tega zelenega. Vi, gospod minister, ste rekli: pustimo vendar managementu podjetja, naj ravna po svojih najboljših poslovnih odločitvah in razumno poslovno ravna. V tem 4. zelenem amandmaju je rečeno samo tisto, kar je zapisano tu zadaj v obrazložitvi tega zakona, in sicer v tisti točki, ki govori o električni energiji. To je na 37. strani. Tu je rečeno: "Slovenske železarne so v letu 1993 porabile 420 giga vatnih ur električne energije, kar predstavlja 4,2% slovenske porabe. Pri tem je upoštevati, da so približno 60% vse energije porabe v elektro obločnih pečeh in da te izključno obratujejo le v času izven koničnih obremenitev elektroenergetskega sistema Slovenije. Elektro peči obratujejo ponoči, ob sobotah in nedeljah. Zaradi takega načina odvzema električne energije Slovenske železarne angažirajo le približno 2% slovenske konične moči". Gospod minister, po tem, kar ste vi za tem pultom govorili lahko začnejo tudi dopoldne, v času največjih obremenitev, lahko začnejo elektriko jemati. To je tisto, kar me skrbi. Skrbi me to vzdušje popolne nezainteresiranosti zbora, ki je pripravljen v tem trenutku pogoltniti glede železarn kakršno koli rešitev. Četrti amandma, zeleni, samo dejstvo, ki je tu v obrazložitvi zakona navedeno, spreminja v obveznost za naprej v zakonski obliki. Torej, želel sem, da ne bodo železarne, poleg drugega, tudi začele širiti proizvodnje. Čez 4 leta, ko bodo tu večinoma že sedeli drugi ljudje v tem zboru in ne bodo imeli v spominu te razprave, tako kot mi nimamo tiste iz časov Janeza Zemljariča, ne bodo spet enako z lahkoto pogoltnili obrazložitve, ki se vedno znova ponavlja. Gre pač za nek stari dolg, ki nas obvezuje, da moramo zdaj na veliko investirati, ker drugače stvari ne bodo šle, tudi za državo.</p>
               <p>Pri tem se pa širi obseg proizvodnje. To je bilo tu izrecno rečeno, da bo stvar dobro funkcionirala, ker bodo več proizvajali, porabili več električne energije ali pa plina itd. Zato lahko tudi pričakujemo, da bo vsota poravnave dolgov, ki jo bo treba poravnavati čez 4 leta, verjetno krepko višja. To, na kar je opozoril gospod Jelinčič, je krvavo resna stvar. Slovenija vstopa zdaj na mednarodni trg, ki je popolnoma neusmiljen. Nihče ne bo na mednarodnem trgu upošteval, da so pač omejitve v Sloveniji glede električne energije ali pa glede dobave plina, ki jo moramo dobivati sem iz druge dežele. Samo čiste računice bodo tiste, po katerih se bo odločalo in management Slovenskih železarn čisto preprosto ne more po svojih kriterijih, ki jih bo imel, odločati o tem, kako se bo porabljala konična električna energija v Sloveniji. Ne more. Mislim, da mu je treba preprečiti dostop do tega, še posebej zato, ker že v letu 1993 ni bil več zainteresiran ali pa je mogoče to tudi zasluga vas v Vladi, da te konične električne energije ni rabil. Ampak zdaj, po taki razpravi, kot je zdaj v zboru, bo očitno ohrabren, da lahko začne korakati tudi v to smer.</p>
            </sp>
            <sp xml:id="SDZ1-Redna-24-1994-10-05.sp163">
               <speaker>PODPREDSEDNIK MIROSLAV MOZETIČ:</speaker>
               <p>Minister gospod Tajnikar.</p>
            </sp>
            <sp xml:id="SDZ1-Redna-24-1994-10-05.sp164">
               <speaker>DR. MAKS TAJNIKAR:</speaker>
               <p>Spoštovani! Očitali ste mi nepošten namen. Nepošten namen je treba dvakrat premisliti, preden človeku očitaš. Prosil bi nekaj. Zakaj smo mi vključili pod isti režim kot obratna sredstva tudi investicijska sredstva? Kaj bi se zgodilo, če eventualno najdemo jutri kupca za eno od Slovenskih železarn? Kaj potem pomeni uresničevanje tega zakona? Ali moramo potem znova v parlament, da bomo iskali nov zakon, ali imamo to diskrecijsko pravico, da takrat ne namenjamo investicijskih sredstev v takšno lokacijo. Dovolite mi, da kaj več ne govorim kot pa to, kar sem zdaj povedal.</p>
               <p>Druga stvar je glede električne energije. Gospod Šešerko, vi veste, da kadar se govori o prodaji neke take stvari, imate prodajalca in kupca. Tukaj govorimo o kupcu. Na drugi strani imamo tudi prodajalca. Celo sam sem kot minister odgovoren za prodajalca. Vi ste sami rekli, da smo dosegli učinke na področju porabe električne energije v Slovenskih železarnah, ki so pohvalni. To je zasluga v največji meri prodajalca. Prepričan sem, da bo prodajalec znal tudi naprej tako kontaktirati z enim od svojih najpomembnejših kupcev, da bo poraba električne energije racionalna.</p>
            </sp>
            <sp xml:id="SDZ1-Redna-24-1994-10-05.sp165">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rupel.</p>
            </sp>
            <sp xml:id="SDZ1-Redna-24-1994-10-05.sp166">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči! V zvezi s tem zakonom, ki rešuje problem Slovenskih železarn, bi rad zaradi zgodovinskega spomina ali zaradi zapisnika rekel dve stvari. Občutek imam, da ta zbor nekoliko ležerno spremlja to razpravo in da odloča o zelo velikih denarjih brez tiste napetosti in brez tiste zaskrbljenosti, ki se pri nas vzburi, ko gre za kakšne bolj ideološke teme, ko gre za kakšna drugačna sredstva, in tako naprej.</p>
               <p>Rad bi rekel to, ko govorimo o tem, da je naša država draga, se moramo zavedati in moramo povedati tudi to, da je naša država draga tudi zaradi tega, ker ta država financira industrijo in tako proizvodnjo, ki naj bi sicer prinašala dobiček, itn. To povem zaradi tega, ker na tem mestu razpravljamo zelo pogosto tudi o sredstvih za kulturo in šolstvo itn. in se v javnosti ustvarja vtis, kot da država daje sredstva predvsem za tako imenovane neproduktivne dejavnosti. Res je to, da daje sredstva, zelo velika sredstva, za produktivne dejavnosti. Zadnjič sem ob tem zakonu tukaj razpravljal. Ugotoviti moram stvar, ki je že spet v zvezi s tem, kar sem najprej povedal, namreč, v zvezi z neko relativno nezainteresiranostjo tega zbora, ko govori o velikih sredstvih za železarne. Mi smo takrat, zase vsekakor lahko to trdim, zelo resno razpravljali o zakonu in o tistih sredstvih. Poskušali smo konstruktivno prispevati k temu, da se problem reši, in sicer tako, da se reši enkrat za vselej, če je mogoče, da se reši tako, da ne bodo prišle zahteve že spet pred ta zbor, enkrat, dvakrat, trikrat in večno.</p>
               <p>Reči moram naslednje. Naslednji dan, se mi zdi, ali pa dva dni zatem, ko sem nastopil v tem Državnem zboru z dobronamernimi pripombami na račun tega zakona, sem prebral intervju z direktorjem železarn gospodom Kokaljem, ki me je, preprosto rečeno, ozmerjal zato, ker sem v tem Državnem zboru govoril. Nič slabega ne bom rekel, niti o gospodu Kokalju niti o denarju za železarne itn., ampak zdi se mi nekako nenavadno, da direktor neke železarne, poslovodni organ, odgovorni manager, zmerja poslance, ki niso, da tako rečem, pripravljeni prvi hip poklekniti in zamahati z repom pred zahtevami tega koncerna oziroma Slovenskih železarn. Če človek dobro premisli, ima najbrž prav in si lahko to dovoli, kajti na svoji strani ima državo, država ali pa Vlada je pa tista, ki pa tudi dela s tem Državnim zborom, se mi zdi, kar precej tako, kot se ji zdi in kot se ji zahoče v slehernem trenutku. Opozarjam na to stvar, ne zaradi tega, ker bi želel rušiti zakon in bom tudi glasoval za to, da se ta sredstva dajo, ampak zaradi tega, ker opozarjam na neka zelo čudna, zelo nenavadna in za nas sploh nedostojna razmerja v tej državi, ko smo, če tako rečem, če govorimo iskreno in pošteno in če govorimo odprto, bom rekel, lahko predmet zasmehovanja, ne le, bom rekel, svojih volivcev, kar je v redu, ampak celo tistih, ki jim ta Državni zbor odobrava sredstva.</p>
               <p>Moram reči, da seveda ne mislim popustiti v svojem neposrednem in morda bo za koga nenavadno, če rečem, pravičniškem odnosu do sleherne politične teme, tudi gospodarske, pa naj si gospod Kokalj ali pa gospod minister mislita kar si hočeta. Hvala.</p>
            </sp>
            <sp xml:id="SDZ1-Redna-24-1994-10-05.sp167">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-24-1994-10-05.sp168">
               <speaker>ZMAGO JELINČIČ:</speaker>
               <p>Gospod Rupel je že marsikaj povedal, s čemer se popolnoma strinjam in hkrati se tudi sprašujem, ali je ta slavni management v Slovenskih železarnah naredil načrt prestrukturiranja proizvodnje in njene racionalizacije. Mislim, da ni bilo storjenega nič na tem področju.</p>
               <p>Gašenje, gre za tisti trenutek, to je nekako tako, kot bi s kanglico za zalivanje vrta gasili gozdni požar. Tako nekako je vse skupaj. Govori se o tem, kako prodaja oziroma zaslužek železarn narašča, nihče pa ne pove, da je vse skupaj globoko v rdečih številkah. Prikazujejo se nam številke, kot recimo porast dobička za 10%, nihče pa ne pove, da v bistvu ne gre za porast dobička za 10%, ampak da je samo minus manjši za 90% oziroma za 10% od 100%, kar pomeni, da je še vedno vse skupaj 90% pod vodo.</p>
               <p>Dokler nas bodo na tak šarmantni način zavajali in dokler bodo kolegi poslanci in poslanke nepazljivi, bomo mi potrjevali milijarde in milijarde, ki se bodo metale v določene industrijske panoge, tako v železarstvo, hkrati pa bodo direktorji teh železarn resnično samo, niti ne apelirali, ampak zahtevali, da se ta denarna sredstva iz dneva v dan ponavljajo ali pa večajo.</p>
               <p>Management Slovenskih železarn pač ne sme misliti, da je pravzaprav edini management v Republiki Sloveniji in se mora zavedati, da ni več v Sloveniji tako, kot je bilo včasih, ko je, recimo, veljal tisti sovjetski sistem proizvajanja vedno več in več, ne glede na to, ali je kakšen kupec in ali se zadeve zmorejo prodati in kdo jih bo kupoval.</p>
               <p>Še enkrat bom opozoril na to, da smo podpisali s Češko republiko pa tudi s Slovaki sporazum o prosti trgovini, kar pomeni, da bomo imeli češko jeklo, ki bo bistveno cenejše od našega, na tržišču v kratkem na pretek.</p>
               <p>Kaj bomo takrat naredili s Slovenskimi železarnami? Takrat bodo pa rekli: "No, zdaj jih pa zaprimo in konec, in vse delavce naenkrat na cesto". To tudi ne gre.</p>
               <p>Kar se pa tiče amandmaja gospoda Šešerka, je gospod Šešerko lepo povedal, kje je to zapisano. Mislim, da je ravno management Slovenskih železarn znova dobil nekakšna krila, da bi se požvižgal na sklepe in usmeritve. Zato sodim, da morajo biti te amandmaji v zakonu. Hvala.</p>
            </sp>
            <sp xml:id="SDZ1-Redna-24-1994-10-05.sp169">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp xml:id="SDZ1-Redna-24-1994-10-05.sp170">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Moram reči, da je tega materiala zelo veliko, vsega nisem prebral, ampak morda sem bil nadpovprečen in sem poskušal razumeti te probleme železarn in na nek način ugotoviti, ali naj glasujem "za" ali naj glasujem "proti". To, da imamo železarne oziroma da jih bomo imeli, smo se že odločili. Sedaj gre za nekatere druge probleme. Spominjam se tiste prve pomoči železarnam, ki je bila dana še v prejšnji vladi. Tu bi morda dopolnil gospoda Rupla, da država takrat sploh ni dala denarja, ampak je dala papirje, ki so romali najprej od vlade k državi, država v železarne, železarne so s tistimi papirji poravnale elektriko, električarji so pa s tem denarjem plačali državi dajatve, ki ji gredo. Na tak način je država imela enako količino denarja, mi smo pa na nek način poravnali račune. To je bilo to, drugače bi v bistvu vse skupaj začelo propadati.</p>
               <p>Lahko vam povem drugi primer. Gospod Matuš je prej omenil, da so železarne enkrat zgradile daljnovod, sedaj so s tem daljnovodom lahko poravnale tudi plačilo električne energije in elektrogospodarstvo je dobilo daljnovod. Ta daljnovod ima neko vrednost za elektrogospodarstvo, če železarna dela. Če železarna ne dela, potem je ta vod brez vrednosti in če je to državno, potem naenkrat vrednost kapitala, ki ga ima država, pada.</p>
               <p>Predvsem sem se oglasil na 2.a člen oziroma to, kar je omenil gospod Šešerko. Ne bi rad, da bi pozabili na tisto, kar smo predvčerajšnjim govorili, ko je, po moji oceni, bila dokaj dobra razprava, o strategiji energetike, čeprav novinarji niso napisali drugega kot to, da smo bili pri tej obravnavi utrujeni. Menim, da nismo bili. Menim, da smo dobro razpravljali, da so bili novinarji utrujeni, ampak ugotavljali smo, da ta Slovenija nima moči, da pa ima kilovatne ure. V tem primeru je utemeljeno, da železarne predvsem rabijo kilovatne ure in da se pri sami moči zelo prilagajajo. V materialu, ki ga imam na razpolago, je napisano, da rabijo 4,2% slovenske porabe elektrike, vendar samo 2% slovenske konične moči, kar pomeni, da so tu veliko boljši. Moram reči, da slovensko elektrogospodarstvo ima konično moč na razpolago, včasih tudi ne samo ob nedeljah, državnih praznikih in ponoči, ampak tudi v nekaterih drugih dnevih. Elektrarna v Šoštanju mora obratovati ravno zaradi moči, da je sistem stabilen in tudi, če je voda v Dravskih elektrarnah. Če ta sistem obratuje na nekem minimumu, je še vedno dovolj moči, da lahko železarne v enem delu tudi obratujejo. Ne bi se zavzel za to, da bi železarne omejili z zakonom, da morajo delati ob nedeljah, praznikih in ponoči, ampak menim, da je treba državo zadolžiti, da bo poskrbela, da bo njeno - saj je njeno elektrogospodarstvo - naredilo tako pogodbo z železarnami, da bo ta namen z obratovanjem v tistih dnevih, ko je na razpolago moč, tudi uresničeno. Vsebinsko gledano, mislim, da je stvar v redu, da se bodo železarne maksimalno prilagajale. Vendar, še enkrat rečem, proste moči nimamo samo ob nedeljah, praznikih in ponoči, ampak še kak drug dan oziroma v kakšnem ugodnem trenutku med letom. Zato tega amandmaja ne bom podprl. Z vsebino se pa strinjam, menim pa, da jo Vlada in elektrogospodarstvo lahko pogodbeno, z direktnim odjemalcem, to so Slovenske železarne, doseže. Hvala lepa.</p>
            </sp>
            <sp xml:id="SDZ1-Redna-24-1994-10-05.sp171">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš.</p>
            </sp>
            <sp xml:id="SDZ1-Redna-24-1994-10-05.sp172">
               <speaker>ŠTEFAN MATUŠ:</speaker>
               <p>Hvala za besedo. Gospod predsedujoči, imel sem repliko na ministra, vendar mi je niste dali...</p>
            </sp>
            <sp xml:id="SDZ1-Redna-24-1994-10-05.sp173">
               <speaker>PODPREDSEDNIK MIROSLAV MOZETIČ:</speaker>
               <p>Če mislite, da... Ali vi protestirate?</p>
            </sp>
            <sp xml:id="SDZ1-Redna-24-1994-10-05.sp174">
               <speaker>ŠTEFAN MATUŠ:</speaker>
               <p>Ne, ne bom protestiral zaradi tega ker...</p>
            </sp>
            <sp xml:id="SDZ1-Redna-24-1994-10-05.sp175">
               <speaker>PODPREDSEDNIK MIROSLAV MOZETIČ:</speaker>
               <p>...Ne vem če ste poslušali, predhodniki so vsi imeli replike.</p>
            </sp>
            <sp xml:id="SDZ1-Redna-24-1994-10-05.sp176">
               <speaker>ŠTEFAN MATUŠ:</speaker>
               <p>Potem se opravičujem.</p>
            </sp>
            <sp xml:id="SDZ1-Redna-24-1994-10-05.sp177">
               <speaker>PODPREDSEDNIK MIROSLAV MOZETIČ:</speaker>
               <p>Sprejeto opravičilo.</p>
            </sp>
            <sp xml:id="SDZ1-Redna-24-1994-10-05.sp178">
               <speaker>ŠTEFAN MATUŠ:</speaker>
               <p>Gospod minister, omenili ste, če najdete kupca. V tistem trenutku, ko najdete kupca, ne potrebujete več kredita, ne potrebujete jamstva. Torej, zopet ni razumljivo, ker tudi zadeve ne bo treba odplačevati. Še vedno imam občutek... Poglejte, ko vse te omenjene družbe, ali holding, ali kakorkoli hočete, delajo izgubo oziroma se približujejo dobičku, je država kot lastnik v sistemu. Takoj, ko se bo začel ustvarjati dobiček, se predvideva odprodaja. Veste, ta beseda "odprodaja" mene pravzaprav moti. Zakaj? Šele zadnjič sem dal sklep, kjer naj bi se naredil tak... oziroma s postopnim umikom države iz lastništva, da država še vedno ostane 51% lastnik. To so sredstva, zaradi katerih država verjetno nikdar ne bo dobila kupnine, kajti tudi v eni obrazložitev se govori "najboljšemu ponudniku". Najboljšemu ponudniku se lahko proda tudi za dolar, pa je najboljši ponudnik, tako kot pravijo na zahodu. Hvala lepa.</p>
            </sp>
            <sp xml:id="SDZ1-Redna-24-1994-10-05.sp179">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp xml:id="SDZ1-Redna-24-1994-10-05.sp180">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Stekla je že splošna razprava. Če mi dovolite, bi tudi rekel nekaj besed o tem. Križ Slovenskih železarn si moramo naložiti na pleča. Ne glede na to - saj gospoda Rupla ni trenutno tukaj - da pravi, da se za ta denar hitro odločamo, pri denarju za kaj drugega: za kulturo, šolstvo in tako naprej pa bolj počasi. Moram reči, da smo se za šolstvo tudi letos že odločili, za kulturo res malo težje, ampak vendar za kulturo, mislim, da je malo drugače kot za železarne. Namreč, za kulturo se pomaga preživeti kulturnikom. V nekaterih sistemih se sami preživljajo. Tukaj gre za velika investicijska sredstva v železarnah, v kulturi so nekoliko manjša in jih že nekaj imamo in jih lahko uporabljamo tudi več časa. Rekel bi, da je njihova življenjska doba daljša, medtem ko moramo v železarnah, v teh sistemih, redno obnavljati, vlagati denar, da smo na liniji, da smo na dovolj kvalitetni višini, da sledimo svetovnim trendom in da se izogibamo tistemu, kar je rekel gospod Jelinčič, namreč, da prehitimo ali vsaj sledimo trend kvalitetnih jekel. O managementu bi rad rekel dve besedi, ker če bomo management menjali kar tako kot z levo roko, kot se je že dogajalo v zadnjem času... Normalno, preden pridejo noter, preden začnejo vsaj v določeni meri izvajati tiste naloge, ki so jih sprejeli, če jih zamenjamo, pridejo drugi, spremenijo naloge in tako naprej. To bomo lahko delali... Se pravi, ta križ je v Angliji in drugih zahodnih državah desetletja. Mislim, da bo tudi pri nas.</p>
               <p>Oglasil sem se zaradi tega, ker je bilo večkrat rečeno - in da bi se izognili temu, da ne bi bilo zapisano za zgodovino... Veste sami, da je obširen, take zadeve so tudi na tej seji obširne in dejansko, da to jemlje preveč časa. V poročilu, ki so ga železarne dale, lepo piše, da gre naprej, da se prodaja itn. Ampak mene kljub temu, ker sem sumljiv človek in bomo tukaj dali denar - sumničav, oprostite, ne vem, mogoče za kakšnega tudi sumljiv, naj pove, pa se bomo pomenili... Dajanje denarja za trajna obratna sredstva, to se mi zdi pa malo preveč tako "na komot". Zakaj? Tukaj v poročilu o energiji vidimo, da je vsa predelovalna industrija, precej je je, ki je sicer vezana na železarstvo, ima vrednost proizvodnje 1200 in 18 milijard, od tega imajo železarne 32 milijard, pa bomo dali obratna sredstva. Veste, tam so tudi problemi. Mislim, da poznamo probleme. Prejšnji teden je bil velik topel, vroč problem v Mariboru. Tudi na Primorskem so taki problemi v predelovalni, kovinski industriji in tudi v drugih industrijskih panogah, kjer ne damo obratnih sredstev in tudi ne damo, se nismo odločili, da bi dajali vsaj izvozne spodbude. Temu managementu moram priporočiti in upam, da se bo ohranil, da ga bomo obdržali in da bo še v naslednjem mesecu ali trimesečju - kot je bilo rečeno že danes, ko je državni sekretar rekel, da bodo poročali, da bodo uspehi. Ampak se spomnim, saj to je drobnjakarstvo, problemi so v majhnih detajlih. Elektrode z Jesenic so bile v redu, ampak ko je bila pločevina, ki smo jo potrebovali za kalupe, da smo šli tekmovati kot gradbeno podjetje z zunanjimi proizvajalci, pa ko smo dobili prvovrstno pločevino, ki ni bila najboljša, je bila na enem koncu šestmetrskega traku, recimo, 1 milimeter, na drugi strani je bila pa 0,8. Ti moraš pa nekaj iz tega narediti! Potem je treba tako proizvodnjo prodajati, mislim, to že ni več... Ker drugega prizadeneš. To je tisto in si v prednosti, ker imaš obratna sredstva zagotovljena. Ali pa, recimo, če govorimo, da delajo dobro, to "rostfrei" pločevino odporno proti rji, vendar jo dobimo poceni v Italiji. To se pravi, ne vem, koliko so zaslužili na italijanskem trgu, ker naši obrtniki in proizvajalci gredo v Italijo kupit to zadevo, ker je bolj poceni kot doma.</p>
               <p>Tukaj se zdaj vprašamo, kaj ta proizvodnja, kaj ta prodaja pomeni. Se pravi, položil bi na srce managementu, mislim, tam gori je direktor gospod Kokalj, posluša, zapisano bo, naj tudi temu posvečajo nekaj več pozornosti. Naj posvečajo nekaj več pozornosti, ne bom tukaj govoril, kaj sem skozi leta dela doživel z njihovimi proizvodi. So imeli velike probleme. Mislim, da na kvaliteti morajo narediti, da tam imajo ljudi in da to morajo narediti. Ne, da nekaj kopirajo, morajo, če že kopirajo, dobro kopirati, drugače pa morajo dobre zadeve narediti, da ne bodo uporabniki njihovih izdelkov - govorim o njihovi strojegradnji - rekli: Veste kaj, mi pa ne bomo vzeli vaše, ker mi moramo delati, nam ni treba, da popravljamo in nimamo časa popravljati. Za to si morajo prizadevati. Glede na to, da zagovarjam, da pač moramo ta križ teh železarn sprejeti. Mislim, da ga moramo racionalno tudi nositi, s čim manj energije. Torej tisto, da moramo prepustiti tudi to, kar govori 2. člen oziroma amandmaji k 2. členu.</p>
               <p>Zdaj sem vseeno zaradi členov prišel gor, da ne bom samo v splošni razpravi. Sem proti temu in se delno strinjam  z gospodom ministrom, ko je rekel, za kaj gre tukaj, da mi ni treba prav vseh besed povedati, pač se bo lahko dogajalo. Mislim, da smiselno je nekatere vrste proizvodenj tudi dati nekomu na trg, če je kdo pripravljen. Mislim, da velikih pripravljenosti ne bo in svarim še pred tem, da ne bi dali tiste vrste proizvodnje, ki so interesantne oziroma, ki bodo lahko pri nas dajale dobiček, drugam - kot se je že v naši državi zgodilo - in da bi ostalo samo tisto, kar je drugorazredno nam in da bi s tem trajnim kapitalom preživljali tisto proizvodnjo. Proti temu sem, tudi proti 2. členu ali temu amandmaju sem, ki govori dejansko o zadevah, ki jim mora management, kot je bilo že danes omenjeno, pač slediti. Normalno, mogoče ima proizvajalec električne energije še instrumente, da bo nastal avtomatizem, da bodo še več in še bolj uporabili in sledili temu, kar je namen drugega amandmaja, to je ta zeleni o tej električni energiji. Mislim, da nima smisla in tudi sama narava tega je takšna, da slabe pločevine ne smejo več delati, da betonskega železa nima smisla delati, bolje, da se ga pripelje in tako naprej. Da ne govorim o cenah in tako naprej. Zato sem proti tem amandmajem in upam, da bo res tisto, kar je bilo napisano v poročilu, tudi v naslednjih poročilih sledilo, da bodo zadeve še boljše.</p>
               <p>Ker management zdaj že ima pregled, vsaj mislim, da dela in da bodo te zadeve sledile in to moramo upati. Želim, da bo tudi konjunktura trajala, da ne bo samo štiri mesece, potem bo pa padlo, da bodo čez štiri mesece ali pa čez pol leta prišli pa bodo rekli: "Ja, veste, zdaj pa ni več konjunkture, zdaj pa pomagajte zopet z drugimi denarji." Hvala lepa.</p>
            </sp>
            <sp xml:id="SDZ1-Redna-24-1994-10-05.sp181">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod državni sekretar v Ministrstvu za gospodarske dejavnosti Boris Sovič.</p>
            </sp>
            <sp xml:id="SDZ1-Redna-24-1994-10-05.sp182">
               <speaker>BORIS SOVIČ:</speaker>
               <p>Rad bi dal samo tri, štiri kratka pojasnila, da ne bi ostale nekatere trditve kar tako v zraku. Prvič, glede načrtovanja poslovanja. Slovenske železarne imajo načrt poslovanja do leta 2000, ki je bil izdelan z računalniško simulacijo Softwarea "consea" in je bila izvršena tudi analiza občutljivosti, se pravi, kaj se dogaja, če se prodaja dviga in spušča s stroški delovne sile in tako naprej.</p>
               <p>Ta analiza je v bistvu tudi osnovno izhodišče za načrt investicij, ker je software "couse" tudi šel skozi tehnološke faze dela in rekel: "Če tukaj vložite toliko in toliko 10 ali 100.000 mark, potem se bo tona pocenila za pet mark, za osem mark, za deset mark in tako naprej."</p>
               <p>Te učinke hočemo dobiti, in se strinjam z vami, da je včasih kakovost slaba, samo te železarne niso imele investicije že leta in leta.</p>
               <p>Vi veste, da je valjarna na Jesenicah dvajset let popolnoma enaka in ni dobila enega samega tolarja in ravno zaradi tega želimo tudi v merilno opremo dati notri, da se to zgodi.</p>
               <p>Drugič; kar se tiče uvoza jekla s Češke. Seveda, jeklo - železo se uvaža s Češke in tudi jeklo, samo jeklo ni jeklo. S Češke, Slovaške, delno tudi iz Madžarske in Poljske se uvažajo nižje kakovostna betonska jekla. To gradbeniki vedo. Visokokakovostna orodna jekla in visokolegirana jekla se ne uvažajo, ker so naša boljša in cenejša.</p>
               <p>Se pravi: naše jeklarne delajo nekaj drugega, kot delajo češke ali pa slovaške jeklarne.</p>
               <p>Tretjič; namen odprodaje. Dobro, gre za privatizacijo jeklarn.</p>
               <p>Prvič; Vlada je že v izhodiščih sprejela, da je končni cilj sanacije železarn tudi njihova privatizacija, ker ni nobenega razloga, da bi železarne bile tudi do leta 2010 ali 2020 državne, če se dajo privatizirati. Drugič; namen take odprodaje ali pa prodaje deležev v železarnah je, da se ta sredstva pripeljejo nazaj v proračun Republike Slovenije, ker ta sredstva pridejo tja noter. Se pravi, končni namen sanacije je, da se najde novi lastnik in da se potem ta sredstva, ki so bila vložena, ki so sorazmerno majhna, ker mi smo dejansko v gotovini vložili 29 in 71 milijonov mark; prvo je bilo leta 1990, pred nacionalizacijo, leta 1991 je bilo pa vloženih 71 milijonov mark. Za tem železarne niso več dobile denarja.</p>
               <p>Končno, gre seveda za to, da je tudi naša dolžnost, da naredimo, ker te primerjave z drugimi podjetji niso čisto utemeljene, ker so Slovenske železarne državno podjetje v državni lasti, medtem ko ostali del gospodarstva, ki mu je gotovo treba pomagati, pa ni v državni lasti. Republika je dolžna pomagati temu podjetju po zakonu o gospodarskih družbah. Kot lastnik je odgovorna. Hvala lepa.</p>
            </sp>
            <sp xml:id="SDZ1-Redna-24-1994-10-05.sp183">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? Gospod Matuš.</p>
            </sp>
            <sp xml:id="SDZ1-Redna-24-1994-10-05.sp184">
               <speaker>ŠTEFAN MATUŠ:</speaker>
               <p>Hvala za besedo. Govorili ste o 71 milijonih mark, kar je država vložila v bistvu, da je to sorazmerno malo in da pač država potem želi z odprodajo oziroma privatizacijo pridobiti nazaj v državni proračun ta sredstva. Tu me zanima - kaj pa ostala vrednost železarn? Prepričan sem, da boste dobili na podlagi najboljšega ponudnika teh 71 milijonov mark mogoče res nazaj v proračunska sredstva in pa te, če se bodo še dodala. Kaj pa ostala vrednost? To je ravno tisto, kar sem prej trdil - najboljšemu ponudniku. Prišli boste pač do tega, da boste zadevo prodali v tolikšni meri, da dobite nazaj to, kar je dal proračun. Kaj pa tisto, kar je bilo vloženo, oziroma, sredstva, ki so v železarnah, ki pa niso tako majhna, saj smo prej slišali številko? Hvala lepa.</p>
            </sp>
            <sp xml:id="SDZ1-Redna-24-1994-10-05.sp185">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? (Nihče.) Prehajamo na glasovanje; prvi in drugi amandma, ki ju bom dal na glasovanje, imate na posebnem papirju, to sta amandmaja skupine poslancev, prvopodpisana Metka Karner-Lukač. Posebej imate tudi amandma Vlade. Na glasovanje dajem prvi amandma k 2. členu. Predlagatelj je skupina poslancev, prvopodpisana Metka Karner-Lukač. Ugotovimo sklepčnost! Gospa Lukač, prosim.</p>
            </sp>
            <sp xml:id="SDZ1-Redna-24-1994-10-05.sp186">
               <speaker>METKA KARNER-LUKAČ:</speaker>
               <p>Spoštovani zbor! Glasovala bom za ta amandma, še zlasti zato, ker sta mi gospod minister in gospod državni sekretar v teh pojasnilih povedala veliko pomembnega. Glasovala bom zato za ta amandma, da se iz teh sredstev ne bi pokrivale stare obveznosti in, da ne bi prihajalo do prevelikega prelivanja med posameznimi postavkami in, da ta sredstva ne bi bila dodeljena tistim družbam, družbam po, recimo, političnih kriterijih in ne strokovnih kriterijih. Zato mislim, da je potrebno manevrski prostor, ki ga ta 2. člen omogoča in je izredno širok, zapreti. V kolikor boste moj amandma podprli, s tem bomo to tudi storili. Torej, preprečili bomo nekontrolirano porabo in prelivanje teh sredstev.</p>
            </sp>
            <sp xml:id="SDZ1-Redna-24-1994-10-05.sp187">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo obrazložiti glas? (Nihče.) Prehajamo na glasovanje. Na glasovanje dajem prvi amandma, to je amandma skupine poslancev, prvopodpisana Metka Karner-Lukač. Ugotovimo sklepčnost! (57 prisotnih.)</p>
               <p>Kdo je za? (18 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem drugi amandma. Predlagatelji so Štefan Matuš in skupina poslancev, prvopodpisana Metka Karner-Lukač. Ugotovimo sklepčnost! (53 prisotnih.)</p>
               <p>Kdo je za? (16 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem tretji amandma. Predlagatelj amandmaja je Vlada Republike Slovenije. Prosim za pozornost, da ne bi zaradi pomot ponavljali glasovanja. Na glasovanje dajem tretji amandma, to je amandma, ki ga predlaga Vlada. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Na glasovanje dajem četrti amandma, ki ga predlaga skupina poslancev. Prvopodpisani je Leo Šešerko, odbor amandmaja ne podpira. Obrazložitev glasu, gospod Šešerko.</p>
            </sp>
            <sp xml:id="SDZ1-Redna-24-1994-10-05.sp188">
               <speaker>DR. LEO ŠEŠERKO:</speaker>
               <p>Spoštovani, glasoval bom za ta amandma. Prvič zato, ker je v predlogu oziroma v obrazložitvi zakona to navedeno kot dejstvo, ki je že v preteklem letu tako funkcioniralo. Če je lani dobro funkcioniralo in če je bilo v redu za železarne in se same s tem ponašajo, ni razloga, zakaj tudi v naslednjih letih ne bi bilo tako.</p>
               <p>Opozoril bi pa rad še na tisto, o čemer je govoril gospod Avberšek in je s tem v izrecni povezavi. Gospod Avberšek je namreč rekel, da je bil od denarjev, ki so bili dani železarnam, en del dan tudi v državnih obveznicah. To so bili brezvredni papirji, ki so bili dani železarnam, da so te lahko elektrogospodarstvu plačale elektriko in potem je (Vmes podpredsednik Mozetič: Je to obrazložitev glasu ali repliciranje?), ja, tega amandmaja. (Vmes predsednik: Ampak zdaj replicirate, če prav razumem.) Ne, samo razlagam, kako je z elektriko. Torej ti papirji so potem šli nazaj k državi, ker je z njimi elektrogospodarstvo poravnalo svoje obveznosti. Kaj to pomeni? To ni bila nikakršna operacija, ki se je zgodila tako lepo, da so pač neki papirji naredili krožno pot in se vrnili tja, od koder so prišli in se je vsa stvar lepo uredila. Niti najmanj ne. Škoda, ki je s tem nastala, je nastala za elektrogospodarstvo ali pa za državo, kakor koli hočete, ker ta elektrika v resnici ni bila plačana ali pa, če hočete, cena električne energije je bila s tem dejansko postavljena nižje. Posledica tega pa je, da imamo mi zamuljenje za jezovi vodnih elektrarn in poglejte katerokoli jezero za vodno elektrarno pri nas, recimo, ali pa kakšno koroško jezero. Ali pa reko Savo poglejmo. Zakaj je še vedno tako zasvinjana? Zaradi tega, ker država ali nima denarja ali pa nima interesa ali pa ne daje možnosti elektrogospodarstvu, da bi lahko s svojimi lastnimi sredstvi poravnalo škodo, ki se dogaja na vodotokih. Se pravi, da te operacije, ki se dogajajo, se ne dogajajo brez vsake posledice. V tem primeru mislim, da je prav, da Državni zbor s tem amandmajem prepreči, da bi začele železarne z električno energijo ravnati bolj razsipno kot so ravnale v preteklem letu. Hvala lepa.  </p>
            </sp>
            <sp xml:id="SDZ1-Redna-24-1994-10-05.sp189">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš.</p>
            </sp>
            <sp xml:id="SDZ1-Redna-24-1994-10-05.sp190">
               <speaker>ŠTEFAN MATUŠ:</speaker>
               <p>Hvala za besedo. Ne vem, nekako mi ta amandma ne sodi v ta zakon, ker ima popolnoma drugo tematiko. Moram pa reči, da tudi sam, kot amandma, ki predpisuje med 22. in 6. uro, da gre to za oviranje tehnološkega procesa na eni strani. Če vzamemo, da je tehnološki proces - tako od elektropeči, do vakuumske naprave, do kontinuiranega vlivanja in tako dalje - neka kontinuiteta, moram povedati, da tako kot so se železarne prilagajale in se še prilagajajo porabi električne energije, se praktično noben porabnik v Sloveniji, razen mogoče Talum itd. od teh večjih porabnikov.</p>
               <p>Železarne so vezane na tri tarife, ki jih drugi praktično ne poznajo, tako tudi na konično tarifo. V konični tarifi gre za omejitev porabe, kjer so že same po sebi omejene in v konični tarifi je še celo višja cena električne energije kot v veliki tarifi. Tako, da tega amandmaja ne podpiram, hkrati pa bi nekako apeliral na vas, da tega amandmaja ne podprete. Mislim, da je to besedilo daleč od ekološko zanimivega amandmaja. Hvala lepa.        </p>
            </sp>
            <sp xml:id="SDZ1-Redna-24-1994-10-05.sp191">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? (Nihče.) Prehajamo na glasovanje o amandmaju, ki ga predlaga skupina poslancev. Prvopodpisani je gospod dr. Leo Šešerko. Ugotovimo sklepčnost! (54 prisotnih.)</p>
               <p>Kdo je za? (11 poslancev.) Je kdo proti? (40 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 2. člen. Ugotovimo sklepčnost! (56 prisotnih.)</p>
               <p>Kdo je za? (37 poslancev.) Je kdo proti? (8 poslancev.)</p>
               <p>Ugotavljam, da je 2. člen sprejet.</p>
               <p>V obravnavo dajem 3. člen in amandma k 3. členu, ki se glasi: drugi odstavek se nadomesti z novim odstavkom, ki se glasi: "Pogodbo iz prejšnjega odstavka, ki jo s predhodnim soglasjem Vlade Republike Slovenije sklepa minister, pristojen za gospodarske dejavnosti, je mogoče skleniti le po obrestni meri, ki je v veljavi na evropskem bančnem trgu za podobne namene. V nasprotnem primeru odloči Državni zbor". Amandma predlaga skupina poslancev. Prvopodpisana je Metka Karner-Lukač. Ali želi kdo razpravljati? Gospa Lukač.</p>
            </sp>
            <sp xml:id="SDZ1-Redna-24-1994-10-05.sp192">
               <speaker>METKA KARNER-LUKAČ:</speaker>
               <p>Spoštovani zbor! Ta moj amandma govori o tistem, kar v zakonu nikjer nič ne piše. Govori o obrestni meri, oziroma pogojih, pod katerimi naj bi se najeli ti krediti, ki bodo težki 61 milijonov mark. Mislim, da so to tako zelo velika sredstva, da ne moremo tistim, ki bodo sklepali te pogodbe o najetju kreditov, preprosto prepustiti, da bodo te kredite najeli po neugodnih obrestnih merah, ali pa najeli kredite po kakšnih drugih interesih.</p>
               <p>Da se ne bo zgodilo na primer tako, kot so najeti krediti, kot so meni rekli v Železarni Ravne, z R + 16%. Mislim, da nisem ustrezno oblikovala tega amandmaja, posebno, ker sem še uporabila besedo "evropskem bančnem trgu". Ta amandma sem dala zato, da bodo tisti, ki so strokovnjaki za to področje, v tretji obravnavi lahko amandma ustrezno dopolnili oziroma bolje oblikovali.</p>
               <p>Zakon sam nikjer ne govori, kje bo možno najeti te kredite. Razumem, da jih bo možno najeti tako na tujem kot na domačem trgu. Vemo, kakšna je obrestna mera za podobne kredite na tujem bančnem trgu, res pa je, da ne vemo, s kakšno obrestno mero bo možno najeti kredite na domačem trgu. Vendar, ker je od tega zelo pomembna sanacija Slovenskih železarn in pa tudi končno proračunska sredstva, ki bodo namenjena za to, bi morala Vlada izkoristiti naslednjo zadevo. Namreč, poglejte, banke v sanaciji, ki se sanirajo z javnim dolgom, so deležne zelo velikih likvidnostnih sredstev, ki jih plasira proračun; proračun iz tistega preostanka bencinskega tolarja. Torej, država daje neko veliko uslugo tem bankam, ki so neto dolžnice in bankam, ki se sanirajo z javnim dolgom, hkrati pa od njih ne bo mogla dobiti kredita pod ugodnimi pogoji. Mislim, da taka zadeva ni sprejemljiva, da če kdo, potem lahko Vlada to obrestno mero dogovori.</p>
               <p>Druga stvar pa je, da bi tudi morali kaj reči, recimo, ali bi Vlada lahko najela te kredite pri tistih bankah, ki so se sanirale z železarskimi obveznicami, za katere je dala garancijo Republika Slovenija. Tudi pri teh bankah bi se moralo najti ugodnejše kredite, pa morda bi morala Vlada razmisliti celo o tem, ali bo, recimo, umaknila garancijo ali ne, v kolikor teh kreditov ne bodo nudile za železarne, kajti vemo, da te kredite plasirajo v druge segmente.</p>
               <p>Še enkrat poudarjam - ne mislim, da je amandma ustrezno oblikovan, vendar pa do tretje obravnave lahko strokovna služba pripravi ustrezno rešitev, tudi, kar se tiče obrestne mere.</p>
            </sp>
            <sp xml:id="SDZ1-Redna-24-1994-10-05.sp193">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar, izvolite.</p>
            </sp>
            <sp xml:id="SDZ1-Redna-24-1994-10-05.sp194">
               <speaker>DR. IVO BANIČ:</speaker>
               <p>Moram opozoriti, da je dikcija tega amandmaja skrajno netočna, ker pojem "evropska obrestna mera" ne obstaja. Obstajajo sicer druge mere, kot so "libo" itd., ampak to ni evropska obrestna mera.</p>
               <p>Drugič, mi menimo, da bi bilo škoda najemati kredite v tujini, če lahko to uredimo z našimi bankami, ob ustrezni obrestni meri, ki mora biti najnižja, ki je ta trenutek dosegljiva na trgu. To vemo, da je ta trenutek R + 8 ali nekaj podobnega, R + 7,5 in bomo vztrajali, da slovenske banke vstopijo s takimi kreditnimi pogoji, kar je jasno.</p>
               <p>Tretjič, želel bi opozoriti na strukturo tega. Približno polovica, ostala polovica 28 milijonov mark je namenjenih za investicije v osnovna sredstva, se pravi, za opremo. Tukaj ponavadi nastopajo dobavitelji, ki so tako in tako po definiciji iz tujine. Torej, velika večina teh dobaviteljev bo tujih dobaviteljev in v kolikor bo nastopil tukaj neki kreditni odnos, na kakršen koli način, bodo tukaj tuje obrestne mere. Pri domačem delu bomo vztrajali, da se sklenejo v teh poslih takšni aranžmaji, ki imajo najnižjo obrestno mero in zaradi tega smo tudi predlagali, da to minister sam pogleda. Opozoril bi pa, da tukaj govorimo samo o plačilu glavnice in ne o plačilu obresti. Obresti v zakonu niso omenjene in jamstvo tudi ni omenjeno v tej dikciji zakona. Hvala lepa.</p>
            </sp>
            <sp xml:id="SDZ1-Redna-24-1994-10-05.sp195">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? (Nihče.) Na glasovanje dajem amandma k 3. členu. Predlagatelj je skupina poslancev. Prvopodpisana Metka Karner-Lukač. Ugotovimo sklepčnost! (52 prisotnih.)</p>
               <p>Kdo je za? (17 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 3. člen. Ugotovimo sklepčnost! (50 prisotnih.)</p>
               <p>Kdo je za? (33 poslancev.) Je kdo proti? (6 poslancev.)</p>
               <p>Ugotavljam, da je 3. člen je sprejet.</p>
               <p>V obravnavo dajem 4. člen. Želi kdo o tem členu razpravljati? (Nihče.) Zato dajem 4. člen na glasovanje. Ugotovimo sklepčnost! (55 prisotnih.)</p>
               <p>Kdo je za? (37 poslancev.) Je kdo proti? (6 poslancev.)</p>
               <p>Ugotavljam, da je 4. člen sprejet.</p>
               <p>V obravnavo dajem naslov zakona. Želi kdo o naslovu zakona razpravljati? (Nihče.) Zato dajem naslov zakona na glasovanje. Ugotovimo sklepčnost! (49 prisotnih.)</p>
               <p>Kdo je za? (35 poslancev.) Je kdo proti? (5 poslancev.)</p>
               <p>Ugotavljam, da je naslov zakona sprejet.</p>
               <p>Imamo predloge treh dodatnih sklepov. Prva dva predlaga Leo Šešerko.</p>
               <p>Prvi sklep se glasi: "Državni zbor nalaga Vladi Republike Slovenije, da z uredbo naloži Slovenskim železarnam, da preuredijo ogrevanje naselij, ki se oskrbujejo z daljinsko toploto iz toplarn v železarnah na Jesenicah, v Ravnah in v Štorah, tako da bo zagotovljena nemotena oskrba naselij s toploto tudi v primeru prekinitve delovanja železarn."</p>
               <p>Drugi predlog: "Državni zbor nalaga Vladi Republike Slovenije, da ukine uredbo o pocenitvi električne energije za velike odjemalce."</p>
               <p>Predlog, ki ga predlaga gospod Horvat: "Državni zbor nalaga Vladi Republike Slovenije, da v pogodbah s poslovodstvi zagotovi stimuliranje oziroma destimuliranje poslovodstev, odvisno od poslovnih rezultatov."</p>
               <p>Glede na poslovnik mislim, da so vsi trije predlogi sklepov problematični. Prvi nalaga nekaj železarnam, kar ni v pristojnosti Vlade. Drugi, tako kot je definiran, sprejema Državni zbor odločitev, kar je v pristojnosti Vlade, in podobno je pri tretjem sklepu. Mislim, da jih ne morem dati na glasovanje. Kdo ugovarja temu, da ne dajem sklepov na glasovanje? Gospod Šešerko? Prosim? Ugovarjate? Prosim, če pridete sem ugovarjati in poveste razloge.</p>
            </sp>
            <sp xml:id="SDZ1-Redna-24-1994-10-05.sp196">
               <speaker>DR. LEO ŠEŠERKO:</speaker>
               <p>Spoštovani! Mislim, da glede na to, da gre za državno podjetje, v katerem ima država veliko večino, ni mogoče govoriti, da gre za poseganje v interese podjetja, če država, to se pravi Državni zbor, o tem odloči.</p>
            </sp>
            <sp xml:id="SDZ1-Redna-24-1994-10-05.sp197">
               <speaker>PODPREDSEDNIK MIROSLAV MOZETIČ:</speaker>
               <p>Torej bom še enkrat prebral prvi sklep: "Državni zbor nalaga Vladi Republike Slovenije, da z uredbo naloži Slovenskim železarnam, da preuredijo ogrevanje naselij, ki se oskrbujejo z daljinsko toploto iz toplarn in železarn na Jesenicah, Ravnah, Štorah."</p>
               <p>Prosim državnega sekretarja.</p>
               <p>V prvem primeru gre za podjetje, v drugem primeru za komunalo, ki ni v pristojnosti republike, ampak občin, če gre za komunalo.</p>
            </sp>
            <sp xml:id="SDZ1-Redna-24-1994-10-05.sp198">
               <speaker>DR. IVO BANIČ:</speaker>
               <p>Hvala lepa. Ne glede na to, sistemi so ločeni že nekaj časa. Ta ločitev med železarnami in naselji je bila izvršena že pred dvema ali tremi leti. Drugič, železarne ne dobivajo električne energije po nižji ceni, ampak jo plačujejo po normalni ceni. Po nižji ceni jo dobiva druga industrija, vendar ne železarne. Hvala lepa.</p>
            </sp>
            <sp xml:id="SDZ1-Redna-24-1994-10-05.sp199">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še zmeraj vztrajam pri stališču, da niso sklepi predloženi skladno s poslovnikom.</p>
               <p>Drugi se glasi, bom ponovno povedal: "Državni zbor nalaga Vladi Republike Slovenije, da ukine uredbo." Uredba je v pristojnosti Vlade. Tako uredbo sprejema Vlada. Mi pa zakon o cenah. ...(Iz dvorane.)... Prosim? Umika? To gospod Peršak pravi, gospod Šešerko ne vem, njega nisem slišal. Je umik drugi?</p>
               <p>Tretji je podoben. Mi sklepamo o nečem, kar je pristojnost Vlade.</p>
               <p>Imamo sicer še predlog odbora, ki pa mislim, da je tudi poslovniško problematičen. Odbor predlaga, da obravnavamo drugo in tretjo obravnavo skupaj. 194. člen poslovnika. 1. člen: "Če so bili v drugi obravnavi sprejeti vsi členi - to so bili, ampak - in ni bil sprejet noben amandma, - besedilo zakonskega predloga - lahko Državni zbor že na isti seji preide na tretjo obravnavo zakonskega predloga." Pogoji poslovnika niso izpolnjeni. Ker smo drugo fazo zaključili, s tem tudi zaključim to točko dnevnega reda.</p>
               <p>Prosim? Proceduralno? Gospod Topler.</p>
            </sp>
            <sp xml:id="SDZ1-Redna-24-1994-10-05.sp200">
               <speaker>VLADIMIR TOPLER:</speaker>
               <p>Hvala lepa. Se opravičujem, ker nerad hodim gor proceduralno. Kolegice in kolegi! Ko smo sprejemali ta zakon na prejšnji seji, sem takrat predlagal, da bi združili drugo in tretjo obravnavo, pa so mi rekli, da ne moremo, ker prejudiciram. Ko sem to predlagal pri dnevnem redu, so mi dejali, da moram to pri točki dnevnega reda. Ko to predlagamo pri točki dnevnega reda, mislim, da je potrebno, da se sklicujemo na 179. člen.</p>
            </sp>
            <sp xml:id="SDZ1-Redna-24-1994-10-05.sp201">
               <speaker>PODPREDSEDNIK MIROSLAV MOZETIČ:</speaker>
               <p>Sklicujem se na 194. Če želite in če zahtevate, bom dal na glasovanje. 194. je zelo precizen, zelo precizen. Če so bili v drugi obravnavi sprejeti vsi členi - zdaj smo v drugi obravnavi - in ni bil sprejet noben amandma, sprejeli smo pa k vsem členom, razen četrtem, ki določa, kdaj se zakon objavi v Uradnem listu, ne vem, če se da drugače razlagati. Lahko pa prosim samo še predsednika Komisije za poslovnik, če mi pomaga pri moji razlagi. Točka dnevnega reda, prejšnja, to je bila 23.a točka, je zaključena. Gospod Horvat ima proceduralno.</p>
            </sp>
            <sp xml:id="SDZ1-Redna-24-1994-10-05.sp202">
               <speaker>FRANC (FERI) HORVAT:</speaker>
               <p>Gospod podpredsednik, kolegice in kolegi! Če ni možno opraviti tretje obravnave tako kot je bilo predlagano, potem predlagam vsaj, da sprejmemo sklep, da zbor zadolži Vlado, da pripravi zakon za tretjo obravnavo za oktobrsko sejo.</p>
            </sp>
            <sp xml:id="SDZ1-Redna-24-1994-10-05.sp203">
               <speaker>PODPREDSEDNIK MIROSLAV MOZETIČ:</speaker>
               <p>Če bo zakon predložen, bo šel na oktobrsko sejo. Še gospod Topler. Po poslovniku naredi sekretariat in mislim, da ni noben problem.</p>
            </sp>
            <sp xml:id="SDZ1-Redna-24-1994-10-05.sp204">
               <speaker>VLADIMIR TOPLER:</speaker>
               <p>Kolegice, kolegi! Tudi, ko smo sprejemali zakon o odlikovanju v šolstvu, smo sprejeli sklep, da združimo drugo in tretjo obravnavo. Pa kolikor vem, so tudi tam bili amandmaji in v 179. členu piše: "O združevanju obravnav na isti seji, ali skrajševanju rokov, odloča Državni zbor s sklepom". Potem še piše, kdo ga predlaga. Najprej ta sklep lahko predlaga predsednik, potem predlog matičnega delovnega telesa in nato poslanca. Ta predlog je bil in mislim, da je to poslovniško čisto.</p>
            </sp>
            <sp xml:id="SDZ1-Redna-24-1994-10-05.sp205">
               <speaker>PODPREDSEDNIK MIROSLAV MOZETIČ:</speaker>
               <p>Zdaj bi lahko še razlagali, kako se kaj razlaga. 179. člen je v zakonodajnem postopku pri splošnih določbah, 194. člen je pa pri posebnih, specialnih določbah, ki se nanašajo točno na drugo fazo in prehod iz druge v tretjo takoj na isti seji.</p>
               <p>Prehajamo na <title>23.B TOČKO</title>, to je <title>PREDLOG ZAKONA O POPRAVI KRIVIC, DRUGA OBRAVNAVA</title>.</p>
               <p>Kaj imate, gospod Matuš? Na katero točko, na kaj? Prejšnjo točko sem že zaključil. Smo pri 23.b točki, to je predlog zakona o popravi krivic, druga obravnava. Poročilo Odbora za notranjo politiko in pravosodje. Prosim, želite "nategovati". Prosim.</p>
            </sp>
            <sp xml:id="SDZ1-Redna-24-1994-10-05.sp206">
               <speaker>ŠTEFAN MATUŠ:</speaker>
               <p>Hvala za besedo. Gospod predsedujoči, če sem rekel, da imam v zvezi s proceduro, mi morate dati besedo. Poglejte, gospod Horvat je predlagal sklep in to je bil proceduralni sklep in vi ste ga dolžni dati na glasovanje. Ne pa točko zaključiti, pa gremo dalje. Hvala lepa.</p>
            </sp>
            <sp xml:id="SDZ1-Redna-24-1994-10-05.sp207">
               <speaker>PODPREDSEDNIK MIROSLAV MOZETIČ:</speaker>
               <p>Lahko še bolj zakompliciramo, če želite. Po poslovniku pripravi predlog za tretjo obravnavo sekretariat, lahko tudi naložimo Vladi. Mislim, da ga bo sekretariat prej pripravil. Če bi prebral pa še drugi odstavek 194. člena, bo pa še nekoliko bolj zakomplicirano.  Mislim, da je bila zadeva čisto v redu zaključena. Ampak smo že pri 23.b točki. Gospod Baškovič, predstojnik Sekretariata Državnega zbora za zakonodajo in pravne zadeve.</p>
            </sp>
            <sp xml:id="SDZ1-Redna-24-1994-10-05.sp208">
               <speaker>MILAN BAŠKOVIČ:</speaker>
               <p>Rad bi samo toliko interveniral, da bi se pojasnilo, ali je sedaj predlagatelj dolžan napraviti zakon za naslednjo fazo.</p>
            </sp>
            <sp xml:id="SDZ1-Redna-24-1994-10-05.sp209">
               <speaker>PODPREDSEDNIK MIROSLAV MOZETIČ:</speaker>
               <p>Ne, nismo o tem sklepali. Ostaja tako, kot piše v poslovniku.</p>
            </sp>
            <sp xml:id="SDZ1-Redna-24-1994-10-05.sp210">
               <speaker>MILAN BAŠKOVIČ:</speaker>
               <p>Se pravi sekretariat.</p>
            </sp>
            <sp xml:id="SDZ1-Redna-24-1994-10-05.sp211">
               <speaker>PODPREDSEDNIK MIROSLAV MOZETIČ:</speaker>
               <p>Da. Mi tudi pričakujemo, da bo zaradi tega prej, da bo res v oktobru.</p>
               <p>Torej 23.b točka, ponavljam, predlog zakona o popravi krivic, druga obravnava. Zakon je obravnaval Odbor za notranjo politiko in pravosodje in glede na predlog sklepa prosim, če želi poročevalka besedo.</p>
            </sp>
            <sp xml:id="SDZ1-Redna-24-1994-10-05.sp212">
               <speaker>POLONCA DOBRAJC:</speaker>
               <p>Hvala za besedo. Spoštovani predsedujoči, kolegice poslanke in poslanci! Odbor Državnega zbora Republike Slovenije za notranjo politiko in pravosodje je na nadaljevanju seje nadaljeval obravnavo predloga zakona o popravi krivic - druga obravnava, ki so ga Državnemu zboru Republike Slovenije predložili v obravnavo poslanci: dr. Franc Zagožen, Janez Podobnik in Alojz Metelko.</p>
               <p>Odbor je bil že na prejšnji seji seznanjen z vrsto spremljajočih gradiv v obliki opozoril, pripomb ter amandmajev. Na seji odbora, 4. oktobra 1994, pa so bili odboru posredovani še amandmaji skupine poslancev s prvopodpisanim Miranom Potrčem ter amandmaji Vlade Republike Slovenije.</p>
               <p>Ne glede na to, da odbor na prejšnji seji ni podprl predloga, da se predlog zakona o popravi krivic v drugi obravnavi, zaradi neupoštevanja stališč in sklepov Državnega zbora vrne predlagateljem, da ga ustrezno popravijo, se je tudi tokrat ponovno odprla splošna načelna razprava o vsebini oziroma o ustreznosti načina urejanja posameznih vprašanj v predlaganem zakonskem besedilu.</p>
               <p>V razpravi je bilo rečeno, da ne glede na dejstvo, da koncept zakona, tako kot so ga pripravili predlagatelji za drugo branje, ni dosledno sledil stališčem in sklepom Državnega zbora, sprejetih ob prvi obravnavi. Velja poudariti, da je morda sedaj le dozorel čas za pripravo predloga zakona, ki bi bil sprejemljiv tako za predlagatelje zakona kot tudi za Državni zbor oziroma za druge zainteresirane dejavnike.</p>
               <p>V nadaljevanju so se navzoči strinjali s splošno ugotovitvijo, da je nedvomno potrebno sprejeti zakon, ki ureja popravo krivic, vendar si je potrebno pri tem prizadevati za dosego optimalnega konsenza vseh prizadetih, kot tudi vseh poslanskih skupin in drugih zainteresiranih. Nedvomno je bilo ugotovljeno, da je vsem tudi do tega, da Državni zbor z veliko mero politične modrosti pripelje zadevo do končnega cilja, to je: do sprejetja zakona, za katerega so vsi zainteresirani.</p>
               <p>Ob tem je treba poudariti, da gre glede na številne vložene amandmaje za zelo pomembne zadeve oziroma komplekse zadev, ki ustvarjajo nekoliko drugačen zakon oziroma, ki se odmikajo od predloženega zakonskega akta.</p>
               <p>Glede tega je nesporno, da je sedaj, gledano z vsebinskega in posledičnega vidika, situacija povsem drugačna, kot je bila na prejšnji seji odbora.</p>
               <p>Zaradi novih dejstev, razvidnih v dodatnih materialih, je bilo umestno stališče, da narekuje nova situacija tudi ponovno proučitev vseh zadev, ki naj jih ureja predložen zakon.</p>
               <p>V tem smislu je tudi predstavnik Vlade poudaril, da ni spornosti glede samega zakona, gre le za nekatera posamezna vprašanja, ki jih je treba v kontekstu zakona še doreči in precizirati.</p>
               <p>Na podlagi vseh pripomb in pomislekov ter posameznih opozoril iz razprave je odbor sprejel sklep: "Odbor za notranjo politiko in pravosodje predlaga Državnemu zboru Republike Slovenije, da se razprava oziroma odločanje o predlogu zakona o popravi krivic - druga obravnava, preloži na oktobrsko sejo Državnega zbora. Predlagatelj zakona pa naj v sodelovanju z Vlado Republike Slovenije pripravi predlog zakona o popravi krivic za drugo obravnavo." Hvala.</p>
            </sp>
            <sp xml:id="SDZ1-Redna-24-1994-10-05.sp213">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo o predlogu sklepa, ki ga predlaga odbor, razpravljati? Želi kdo razpravljati o predlogu sklepa? (Nihče.)</p>
               <p>Predlog sklepa, kot ga predlaga odbor in kot je bil pravkar prebran...</p>
               <p>Gospod Topler.</p>
            </sp>
            <sp xml:id="SDZ1-Redna-24-1994-10-05.sp214">
               <speaker>VLADIMIR TOPLER:</speaker>
               <p>Hvala lepa. Ta sklep podpiram. Predlagal bi pa, da se dopolni, da gre v proceduro skupaj z zakonom o žrtvah vojnega nasilja. Če smo se odločili, da nekaj popravimo, da naredimo to, da ne bomo povzročali nove krivice.</p>
               <p>Predlagam, da gre ta zakon o žrtvah vojnega nasilja skladno s tem v proceduro.</p>
            </sp>
            <sp xml:id="SDZ1-Redna-24-1994-10-05.sp215">
               <speaker>PODPREDSEDNIK MIROSLAV MOZETIČ:</speaker>
               <p>Prosim za pisni predlog. Gospod Zagožen.</p>
            </sp>
            <sp xml:id="SDZ1-Redna-24-1994-10-05.sp216">
               <speaker>DR. FRANC ZAGOŽEN:</speaker>
               <p>Spoštovani zbor! Predlagam, da zbor glasuje o sklepu, kot ga je predložil Odbor za notranjo politiko. Če pa je potrebno glasovati tudi o tem predlogu, ki ga je ravnokar dal podpredsednik, lahko, ampak v ločenem glasovanju, da ne bi zapletali te zadeve še bolj, kot je zapletena. Hvala.</p>
            </sp>
            <sp xml:id="SDZ1-Redna-24-1994-10-05.sp217">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Lavrinc.</p>
            </sp>
            <sp xml:id="SDZ1-Redna-24-1994-10-05.sp218">
               <speaker>MAKSIMILJAN LAVRINC:</speaker>
               <p>Hvala predsedujoči, kolegice in kolegi! Prej sem kolegici Jani Primožičevi rekel, da je bila ta seja odbora eden svetlih trenutkov v političnem življenju našega parlamenta, zaradi tega, ker je končno presežena neka strankarska zaplankanost in zato ljubeznivo prosim vse, da podprete predlog sklepa, kakor ga je predlagal odbor. Ni prav veliko takih trenutkov, želim si pa, da bi jih bilo več.</p>
            </sp>
            <sp xml:id="SDZ1-Redna-24-1994-10-05.sp219">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Nihče.)</p>
               <p>Gospod Topler je umaknil svoj predlog sklepa.</p>
               <p>Odbor za notranjo politiko in pravosodje predlaga Državnemu zboru Republike Slovenije predlog sklepa, o katerem imamo glasovanje: "Razprava in odločanje o predlogu zakona o popravi krivic - druga obravnava, se preloži na oktobrsko sejo Državnega zbora. Predlagatelji zakona naj v sodelovanju z Vlado Republike Slovenije pripravijo predlog zakona o popravi krivic za drugo obravnavo." Ugotovimo sklepčnost! (68 prisotnih.)</p>
               <p>Kdo je za? (66 poslancev.) Je kdo proti? (1 poslanec.)</p>
               <p>Ugotavljam, da je predlog sklepa sprejet. S tem je ta točka zaključena.</p>
               <p>Prehajamo na točko <title>VOLITVE IN IMENOVANJA</title> in prosim, gospoda Anderliča, predsednika KVIAZ-a.</p>
            </sp>
            <sp xml:id="SDZ1-Redna-24-1994-10-05.sp220">
               <speaker>TONE ANDERLIČ:</speaker>
               <p>Spoštovani! Po scenariju je bilo predvideno, da bo ob tej točki tudi imenovanje oziroma izvolitev sodnikov po novem zakonu o sodniški službi. Sodni svet je poslal prvi paket sodnikov v Državni zbor. Predsednik je Komisiji za volitve in imenovanja naložil, da pripravi ustrezne odloke za izvolitev, vendar je na včerajšnji seji prišlo do tega, da so člani komisije želeli daljši čas za razpravo o predlogih, predvsem zaradi tega, ker je bilo potrebno pogledati predloge z vidika uveljavitve zakona, predvsem v 8. členu. Tudi več načelnih razprav je bilo na sami komisiji, kako v bodoče, kajti mi bomo do konca leta morali izvoliti okoli 500 sodnikov s trajnim mandatom. To nalaga zakon o sodniški službi in zato ni bilo želje, da bi hiteli s temi vprašanji. Odločili smo se, da jutri ob 9.00 uri komisija nadaljuje delo, da pripravi ta prvi paket, kar bi pomenilo, da bi lahko Državni zbor zasedal po tej točki okoli 10.30 uri in to opravil.</p>
               <p>Zakaj je ta želja ali pa prošnja Sodnega sveta, da se to napravi? Kar nekaj sodišč v Sloveniji je, kjer nimajo v tem trenutku nobenega sodnika, ki bi sodil, ker so jim mandati potekli in v zadnjih mesecih tudi v Državnem zboru nismo volili sodnikov, čakajoč na zakon o sodniški službi, ki bo na novo urejal tudi izvolitev sodnikov. Ob tem mora država plačevati vse te sodnike, ki jim je potekel mandat, ki pa praktično zdaj ne opravljajo svojega dela in ga bodo lahko šele takrat, ko bodo izvoljeni.</p>
               <p>V tem prvem paketu je očitno tudi nekaj predlogov ali pa vsaj en predlog tak, ki bo na nek način zahteval podrobnejšo razpravo, smo se odločili, da predlagamo Državnemu zboru, da jutri to opravi. Mi imamo še cel paket drugih stvari, ki jih lahko opravimo danes, če tako želite. Predlagam pa, da s paketom sodnikov nadaljujemo jutri ob pol enajstih. Hvala.</p>
            </sp>
            <sp xml:id="SDZ1-Redna-24-1994-10-05.sp221">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Glede na povedano, predlagam, da danes ne delamo več in začnemo jutri ob 11.00 uri s točko volitve in imenovanja. Vidim, da ugovorov ni, današnjo sejo zaključujem in, prosim, jutri ob 11.00 uri.</p>
            </sp>
            <stage type="time">(SEJA JE BILA PREKINJENA 5. OKTOBRA 1994 OB 18.15 URI IN</stage>
         </div>
      </body>
   </text>
</TEI>
