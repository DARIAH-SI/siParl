<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-36-1995-11-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-11-17.DZ" n="36">
               <name>Redna</name>
               <date when="1995-11-17"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-11-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 17. NOVEMBRA 1995)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p><gap n="..."/>zadržani in se današnje seje ne morejo udeležiti naslednje poslanke in
                  poslanci: Mihaela Logar, Bojan Korošec, Dušan Bavdek, Marijan Poljšak, Mateja
                  Kožuh-Novak, Lojze Peterle, Jurij Malovrh od 11.00 ure dalje, Izidor Rejc od 11.30
                  ure dalje, Borut Pahor od 11.00 ure dalje, Stane Frim od 11.00 ure dalje. Prosim,
                  drage kolegice in kolege, da zasedejo svoja mesta. Ugotovimo sklepčnost!
                     <stage>(60 prisotnih.)</stage> Tako je zbor sklepčen in če bo dovolj miru, bo
                  lahko začel tudi delati. Na to sejo sem povabil predstavnike Vlade in jih lepo
                  pozdravljam. Kaj imate, gospod Jančar, proceduralno? Prosim, če se umirite. Seja
                  se je začela. Gospod Jančar ima proceduralno.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Lep pozdrav vsem skupaj. Gospod podpredsednik, nisem slišal, ali ste gospoda
                  Peterleta opravičili za današnjo sejo?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Zakaj vas pa to zanima?</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Zanima me zato, ker berem v časopisu, da bo danes ob 11.00 uri na drugi lokaciji.
                  Najmanj, kar je, lahko svetujem Komisiji za kadrovska vprašanja, da ukrepa in ne
                  opraviči te odsotnosti zato, ker bo delal z lopato na nekem gradbišču. Mislim, da
                  je osnovna naloga tudi gospoda Peterleta, da je na tem zboru. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Če bi poslušali, bi slišali. Ponavljal ne bom.</p>
               <p>Današnje nadaljevanje 36. seje Državnega zbora bomo pričeli z obravnavo 28. točke
                  dnevnega reda - volitve in imenovanja. Nato bomo prešli na obravnavo 14. točke
                  dnevnega reda, to je predlog zakona o spremembah in dopolnitvah zakona o Vladi
                  Republike Slovenije. Ta točka je bila včeraj prekinjena. Nato bomo obravnavali 1.a
                  točko dnevnega reda, to je obravnava problematike vključevanja Republike Slovenije
                  v CEFTO in če bomo imeli še čas, 7. točko dnevnega reda, to je predlog zakona o
                  spremembah zakona o izvajanju dogovora o politiki plač in drugih prejemkov
                  zaposlenih v gospodarstvu in socialnega sporazuma za leto 1995 ter o najnižji in
                  najvišji dejanski plači ter nato po dnevnem redu dalje. Danes delamo brez
                  prekinitve do 14.00 ure.</p>
               <p>Prehajamo na <title>28. TOČKO DNEVNEGA REDA - VOLITVE IN IMENOVANJA</title>.</p>
               <p>K tej točki sem vabil predlagatelje oziroma njihove predstavnike in jih lepo
                  pozdravljam, čeprav jih ne vidim. Predloge posameznih predlagateljev ter predloge
                  in mnenja Komisije za volitve, imenovanja in administrativne zadeve ste prejeli.
                  Pod to točko dnevnega reda bomo obravnavali predlog Vlade Republike Slovenije o
                  razrešitvi namestnice javnega pravobranilca Republike Slovenije, o razrešitvi
                  namestnice javnega pravobranilca Republike Slovenije, predlog Sodnega sveta, in
                  sicer o izvolitvi v sodniško funkcijo 14 predlogov, o razrešitvi okrajnega sodnika
                  na okrajnem sodišču v Ljubljani ter predloge odlokov, ki jih je predložila
                  Komisija za volitve, imenovanja in administrativne zadeve, in sicer: o izvolitvi
                  sodnice za prekrške Republiškega senata za prekrške, o številu sodnikov za
                  prekrške s sedežem na Ptuju, o številu sodnikov za prekrške s sedežem v Sežani, o
                  številu sodnikov za prekrške s sedežem v Trbovljah, o izvolitvi sodnice za
                  prekrške s sedežem v Dravogradu, predstojnice organa, o izvolitvi sodnice za
                  prekrške s sedežem v Novem mestu, o izvolitvi sodnice za prekrške s sedežem v
                  Piranu, o izvolitvi sodnika za prekrške s sedežem na Ptuju, predlog odloka o
                  spremembi odloka o sestavi Komisije Državnega zbora Republike Slovenije za žensko
                  politiko in o izvolitvi predsednice, podpredsednice in članov komisije. Prehajamo
                  na obravnavo in sklepanje o posameznih predlogih. Vlada Republike Slovenije
                  predlaga zboru, da razreši mag. Dušanko Pipuš in gospo Olgo Troha funkcije
                  namestnic javnega pravobranilca Republike Slovenije.</p>
               <p>Predloga je obravnavala Komisija za volitve, imenovanja in administrativne zadeve
                  in zboru predložila poročilo in predloga o odloku. Želi poročevalec komisije
                  besedo? <stage>(Ne želi.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne želi.)</stage> Želijo besedo predstavniki
                  poslanskih skupin? <stage>(Ne želijo.)</stage> Želijo besedo poslanke in poslanci?
                     <stage>(Ne želijo.)</stage> Ker ni razprave, prehajamo na glasovanje o
                  predloženih odlokih.</p>
               <p>Na glasovanje dajem predlog odloka o razrešitvi magistre Dušanke Pipuš s funkcije
                  namestnice Javnega pravobranilca Republike Slovenije. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Olge Troha s funkcije
                  namestnice Javnega pravobranilca Republike Slovenije. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Sodni svet predlaga, da Državni zbor izvoli predlagane kandidate na sodniško
                  funkcijo ter na sodniška mesta okrožnih sodnic in sodnikov na okrožna sodišča v
                  Celju, Kranju in Krškem, okrajnih sodnic in sodnikov na okrajna sodišča v Idriji,
                  Kranju, Ljubljani, Ormožu, Radovljici, Šentjurju pri Celju in Velenju. Želi
                  predstavnik Sodnega sveta besedo? <stage>(Ne želi.)</stage> Predloge je
                  obravnavala Komisija za volitve, imenovanja in administrativne zadeve. Želi
                  poročevalec komisije besedo? <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage> Želijo besedo
                  poslanke in poslanci? <stage>(Ne želijo.)</stage> Ker ni razprave, prehajamo na
                  glasovanje.</p>
               <p>Na glasovanje dajem predloge odlokov o izvolitvi v sodniško funkcijo, in sicer:
                  Mirana Jazbinška na sodniško mesto okrožnega sodnika na Okrožnem sodišču v Celju.
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Naslednji predlog o izvolitvi v sodniško funkcijo Igorja Mokorela na sodniško
                  mesto okrožnega sodnika na Okrožnem sodišču v Kranju. Ugotovimo sklepčnost!
                     <stage>(44 prisotnih.)</stage> Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Naslednji je predlog odloka o izvolitvi v sodniško funkcijo Brigite Porenta na
                  sodniško mesto okrožne sodnice na Okrožnem sodišču v Kranju. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Renate Horvat
                  na sodniško mesto okrožne sodnice na Okrožnem sodišču v Kranju. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Ivane Trajkovič
                  na sodniško mesto okrožne sodnice na Okrožnem sodišču v Krškem. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Petra Rejca na
                  sodniško mesto okrajnega sodnika na Okrajnem sodišču v Idriji. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Andreja
                  Marinčka na sodniško mesto okrajnega sodnika na Okrajnem sodišču v Kranju.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Dide Vovk na
                  sodniško mesto okrajne sodnice na Okrajnem sodišču v Ljubljani. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Janka Kečeka na
                  sodniško mesto okrajnega sodnika na Okrajnem sodišču v Ormožu. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Majde Urh na
                  sodniško mesto okrajne sodnice na Okrajnem sodišču v Radovljici. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Danice Koren na
                  sodniško mesto okrajne sodnice na Okrajnem sodišču v Radovljici. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Terezije
                  Zapušek na sodniško mesto okrajne sodnice na Okrajnem sodišču v Šentjurju pri
                  Celju. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Zlatke
                  Maroša-Čop na sodniško mesto okrajne sodnice na Okrajnem sodišču v Šentjurju pri
                  Celju. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi v sodniško funkcijo Vlaste Lajlar
                  na sodniško mesto okrajne sodnice na Okrajnem sodišču v Velenju. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Sodni svet predlaga zboru, da razreši Martina Breganta funkcije okrajnega sodnika
                  na Okrajnem sodišču v Ljubljani z dnem razrešitve. Želi predstavnik predlagatelja
                  dodatno obrazložiti svoj predlog? <stage>(Ne želi.)</stage> Predlog je obravnavala
                  Komisija za volitve, imenovanja in administrativne zadeve in zboru predložila
                  poročilo ter predlog odloka. Želi poročevalec komisije besedo? <stage>(Ne
                     želi.)</stage> Želi besedo predstavnik Sekretariata za zakonodajo in pravne
                  zadeve? <stage>(Ne želi.)</stage> Želijo besedo predstavniki poslanskih skupin?
                     <stage>(Ne želijo.)</stage> Želijo besedo poslanke in poslanci? Ker ne želi
                  nihče razpravljati, prehajamo na glasovanje.</p>
               <p>Na glasovanje dajem predlog odloka o razrešitvi gospoda Martina Breganta funkcije
                  okrajnega sodnika na okrajnem sodišču v Ljubljani z dnem razrešitve. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnika za prekrške Republiškega senata za prekrške je
                  predložila Komisija za volitve, imenovanja in administrativne zadeve. Komisija
                  zboru predlaga, da izvoli gospo Barbaro Krejči-Piry in gospo Mašo Marguč za
                  sodnici za prekrške Republiškega senata za prekrške. Želi poročevalec komisije
                  besedo? <stage>(Ne želi.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne.)</stage> Želijo besedo predstavniki
                  poslanskih skupin? <stage>(Ne želijo.)</stage> Želijo besedo poslanke in poslanci?
                     <stage>(Ne.)</stage> Želijo besedo poslanke in poslanci? <stage>(Ne.)</stage>
                  Ker ne želi nihče razpravljati, prehajamo na glasovanje.</p>
               <p>Na glasovanje dajem predlog odloka o izvolitvi gospe Barbare Krejči-Piry za
                  sodnico za prekrške Republiškega senata za prekrške. Ugotovimo sklepčnost!
                     <stage>(43 prisotnih.)</stage> Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o izvolitvi gospe Maše Marguč za sodnico za
                  prekrške Republiškega senata za prekrške. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlogi odlokov o številu sodnikov za prekrške s sedežem na Ptuju, Sežani, v
                  Trbovljah je zboru predložila Komisija za volitve, imenovanja in administrativne
                  zadeve. Želi poročevalec komisije besedo? <stage>(Ne.)</stage> Želi besedo
                  predstavnik Sekretariata za zakonodajo in pravne zadeve? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Želijo besedo
                  poslanke in poslanci? <stage>(Ne.)</stage> Ker ne želi nihče razpravljati,
                  prehajamo na glasovanje.</p>
               <p>Na glasovanje dajem predlog odloka o številu sodnikov za prekrške s sedežem na
                  Ptuju. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o številu sodnikov za prekrške s sedežem v
                  Sežani. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o številu sodnikov za prekrške s sedežem v
                  Trbovljah. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Dravogradu,
                  predstojnice organa, je zboru predložila Komisija za volitve, imenovanja in
                  administrativne zadeve. Želi poročevalec komisije besedo? <stage>(Ne.)</stage>
                  Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Želijo besedo poslanke in poslanci? <stage>(Ne.)</stage>
                  Ker ne želi nihče razpravljati, prehajamo na glasovanje.</p>
               <p>Na glasovanje dajem predlog odloka o izvolitvi gospe Petre Čas za sodnico za
                  prekrške, s sedežem v Dravogradu, predstojnice organa. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Novem mestu je zboru
                  predložila Komisija za volitve, imenovanja in administrativne zadeve. Želi
                  poročevalec komisije besedo? <stage>(Ne.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želijo besedo poslanke in
                  poslanci? <stage>(Ne.)</stage> Ker ne želi nihče razpravljati, prehajamo na
                  glasovanje.</p>
               <p>Na glasovanje dajem predlog odloka o izvolitvi gospe Jožice Miketič-Vipavec za
                  sodnico za prekrške, s sedežem v Novem mestu. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Piranu je zboru
                  predložila Komisija za volitve, imenovanja in administrativne zadeve. Želi
                  poročevalec komisije besedo? <stage>(Ne.)</stage> Želi besedo predstavnik
                  sekretariata za zakonodajo in pravne zadeve? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želijo besedo poslanke in
                  poslanci? <stage>(Ne.)</stage> Ker ne želi nihče razpravljati, prehajamo na
                  glasovanje.</p>
               <p>Na glasovanje dajem predlog odloka o izvolitvi gospe Mije Papež za sodnico za
                  prekrške s sedežem v Piranu. Ugotovimo sklepčnost! <stage>(45 prisotnih.)</stage>
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnika za prekrške s sedežem na Ptuju je zboru
                  predložila Komisija za volitve, imenovanja in administrativne zadeve. Želi
                  poročevalec komisije besedo? <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Želijo besedo
                  predstavniki poslanskih skupin? <stage>(Ne.)</stage> Želijo besedo poslanke in
                  poslanci? <stage>(Ne.)</stage> Ker ne želi nihče razpravljati, prehajamo na
                  glasovanje.</p>
               <p>Na glasovanje dajem predlog odloka o izvolitvi gospoda Branka Dobrijeviča za
                  sodnika za prekrške s sedežem na Ptuju. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o spremembi odloka o sestavi Komisije Državnega zbora Republike
                  Slovenije za žensko politiko in o izvolitvi predsednice, podpredsednice in članov
                  komisije je zboru predložila Komisija za volitve, imenovanja in administrativne
                  zadeve. Želi poročevalec komisije besedo? <stage>(Ne želi.)</stage> Želi besedo
                  predstavnik Sekretariata za zakonodajo in pravne zadeve? <stage>(Ne želi.)</stage>
                  Želijo besedo predstavniki poslanskih skupin? <stage>(Ne želijo.)</stage> Želijo
                  besedo poslanke in poslanci? <stage>(Ne želijo.)</stage> Ker ne želi nihče
                  razpravljati, prehajamo na glasovanje.</p>
               <p>Na glasovanje dajem predlog odloka o spremembi odloka o sestavi Komisije Državnega
                  zbora Republike Slovenije za žensko politiko in o izvolitvi predsednice,
                  podpredsednice in članov komisije. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA - DRUGA OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O VLADI REPUBLIKE SLOVENIJE</title>.</p>
               <p>Točko smo včeraj prekinili na zahtevo poslanske skupine SKD pri obravnavi
                  amandmaja k 3. členu. Želi poslanska skupina SKD besedo preden začnemo z
                  nadaljevanjem? <stage>(Ne želi.)</stage></p>
               <p>Torej, nadaljujemo z obravnavo 3. člena in amandmajev k 3. členu zakona. Gospod
                  Bučar želi besedo.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani predsedujoči, spoštovani zbor! Oglašam se ne s prepričanjem, da bom
                  kakorkoli spremenil prejudic tega zakonskega predloga, ker je to predlog zakona,
                  ki ustreza vsem trem koalicijskim strankam, je popolnoma jasno, da bo tak zakon na
                  tem mestu tudi sprejet. Vendarle se mi zdi, da je potrebno ob tej priliki nekaj le
                  povedati. To je klasični primer zakona, za katerega lahko rečemo, da ni država
                  tista, ki je oziroma bolje rečeno, da ni država zaradi strank, ampak obratno.
                  Kajti ta zakon točno odraža temeljno intencijo državo podrediti interesom strank.
                  Prav zato, ker je to zakon, ki izrazito oddaljuje način upravljanja te države,
                  čeprav gre tukaj samo za zakon o Vladi, gre tudi za neko koncepcijo, kako naj
                  pravzaprav državo podredimo posameznim strankam.</p>
               <p>Poglejte! Če začnem pri 3. členu, za kar sem se tudi javil k besedi, tukaj gre ne
                  samo za število ministrov brez listnice, gre za temeljno načelo, ali naj bo
                  politika tista, ki določa življenje v državi do zadnjega elementa, ali pa naj bo
                  politika tista, ki določa vrednostna načela, cilje, ki jih ta država, družba
                  zasleduje. Državna uprava je pa tisto sredstvo, ki naj te cilje uresničuje. V tem
                  je torej tisto temeljno načelo moderne države, da je treba ločiti politiko in
                  strokovnost. Mi gremo pa po obratni poti. Mi pa hočemo vse podrediti politiki. In
                  zato tudi, kar nam potrjujejo pretekla dogajanja, gre za pogajanje med političnimi
                  strankami, ne glede na to, ali so sedanje, ki so na vladi, gre za to, da se
                  stranke dogovarjajo o delitvi moči in to ne samo za posamezna ministrska mesta,
                  ampak gremo že tako daleč, da se stranke dogovarjajo celo o posameznih
                  referentskih mestih! Skratka, država naj služi delitvi moči posameznim političnim
                  strankam. Vidite, v tem je ta velika, ne bom rekel zmota, velika stranpot od
                  našega ustavnega principa parlamentarne demokracije. Ta zakon tudi odraža temeljno
                  nerazumevanje odnosov med parlamentom in Vlado. Zato prihaja tudi do tako čudnih
                  koncepcij samega zakona. Poglejte, v prejšnjem zakonu je bila temeljna intencija
                  zakona, da se določi, da je Vlada tista, ki določa politiko države, seveda kar je
                  v popolnem nasprotju z ustavno koncepcijo. Od tega je sicer zdaj predlagatelj
                  moral na zahtevo Državnega zbora odstopiti in je potem zakon postal pravzaprav kar
                  je bil, kar je bil temeljni namen tega zakona, bistvo kvintesenca tega zakona,
                  podrediti vso politiko Vladi. Zdaj je od tega odstopil in seveda so pravzaprav
                  temu zakonu spodmaknjena tla in se ne ve, čemu naj pravzaprav ta zakon služi. In
                  če pogledate, če gremo kar po vrsti. 1. člen Vlada Republike Slovenije je organ in
                  tako naprej. To je že v ustavi napisano. 2. člen - Vlada v skladu z zakoni in tako
                  naprej, določa politiko države - ja, logično, ljudje božji! To se razume samo po
                  sebi! Torej s 1. členom smo, 2. člen, pa če grem kar naprej, 3. člen, 4. člen in
                  tako naprej. Mi smo kaj povedali? Da je recimo, da je voda mokra, nič drugega! In
                  to je treba zdaj povedati s posebnim zakonom in s posebno parlamentarno diskusijo.
                  Se pravi, ves ta del, ki mu je bil spodmaknjen, ta temelj, da je Vlada tista, ki
                  določa politiko, je pravzaprav padel in zdaj visi v zraku in je pravzaprav
                  brezpredmeten, če ga sprejmemo ali ne sprejmemo, je čisto vseeno! Seveda, zato se
                  je pa potem predlagatelj zakona usmeril na drugo stran, ki je prišla do izraza
                  zdaj v 3. členu. Se pravi, podrediti Vlado in ministrska mesta kot instrument za
                  politične igre in politično manipulacijo. Meni je popolnoma jasno, pred volitvami
                  Vlada rabi poln koš kot Miklavž samih ministrskih mest, tako da bo lahko potem to
                  predmet političnih barantanj in političnih pogajanj. V tem je stvar. Če pa gremo
                  na stališče, da je Vlada politični organ, ki točno politično usmerjen, ki je torej
                  tisti rele, ki vrednostne premise, ki jih določa parlament, prenaša kot nalogo v
                  upravo, seveda je vsak že pojem ministra brez resorja absoluten absurd! Jaz se ne
                  pridružujem predlogu, ki ga je dala Združena lista, da naj bi vendarle omejili
                  število resorjev, torej brez listnice na tri. Zakaj pa ravno na tri?! Zakaj pa
                  ravno na tri in ne na štiri, ali pa pet?! Mislim, da je predlagatelj bistveno bolj
                  dosleden. Če sprejmemo to stališče, potem omejitev ni. To je dosledno. Seveda jaz
                  sem po načelu proti takemu stališču. V tem je stvar.</p>
               <p>Nadalje, Vlada tudi ne razume svoje vloge v tem smislu, ali pa za tem kaj drugega
                  skriva, ko hoče določati. Tudi poročevalec matičnega odbora je opozoril na to.
                  Vlada ima nacionalno varnost kot svoj posvetovalni organ itd. Vlada, ki toži, da
                  nima pravice oziroma možnosti izvajati politike, se potem skriva za raznimi takimi
                  komiteji in posvetovalnimi organi, kar ji popolnoma nič ni treba. Vlada ima to
                  pravico iz lastne moči in ji ni treba tega čisto nič določati in nič pisati, kot
                  smo določili že prej v zakonu tisto trojko za nadziranje varnostih služb.
                  Popolnoma brezpredmetna zadeva. Vlada ima to po svoji notranji funkciji pravico
                  narediti. Je brez veze, da v zakon pišemo. Čim pa napišemo v zakon, je pa takoj iz
                  tega zaključek. Če je to posebej napisano, pomeni, da je to nek organ, ki ima še
                  posebne funkcije in posebno pristojnost, ki je v celoti podrejen Vladi. Tu bi
                  lahko načelno razpravljali na dolgo in široko, ker mislim, da je v celoti koncept
                  Vlade, funkcija in položaj Vlade je v parlamentarni demokraciji s tem zakonom
                  absolutno postavljen na napačen tir. Skratka, postavljen je izven te strukture
                  parlamentarne demokracije, kot je v ustavi določena. Za to gre. Strinjam se, da je
                  treba zakon o Vladi bistveno spremeniti. Ta zakon, kot je nam predložen, je samo
                  nadaljevanje te averacije, če smem tako reči, ki smo jo začeli že s prvotnim
                  zakonom, ki ga zdaj spreminjamo. Še enkrat ponavljam - nimam nobenega upanja, da
                  bi koga prepričal o tem, da je treba drugače glasovati. Jaz ne bom podprl tega
                  zakona, ampak menim pa in opozarjam: ne podrejajmo države svojim strankarskim
                  interesom. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Gospoda Bučarja sem dobro poslušal. V prvem delu se strinjam z vami. Drugi del bi
                  še rad slišal od vas. Če je država prava itd., ko so starši rekli, da je to orodje
                  tiste vladajoče koalicije in politike, kako bi moralo biti v nasprotnem primeru,
                  da ne bi bilo tako, kot je zdaj? Kdo je tisti tretji, ki bi moral potem nastopiti
                  namesto te politike, ki je bila izbrana demokratično in prevzela vse te mehanizme
                  oblasti itd., če ni ta politika? To bi želel. V prvem delu se pa strinjam z
                  vami.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Kolegi, kolegice in vsi prisotni! Na nek način je treba
                  odgovoriti oziroma tudi sam gospod Bučar me je izzval. Jaz sem sicer mislila pri
                  vsakem členu in amandmaju posebej obrazlagati, vendar je treba jasno povedati, da
                  naša stranka že ni ena od tistih koalicijskih strank, ki bi podpirala ta zakon. Mi
                  smo to jasno povedali že na Odboru za pravosodje, da te spremembe zakona niso
                  sprejemljive in da te spremembe zakona peljejo k monopolu ene od strank v
                  koaliciji oziroma največje stranke in dajejo prevelike pristojnosti tako
                  predsedniku Vlade kot sami Vladi in smo bili ostro proti tem spremembam in take
                  spremembe zakona so samo pogojno sprejemljive, če bodo sprejeti amandmaji Odbora
                  za pravosodje. V nasprotnem primeru ta zakon ruši sistem treh vej oblasti. S čim
                  to utemeljujemo? Ravno s tem, da si ne more vzeti predsednik Vlade pristojnosti,
                  da lahko v nedogled predlaga ministra za nadomestilo nekega ministra, in to je
                  možno celo do ene tretjine ministrov, da jih nima v Vladi in Vlada lahko
                  teoretično cel mandat, ali pa do konca mandata ali kakor koli, tako da bom še malo
                  izzvala ostale koalicijske stranke, je jasen namen videti, da se lahko celo brez
                  ene koalicijske stranke teoretično s podaljševanjem predlaganja ministrov lepo
                  vlada do konca mandata. In to je jasno videti iz takih predlogov in tukaj bi se
                  bilo potrebno resno zamisliti, kaj se dogaja trenutno v tej naši preljubi državi s
                  tako Vlado in takim zakonom. Ker, kot je predlagan, spodbuja nestabilnost v
                  državi, ne pa stabilnost, kot je bilo na pravosodju razloženo, da je pač treba
                  dati možnost prvemu ministru, da ima možnost čim dlje in kakor koli dolgo hoče sam
                  iskati naslednjega ministra. Ravno zato so take določbe v Ustavi in v zakonu o
                  Vladi, da se zagotovi stabilnost države, da mora čimprej nadomestiti prvi minister
                  v Vladi manjkajočega, tistega, ki je odstopil ali kakorkoli pač, z naslednjim
                  ministrom. Ker ne moremo dopustiti tako, kot se je zgodilo na primer pri
                  Ministrstvu za zunanje zadeve, ki je zelo pomemben resor, da kar tri mesece nismo
                  imeli drugega ministra. To je nedopustno. To je skrajni rok, v katerem mora prvi
                  minister nadomestiti manjkajočega ministra. Kompromis, ki ga je predlagal odbor je
                  še nekako sprejemljiv, da pač, če Vlada misli, da je tri mesece premalo, naj bo
                  štiri mesece. Tako kot je predvideno, da se pa sploh črta ta omejitev, pa
                  absolutno ni sprejemljivo in priporočamo ostalim strankam v koaliciji, da dobro
                  premislijo, kaj to pomeni in kako bo to sprejela javnost in kako bo to vplivalo na
                  stabilnost v državi.</p>
               <p>Je še več členov, ki so vprašljivi. Prav tako je bilo naše kritično razpravljanje
                  glede ministrov brez resorja. To se tako imenuje in dobesedno pomeni, da so
                  ministri brez resorja, ker očitno imajo manj odgovornosti pred Državnim zborom kot
                  je potrebno. Ker kot vemo, če pač Državni zbor izvoli tako prvega ministra kot
                  ostale ministre, so ti njemu odgovorni. Zadnje čase pa se dogaja v naši državi, da
                  tukaj hodijo neki sekretarji in ne vem kakšni uslužbenci ministrstev, ki nimajo
                  nič opraviti s poslanci, niso politično odgovorni in seveda se potem lahko
                  ministri izgovarjajo, da oni niso tako in tako mislili, da to je pač sekretar
                  naredil. To je izmikanje odgovornosti in prelaganje odgovornosti na Državni zbor,
                  kar je nesprejemljivo. Velikokrat se dogaja tudi, da pozivamo in prosimo prvega
                  ministra, ki je prvi odgovoren Državnemu zboru in se ne odzove na naša vprašanja
                  in dileme, in s tem zakonom bi se to samo še poglobilo s takimi spremembami, ne pa
                  da bi se stvari uredil, kar naj bi pomenilo s spremembami zakonov seveda, da
                  izboljšujemo razmere, ne pa jih poslabšujemo. Seveda število ministrov brez
                  resorja. Lahko se zgodi, da bomo prišli na takšno število ministrov, ki je bilo
                  pred tem mandatom, kar pomeni, da se bosta administracija in birokracija
                  razraščali, ne pa kar je bil namen, da se racionalizira birokracija in da zožimo
                  vse te službe. V vsakem zakonu, ko spreminjamo, pa na novo odpiramo neke urade,
                  službe, sklade in tako dalje. V končni fazi, ker je tako majhno število
                  strokovnjakov ali pa prebivalcev, lahko kar absurdno rečemo, da bomo vsi neki
                  uradniki. Kdo bo pa služil potem za to birokracijo? Sedaj imamo dva resorna
                  ministra. In kaj se dogaja. En od teh organizira proslave, namesto da bi se
                  ukvarjal z lokalno samoupravo. Minister za zakonodajo bi moral skrbeti za
                  konsistenco med zakoni. Samo, ko sprejemamo posamezne zakone, ne vemo ali ima on
                  sploh vpliv na to, da se zakoni med seboj dopolnjujejo in so v skladu, ali sploh
                  nima tega vpliva na Vladi. Ker, kot spremljamo dogajanje in sprejemanje zakonov na
                  Vladi, je očitno, da vsak minister samo za svoj resor skrbi, ni pa nikogar, ki bi
                  skoordiniral te zakone med seboj, da bi naš sistem zaživel tako, kot bi moral v
                  demokratični državi. V tem prehodnem obdobju seveda je to še toliko bolj pomembno,
                  ko prilagajamo samo delne sisteme, delne zakone v Ustavi in tako dalje. Jaz bi za
                  enkrat samo toliko, da poudarim še enkrat, da mi tega zakona ne podpiramo, pogojno
                  je pa sprejemljiv, če bodo sprejeti amandmaji odborov. Bolj natančno bi mogoče pa
                  še pri vsakem amandmaju sproti. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica ima proceduralno.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Iz razprave, ki jo je imel dr. Bučar in tudi kolegica
                  Skukova, je razvidno, da gre za izjemno pomemben zakon, ki nam je predstavljen na
                  precej čuden način. Zato jaz predlagam naslednje. Mi o takšnem zakonu ne moremo
                  razpravljati, brez da bi tu sedel predsednik Vlade ali pa vsaj prvopodpisani.
                  Predsednik Vlade sicer nima običaja, da sedi v tem parlamentu, ampak ko gre za
                  tako važen zakon, pa mislim, da mora tu biti. Zato predlagam, da prekinemo
                  razpravo, dokler ni tu predsednika Vlade ali pa vsaj ministra Janka, in če pride
                  minister Janko, če ima v tem primeru polna pooblastila. Ne moremo mi govoriti tja
                  v prazno o tako važnih stvareh.</p>
               <p>Jaz mislim, da nam je doktor Bučar uspel odpreti oči. Ugotovili smo tudi, da je
                  ena izmed pozicijskih strank proti temu zakonu, zato predlagam, da to prekinemo,
                  dokler nimamo predsednika Vlade. Hvala. Prosim, če bi dali ta moj predlog na
                  glasovanje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Vlada je, ko je vložila predlog, sporočila, da bodo na seji Državnega
                  zbora in delovnih teles Državnega zbora sodelovali minister Lojze Janko, ki ga ta
                  trenutek res ni tukaj in prosim, če se ga pokliče, Pavle Svete, ki je namestnik
                  vodje službe Vlade Republike Slovenije za zakonodajo, ki je tukaj in Jasna
                  Pogačar, svetovalka Vlade v službi vladne službe za zakonodajo, ki je ta trenutek
                  ni, sem jo pa videl v dvorani. Verjetno je šla iskat ministra Lojzeta Janka. Če se
                  predlagatelji strinjajo, predlagam desetminutni odmor.</p>
               <p>Ker lahko preidemo na naslednjo točko glede na vse te predloge, predlagam, da to
                  točko dnevnega reda prekinemo in preidemo na naslednjo točko, ki je bila
                  najavljena, to je <title>TOČKA 1.A - OBRAVNAVANJE PROBLEMATIKE VKLJUČEVANJA
                     REPUBLIKE SLOVENIJE V CEFTO</title>.</p>
               <p>Kdo nasprotuje temu predlogu? Gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa, gospod podpredsednik. Nasprotujem takemu načinu vodenja seje. Najprej
                  ste zjutraj meni rekli, zakaj nisem poslušal. Žal sem se trudil in sem poslušal in
                  nisem mogel slišati. Tudi vi ste v svojem nastopu, ki ste ga imeli, bili nekoliko
                  tišji kot ponavadi, zato se ni dalo slišati.</p>
               <p>Drugič se mi zdi, da je razprava zdaj pred glasovanjem o posameznih členih odprta
                  in ne vem, zakaj bi sredi razprave na predlog enega od poslancev vi sami prekinili
                  to razpravo in onemogočili razpravo naprej, mislim, da bi razprava še tekla in
                  prehajate kar k drugi točki. To tudi ni način tega dela Državnega zbora. Gospa
                  Skukova, vam bi pa želel povedati to, da tudi takrat, ko je zasedal Odbor
                  Državnega zbora, na katerega je bil vabljen minister Osterc, ni bil na seji Odbora
                  Državnega zbora, ampak je bil na strankarski razpravi v Izoli.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Dobro. O tem ni debate. Jaz glede na to, da vi ugovarjate temu, dajem predlog
                  gospoda Hvalice na glasovanje. On je celo strožje predlagal, kot sem jaz
                  predlagal. Prosim, če gospod Hvalica ponovi svoj predlog, da mi ne bo kdo očital,
                  da sem narobe predlagal sklep.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Kolegice in kolegi, jaz ponavljam svoj predlog, ki sem ga dal prej. Mi
                  se o tako važnem zakonu ne moremo pogovarjati brez predsednika Vlade. Vem, da ni
                  njegov običaj, da tu nastopa oziroma da je tu prisoten, samo tokrat gre za
                  pomembno zadevo. Torej predlagam, da mi odložimo razpravo o tem zakonu, dokler ne
                  bo tu predsednik Vlade. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predlog gospoda Hvalice ste slišali in ta predlog dajem na glasovanje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da predlog ni sprejet.</p>
               <p>Nadaljujemo z razpravo. Imam prijave k razpravi. Besedo dajem gospodu Peršaku.
                  Zakon o Vladi, seveda.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Če sem prav razumel, tisti predlog, da bi počakali na ministra, pa le ni bil
                  zavrnjen.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Tega predloga ni bilo, to je bil moj predlog, vendar glede na ugovor, smo
                  glasovali o predlogu, ki ga je dal poslanec.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Prav. Potem bi rad samo par stavkov povedal v zvezi s samim amandmajem. Najprej bi
                  rad rekel, da me zelo veseli, da ima tudi SKD kritično stališče do tega zakona in
                  upam, da bo to pripomoglo k temu, da bo zakon na koncu boljši.</p>
               <p>Generalno stališče, ki je tudi stališče skupine, je razložil gospod Bučar, ki se
                  mu seveda ne zdi potrebno, kar je popolnoma opravičeno, odgovarjati na vprašanje,
                  ki ga je postavil gospod Jug. Se pa na to vprašanje da zelo dobro odgovoriti prav
                  na podlagi teme, ki jo ta amandma k 3. členu obravnava. Kaj in zakaj pravzaprav
                  Vlada potrebuje neomejeno število ministrov brez listnice? Že dosedanja dva
                  kažeta, da sta ta dva ministra nekako postavljena na čelo dveh služb, ki sta
                  izrazito strokovni službi, ki nista politični službi. Eno je služba za zakonodajo.
                  Ne želim nič govoriti proti ministru Janku in me veseli, da je gospod Janko
                  minister, ampak ta služba v sistemu, kakršnega imamo, bi morala imeti direktorja,
                  strokovnjaka, kar gospod Janko gotovo je, ni pa to in ne sme biti politična
                  funkcija. In isto najbrž velja za tisto mesto, ki ga nekako pokriva minister
                  Kovačič. če bomo zdaj dobili še neko vrsto ministrov brez listnice, ki bodo, ne
                  vem kaj, ki bodo v bistvu funkcionirali kot direktorji nekakšnih uradov, bo to
                  dejansko čisti klientelizem, ki bo namenjen samo temu, da se zadovoljijo ambicije
                  posameznikov v političnih strankah. Gospodu Jugu zdaj najbrž gospod Bučar razlaga,
                  ampak gospod Jug naj si samo ogleda sestav državnih sekretarjev in opis, kaj naj
                  bi državni sekretarji bili, pa bo tudi odgovor na to vprašanje dobil.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani! Tukaj je seveda možno razpravljati o tem predlogu sprememb zakona o
                  Vladi z dveh različnih vidikov. Eden je ta načelni vidik o položaju Vlade v
                  parlamentarnem sistemu na sploh in v našem parlamentarnem sistemu posebej. Drugi
                  je pa tisti način, ki je najbrž bolj običajen v drugi obravnavi, da pogledamo,
                  kako so uveljavljena stališča, ki jih je sprejel Državni zbor ob prvi obravnavi.
                  Jaz se zavedam, da seveda če gremo na ta prvi način, splošno razpravo, potem so
                  odprte mnoge dileme. Med drugimi seveda tudi dileme o odnosu med strankami in
                  državo. Mi smo tukaj slišali s strani zelo uglednega državnika besede, da ne more
                  biti država podrejena strankam, ampak obratno. Čeprav bi jaz temu dodal, da tudi z
                  vidika naše ustavne ureditve ni bistvena dilema, ali država ali stranke, ampak gre
                  za vladavino ljudstva, za ljudsko suverenost, zato da vladajo v tej državi
                  državljanke in državljani te države, ne pa stranke oziroma država kot neka od njih
                  odtujena sila.</p>
               <p>Kar pa zadeva konkretno vprašanje, ali je ta zakon pripravljen v skladu s
                  stališči, ki jih je sprejel Državni zbor v prvi obravnavi, moram reči, da je temu
                  tako. Seveda so ta stališča bila sprejeta z večino in je seveda legitimno, da
                  nekdo poskuša stvar spraviti ponovno na temeljno vprašanje, načelno vprašanje, ali
                  je sploh smiseln ta zakon. Jaz s strani Vlade vidim, da ne kaže velik interesa za
                  to, da bi bil ta zakon sprejet. Jaz tudi tako ocenjujem to udeležbo na seji, ob
                  vsem spoštovanju gospoda Sveteta kot vrhunskega pravnega strokovnjaka. Jaz mislim,
                  da tisto, kar zadeva položaj Vlade, njeno funkcijo, to je v skladu s stališči, ki
                  smo jih sprejeli, to je v skladu z ustavo, po mojem mnenju, je pa seveda
                  samostojnost Vlade in moč Vlade v tem primeru kar pomembno manjša, kot je moč
                  Vlade v drugih parlamentarnih sistemih, še zlasti v klasičnem angleškem
                  parlamentarnem sistemu. Odnos med parlamentom oziroma spodnjim domom parlamenta v
                  Angliji in vlado, če ga primerjamo med Državnim zborom in našo Vlado, je seveda v
                  angleškem sistemu veliko bolj v korist Vlade, zlasti glede vprašanja imenovanja
                  ministrov in glede vprašanja razpuščanja parlamenta. Ampak to je ustavna
                  diskusija, to je z ustavo razrešeno, in nihče ne predlaga glede tega ustavnih
                  sprememb. Mislim pa, da je razprava o številu ministrov brez listnice, kakorkoli
                  je lahko postranskega pomena pri takšni načelni razpravi o položaju Vlade,
                  vendarle tista, ki jo moramo v drugi obravnavi opraviti. Namreč, stališča so
                  opozarjala na to, da naj Vlada prouči možnost, da bi bilo več ministrov brez
                  listnice. Sedaj smo pa dobili rešitev, ki omogoča, da je to število ministrov brez
                  listnice v bistvu neskončno. Jaz bi pri tem pač opozoril na eno nevarnost. Veste,
                  da so po velikih bojih in polemikah v tem Državnem zboru zmagali koncepti, ki so
                  se zavzemali za majhno in za učinkovito Vlado. Ti koncepti niti niso bili v čisti
                  obliki sprejeti, ampak z nekim kompromisom, in imamo zdaj pač 15 resorjev in še
                  dva možna ministra brez listnice. Kar mene zadeva, lahko ostane ta ureditev tudi
                  takšna, kot je. Opozarjam pa na to, da je med to ureditvijo, ki obstoja, in tisto
                  ureditvijo, ki jo zagovarja in predlaga Vlada, pač še tudi kakšna vmesna rešitev.
                  Z desetimi ministri brez listnice bi seveda porušili ta koncept Vlade in bi se
                  vrnili k neki Vladi, ki bi bila zelo podobna tisti prehodni Vladi ali celo
                  prejšnjim izvršnim svetom. Zaradi tega menim, da bi bilo smiselno omejiti število
                  ministrov brez listnice. In predlog poslanske skupine Združene liste je, da bi to
                  omejili na največ tri ministre brez listnice. Da tukaj še jasno povem, to ne
                  pomeni, da bi morali v vsaki vladi biti trije ministri brez listnice. Lahko je
                  vlada tudi brez ministra brez listnice, lahko ima enega, dva, ampak ne more jih pa
                  imeti več kot tri in mislim, da je takšna omejitev smiselna. Bi pa seveda prosil
                  za podporo pri tem amandmaju tudi vse tiste, ki se zavzemajo za to, da bi stvar
                  ostala nespremenjena. Jaz upam, da je možno ob neki mirni argumentirani razpravi
                  zelo jasno pokazati, da so 3 ministri kot zgornja meja neka minimalna sprememba
                  tega zakona, medtem ko je uvajanje neomejenega števila ministrov brez listnice
                  lahko tudi takšna sprememba, ki lahko privede do bistvene deformacije same Vlade.
                  Seveda bi bile možne tudi drugačne rešitve, če tukaj ne bi bili v drugi obravnavi
                  in če bi na novo pisali ustavo ali zakon. Rešitev je v tem, da Vlada ne more imeti
                  več kot 15 ministrov, pa ne bi opredeljevali njihovih področij, pa bi se mandatar
                  potem odločal tako ali drugače. Poskušam reševati, kar se reševati da v okviru
                  postopka, ki je tukaj predviden in ker dvomim, da bi se zdaj Državni zbor vrnil v
                  prvo obravnavo in spremenil svoj sklep, da je ta zakon oziroma te spremembe
                  primerna osnova za spreminjanje, kar smo že sklenili, mislim, da je koristno, da
                  sprejmemo vsaj to omejitev, da ne bi skozi zadnja vrata povečevali Vlado in s tem
                  ustvarjali nek mehanizem, ki lahko bistveno deformira ustavni koncept Vlade. Tukaj
                  bi rad odgovoril na to, kar je gospod Svete rekel včeraj glede tega, da bo tako in
                  tako ta Državni zbor določal Vlado na predlog mandatarja. To je seveda res, ampak
                  mandatar se bo lahko skliceval, ko bo predlagal recimo 10 ministrov brez listnice
                  na to, da je to skladno z zakonom o Vladi. Če pa postavimo to omejitev, pa smo
                  vnaprej povedali mandatarju, da svoje kadrovske rešitve lahko išče v mejah, ki jih
                  določa zakon in te meje se mi zdijo smiselne in koristne. Zato vas prosim za
                  podporo k temu amandmaju. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? <stage>(Ne.)</stage> Želim tudi sam sodelovati v
                  razpravi in si dajem besedo.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Dragi kolegi, kolegice! Res da je ta zakon že dolgo časa v naši razpravi in dolgo
                  časa tudi na Vladi, vendar, če izhajamo iz nekih okoliščin, v katerih se
                  pripravlja ta zakon, te rešitve, ki so tukaj predlagane, čisto pragmatično
                  dopuščajo dosti zanimiva razmišljanja. Jaz se tudi sprašujem, zakaj samo 3
                  ministri brez listnice, zakaj ne več, lahko samo eden, zakaj nobeden. Dejansko
                  odgovora tudi na Odboru za pravosodje, ko sem to tudi sam vprašal, kje so razlogi
                  za to, ni bilo nobenega resnega odgovora, razen da imajo v nekaterih državah tudi
                  po 7, 8 ministrov brez resorja, brez listnice, vendar najbrž imajo tudi Vlado
                  drugače postavljeno, kot jo mi postavljamo. V tem trenutku pa, v bistvu slabo leto
                  pred volitvami, da to razmišljati točno tisto, kar je rekel gospod Bučar in točno
                  tako sem tudi sam razmišljal, da se preprosto rabi določena mesta, ki se jih
                  podeljuje komurkoli. Tukaj je čisto vseeno, ali govorimo trenutno o koalicijski
                  stranki, ali stranki, ki ni v koaliciji, ali tisti stranki, ki računa, da bo v
                  koaliciji, ali da bo v parlamentu in ni v parlamentu itd. S tega vidika bom
                  amandma podprl samo zaradi varnosti, bom pa glasoval proti členu, če bi dejansko
                  prišlo do tega, da bi ostal tak člen, kot je. Trenutno imamo 2 ministra.</p>
               <p>Kar zadeva drugi amandma, ki se nanaša na to, da bi črtali tisto omejitev, če
                  določeno število ministrov ni imenovanih oziroma so razrešeni, da bi - zdaj je
                  omejitev največ 3 mesece - to črtali. V tem trenutku, pa tudi sicer mislim, da
                  dopušča ponovno špekulacijo v smer, da si želi imeti nekdo, predsednik Vlade,
                  proste roke. Preprosto se lahko kogarkoli - spet ne govorim o tistih, ki so v
                  Vladi, tukaj so različne stranke, ampak recimo, voli si lahko tudi svojega, iz
                  svoje stranke. Navsezadnje mu nekdo ni všeč, pa ga odstavi in noče nobenega
                  drugega in če to 3-mesečno omejitev črtamo, preprosto dopustimo možnost, in to
                  zdaj, ko smo slabo leto pred volitvami, da imamo Vlado nekoliko manjšo, da se
                  predsednik Vlade znebi določenih ministrov, ki mu niso všeč, ali so drugi razlogi,
                  ali pa je lahko nek minister razrešen čisto iz drugih razlogov, vendar ni imenovan
                  nov minister. Mislim, da če zanemarim vso teorijo o odnosih med Vlado in
                  parlamentom, če samo iz teh razlogov in v tem trenutku izhajam samo iz teh, čisto
                  pragmatičnih razlogov, ti amandmaji dopuščajo take špekulacije - tudi miselne, ne
                  samo dejanske, da jih preprosto ni mogoče podpreti. Tisto, kar je odbor predlagal,
                  je bil kompromis, ker je Vlada oziroma predstavnik Vlade trdil, da v 3 mesecih ne
                  more dobiti novega ministra in smo rekli: v redu, če v 3 mesecih ne, morda boste
                  pa v 4 mesecih. To je skoraj otročji kompromis. Mislim, da je tri mesece dejansko
                  več kot dovolj. Tako, da teh amandmajev ne bom podprl, razen tistega, kot sem
                  rekel, pa tudi povedal razlog zakaj, bom pa glasoval proti samemu členu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? Gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Gotovo se temeljna vprašanja odpirajo pri teh začetnih členih in
                  amandmajih. Par besed bi rad o tem povedal kot svoje mnenje.</p>
               <p>Jaz sem se kar precej angažiral tudi v prvi obravnavi zakona v zvezi z razpravo o
                  tem, kakšna naj bo opredelitev funkcije in položaja Vlade in kasneje, ne takrat,
                  ko sem se angažiral, tudi nekaj literature o tem sem prebral in moram sam
                  ugotoviti, koliko sem jo znal razumeti, da so konceptualna vprašanja in pogledi v
                  pravni teoriji o tem položaju tudi o Vladi v parlamentarnem sistemu zelo različni
                  in da so tudi upravni teoretiki in praktiki, teoretiki, ki menijo, da so celo
                  predlogi, kakor so pripravljeni sedaj, v nasprotju s konceptom in položajem, ki bi
                  ga naj Vlada v parlamentarnem sistemu imela in da pravzaprav bistveno zožujejo, ne
                  pa širijo njen položaj; da bi morala imeti skratka več pooblastil. So pa seveda
                  tudi pogledi, po katerih se meni, da ima na tej podlagi Vlada preveliko pooblastil
                  in da si pravzaprav jemlje tisto, kar bi naj bila kompetenca in funkcija Državnega
                  zbora. Tu je najdena neka vmesna rešitev, ne vem, ali je najboljša. Nisem
                  prepričan, da jo bomo danes ali pa čez nekaj časa dokončno in definitivno uredili,
                  bi bil pa zelo proti, da se o tem položaju Vlade ta moment poskuša diskutirati
                  izključno o različnih možnih teoretičnih pristopih za katere vem, da so. Mogoče
                  tega vsi nismo brali, kar tudi ni dolžnost, da se o tem poskuša diskutirati
                  izključno z željo, da neka ali neke stranke imajo ta moment nek politični interes.
                  Gotovo ga imajo, seveda ga imajo, vsaka stran ga ima. Tudi tisti, ki ni v Vladi
                  ima politični interes in težko je govoriti, da ga poslanec nima. Vsak ga ima. In
                  to je popolnoma normalno, da ga ima, in da se zato postavlja nek koncept Vlade, v
                  katerem bi sedanja koalicija želela to drugo ali tretje storiti.</p>
               <p>Mislim, da se bomo najbrž še lep čas trudili, da bomo v izpeljavi ustavnega
                  koncepta, s katerim smo bili soglasni, vsaj v načelu, drugače tudi veliko več kot
                  dve tretjini za sprejem Ustave ne bi mogli zagotoviti, da ga bomo v praksi
                  izpeljali. Veste, da smo takrat tudi nekateri bili za spoznanje različnih mnenj,
                  ali je res lepo ustavo graditi na tako zelo splošni ravni, ali kakšno reč
                  precizirati in smo se dogovorili za splošno raven. Ta splošna raven pomeni veliko
                  ustvarjalnosti v izpeljavi in veliko nalog, ki jih ima Ustavno sodišče in to se je
                  zdaj v praksi že pokazalo, ker mnogokrat potem mora Ustavno sodišče s svojimi
                  judikati nadomeščati določitev, ki bi sicer lahko bila v nekaterih večjih detajlih
                  sprejeta v Ustavi.</p>
               <p>Drugo. Osebno tudi menim, da je mogoče v mnogočem razmišljati o položaju in
                  odnosih v Vladi, položaju ministrov kot funkcionarjev Vlade in položaju ministrov
                  kot predstojnikov upravnih organov, kjer gre za dvojnost te funkcije. Ali je v
                  sedanjem konceptu ta dvojnost funkcije oblikovana na način, da poudarja politično
                  vlogo ministra, ker minister kot član Vlade je politična vloga, neupravna.
                  Minister kot predstojnik upravnega organa naj bi bila izrazito strokovna vloga.
                  Kako je to mogoče medsebojno razrešiti, najbrž ni enostavno. Bojim se, da so
                  nekatere določbe v zakonu o Vladi v tem odnosu napisane na način, ki najbrž v
                  praksi pomenijo večjo politično vlogo ministra tudi kot predstojnika upravnega
                  organa, kot pa njegovo strokovno vlogo, predvsem iz razloga, ker imamo kot
                  politične funkcionarje, ne pa kot strokovnjake s <q>"trajnim mandatom"</q>, oblikovane
                  zelo številne funkcije v okviru ministrstev, kar jim po mojem potencira politični
                  položaj, ne pa strokovni. Ker čim manj bi imeli funkcionarjev, ki morajo ponujati
                  odstavke ob zamenjavi ministrov in podobno, tem bolj bi bila garantirana njihova
                  samostojnost in strokovnost, čimveč je tega, tem bolj so odvisni od ministra, ki
                  ima to dvojno funkcijo. To je možna diskusija. Ja jo sprejemam. Samo mi je v
                  zakonu o Vladi ta moment nismo načeli. Nihče je ni načel, razen na načelnem
                  nivoju. Vprašanje pooblastil predsednika Vlada. Ja, zelo velika so. Ali prevelika
                  ali ne, to je najbrž spet dolga razprava, samo nihče je ni načel. In sedaj na enem
                  vprašanju pooblastil Vlade, kjer so različni pogledi, na enem vprašanju, treh,
                  dveh nobenega ministra brez listnice in na enem vprašanju, ali je tri, ali štiri
                  mesece, ali dlje časa možno imeti nadomestnega ministra, iz tega delati vprašanje
                  celotnega koncepta zakona, se mi zdi možno, ampak tudi rahlo nekorektno, ker nihče
                  nobenih drugih predlogov o celotnem konceptu ni dal. To so bili razlogi, zakaj sem
                  jaz osebno menil, da je o takšnem zakonu mogoče razpravljati. Stališča v zvezi
                  predloga s tremi ministri brez listnice, je kolega Ciril pojasnil. Jaz soglašam
                  tudi s tem, kar je malo prej govoril podpredsednik zbora gospod Mozetič, in končno
                  soglašam z njim tudi v tej razpravi, ki jo je povedal okrog 3.a člena. Namreč
                  povedal je zelo izrazito in jasno in jaz to sprejemam, da tukaj ne gre za
                  principelno, ampak za izrazito politično vprašanje. Skrb ene od vladnih strank, da
                  bi s tem bil njen položaj lahko v sestavu Vlade bistveno okrnjen. In to je popolno
                  legitimno razmišljanje in tudi vladna stranka ima pravico na ta način razmišljati,
                  vendar gre za politično, ne pa samo konceptualno in pravo vprašanje. In prav je,
                  da se tudi v tej točki tega zavedamo. Jaz osebno pa, nismo o tem diskutirali v
                  Združeni listi in govorim osebno, mislim, da na tej točki pač pridemo potem do
                  položaja, kjer se bo morala neka vladna stranka bolj principielno ravnati in
                  odločati, ne pa manj principelno. Namreč tak, ki se bo principielno morala
                  odločiti, ali sploh še v Vladi želi sodelovati ali ne. Ne pa pri enem ministru
                  reči, da ga sicer zahteva imeti, če ga ima, bi rada ostala in predsednik ne more
                  imeti pooblastil, da bi tri ali pa štiri mesece ne imel. Ne pa v primeru če
                  predsednik tako ravna, reči z takim predsednik v taki Vladi pač nismo pripravljeni
                  biti. In gremo iz Vlade in zahtevamo, da se o zaupnici Vladi glasuje preko
                  konstruktivne nezaupnice, kakršno imamo v sistemu postavljeno. Mislim, da je tako
                  stališče kljub vsemu veliko bolj principelno, kot pa na treh ali pa štirih mestih
                  graditi svoj položaj v vladni koaliciji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliki se odpovem. Boste vi replicirali, gospod Bučar. Jaz bi jo tudi
                  imel, ampak ne bom. Izvolite.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala za besedo. Jaz se bojim tega, da bi pravzaprav tu postal zdaj nek seminar o
                  tem, kakšna naj bo Vlada v parlamentarnem sistemu. Ampak jaz bi rad samo na to
                  opozoril. Kot sem že rekel prej, jaz absolutno ne računam, da bo ta predlog
                  zavrnjen ali kakorkoli. Hotel sem samo prispevati k razpravi, ker meni je
                  popolnoma jasno, da tak koncept Vlade kot je zdaj, v perspektivi ne bo ostal, ker
                  ne more ostati. V tem je stvar. Gre najprej za temeljno dilemo, mislim, čeprav se
                  strinjam, da je treba tudi praktično rešiti, ampak praktične rešitve morajo
                  temeljiti na nekih konceptualnih, jasnih načelnih osnovah. Poglejte in tukaj gre
                  ravno za to načelno, ne nesoglasje, ampak nejasnost, bi rekel, ali pa kocept, ki
                  ga vlečemo iz prejšnje ureditve. Prejšnji koncept iz prejšnje ureditve je, da je
                  odločanje od vrha navzdol tipično linearni proces. Če ti osvojiš najvišje mesto v
                  hierarhiji odločanja, kot CK in tako naprej, potem je vse ostalo naprej samo
                  razdelava odločitev, ki so bile sprejete na vrhu. To pa je ravno temeljna zmota,
                  teoretična in praktična, vidite. In zato, če ostajamo na tem konceptu, potem se
                  seveda vedno postavlja vprašanje, ali so pooblastila Vlade dosti velika,
                  premajhna, vis-ŕ-vis parlamenta prevelika in pridemo v ta medsebojni duet, kar
                  imamo sedaj priliko videti.</p>
               <p>Če pa sprejmemo koncept, da odločanje ni linearen proces, ampak da se na vsaki
                  stopnji odločanja ponovijo vse premise, tako vrednostne kot kavzalne in
                  faktološke, potem je popolnoma jasno, da je diskusija o tem, ali ima parlament
                  preveč prisotojnosti in Vlada premalo, popolnoma odveč in deplasirano. Zakaj?
                  Vlada ima čisto vse pristojnosti kot jih ima parlament, toda na drugi stopnji
                  izvajanja. Vidite, v tem je stvar. In dokler te stvari niso jasne, bomo vedno
                  prišli do vprašanja o tem duelu, kdo ima več, kdo ima manj in tako naprej. In
                  poleg tega prihajamo do te zadrege. Imeli smo celo primer ustavne obtožbe, ki sem
                  jo tudi jaz podpisal z vednostjo, da ne bom uspel, ampak da opozorim na problem.
                  Tudi Vlada ne more vseh stvari delati, preden ne dobi pooblastila od parlamenta. V
                  tem je star. In če teh stvari ne bomo razjasnili, potem je popolnoma jasno, da bo
                  Vlada v tem svojem izvajalskem konceptu rasla kot goba in ne bomo imeli nikdar
                  konca in v sistem bomo vgradili te medsebojne napetosti, ki absolutno deplasirajo
                  celoten proces.</p>
               <p>Samo toliko sem hotel povedati prav iz želje, da bo to prispevek za diskusijo, ki
                  bo nujno morala slediti. Saj pravim, take uredite, kot je zdaj, enostavno nismo
                  sposobni. Ali moramo menjati koncept ustavne parlamentarne demokracije in je to
                  drug koncept, ali pa ta koncept izvesti do kraja, kar sedaj ni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Na nek način je replika, na drugi način razprava, in sicer v
                  tistem delu, da se lahko tudi jaz strinjam, da je to lahko politično vprašanje in
                  ne samo sistemsko. Ampak na kateri točki? Na točki, na katero bi moral odgovoriti
                  predsednik Vlade, zakaj pristaja v tem trenutku ob koncu igre na spremembo pravil
                  igre? To je zame politično vprašanje. Ker če se je pokazala kakršnakoli potreba,
                  bi bilo to verjetno smotrno in res nevtralno, če se tako izrazim, spreminjati v
                  začetku mandata. Zato pelje to razmišljanje k temu vprašanju, da želimo jasen
                  odgovor gospoda ministra Janka, ki naj bi skrbel za to konceptualno povezavo in
                  smiselno povezavo zakonov in tako dalje, zakaj je Vlada zdaj v tem trenutku prišla
                  s takimi predlogi.</p>
               <p>Še dodatno bi povedala, ker se je kolega odpovedal repliki, tudi sama sem v to
                  smer primerjalno navajala, kaj se lahko zgodi in ne zato, češ da bi se mi bali, da
                  bi brez nas vladali. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči! Jaz seveda takega amandmaja, kot je predlagan, ne bom
                  podprl, ker moram imeti pred seboj našo razpravo na začetku naše mandatne dobe, ko
                  smo občutili neko zadovoljstvo, ko smo govorili o ministrih, o številu
                  ministrstev. Spomnimo se, ko smo govorili o tem, za koliko se pravzaprav ta Vlada
                  vendarle zmanjšuje v sestavi sedanje Vlade kot jo imamo. Bili smo za to, da smo
                  formirali takšno Vlado, bili smo za to, da smo na nek način pristali, da imamo
                  lahko ministra brez resorja ali brez listnice največ dva, in mislim, da je tu bilo
                  veliko narejeno v tem parlamentu, jaz pravim največ. In mislim, da takšnega
                  amandmaja, s katerim bi v zakonu spremenili neomejenost, in da mandatar ima proste
                  roke, ne gre samo zdaj za to Vlado. Mi sprejemamo zakon, ki ga do konca leta ne
                  bomo spremenili. To se pravi, ko bo pred nami nov parlament, ko bo prišlo do
                  imenovanja nove Vlade, bomo mi odprli na široko vrata, ko bo lahko nova Vlada kar
                  brez omejenosti imenovala ministre brez resorjev. Zato seveda takšnega amandmaja
                  ni mogoče z moje strani podpreti in mislim, da bi prevzeli preveliko odgovornost
                  tudi v Državnem zboru, če bi to storili. Kajti, ko bi se ministri brez resorjev
                  imenovali, potem bomo mi samo izvedeli <q>"post festum"</q>, ja tisti, ta je že imenovan
                  kot minister in tako dalje, brez kakršnegakoli števila. Jaz mislim, da je treba
                  takšen predlog amandmaja v celoti zavrniti. O ostalih pa bomo seveda še
                  govorili.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jančar.</p>
            </sp>
            <sp who="SDZ1:JančarJanez">
               <speaker>JANEZ JANČAR:</speaker>
               <p>Hvala lepa. No, tudi sam bom podprl samo drugi amandma. Bi pa poskušal v tej
                  razpravi, ko mi je možnost dana, nekoliko polemizirati z dr. Bučarjem, zato ker -
                  jaz se strinjam, da pri stvareh, na katere on opozarja, vendarle na različnih
                  nivojih pride do odločanja. Ampak jaz mislim, da ta 2. oziroma ta 3. in 4. člen
                  nič ne jemljejo tistega, kar ta Državni zbor si tudi včasih ne jemlje. Jaz moram
                  reči, da prenekateri od nas želijo narediti tudi iz te Vlade izvršni svet, kar pa
                  mislim, da ni korektno tudi s strani tega Državnega zbora. In moram reči, da naj
                  mi nekdo pove, kdaj si je ta Vlada vzela to pristojnost, da ni prišla v Državni
                  zbor po mnenje?! Verjetno bi se našel kakšen primer, ampak to se ne dogaja. Je pa
                  stvari treba tako razdeliti, kot je dr. Bučar predlagal. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lavrinc. Se odpoveduje. Želi še kdo besedo? Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Tu vidim ministra Janka in jaz mislim, da je bil, ne samo
                  enkrat, izzvan. Zakaj se ne oglasi? Jaz želim, da se oglasi in da pove - ne, ne,
                  izgleda, da niste hoteli priti sem gor - tu pridite in se branite pred tistim, kar
                  je bilo rečeno. Pridite! Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Hvalica, če bi se vi najavili, bi jaz dal, ker sem že začel dajati besedo
                  predstavniku Vlade, gospodu Svetetu. Gospod Svete, besedo imate.</p>
            </sp>
            <sp who="SDZ1:SvetePavle">
               <speaker>PAVLE SVETE:</speaker>
               <p>Hvala lepa. Jaz sem vendarle s sklepom Vlade tudi pooblaščen, da sodelujem na seji
                  Državnega zbora in njegovih delovnih teles kot predstavnik Vlade v funkciji
                  namestnika vodje službe za zakonodajo, ki jo aktualno opravlja gospod minister
                  Lojze Janko, minister brez resorja. To pooblastilo tu imam, je bilo sporočeno
                  Državnemu zboru in je v skladu s Poslovnikom Državnega zbora. Ta čas, ko gospoda
                  ministra ni bilo, ker je imel druge obveznosti, sem pač jaz tukaj sledil tej
                  razpravi in zato na tiste razprave, pri katerih gospod minister Lojze Janko ni bil
                  navzoč, lahko jaz dam pojasnila v imenu Vlade. Upam, da mi to pravico
                  priznavate.</p>
               <p>Razprava se je sicer začela okrog 3. člena, ampak jaz mislim, da jo je gospod
                  Bučar, ki je bil prvi govornik, pravzaprav načel že okrog 1. člena tega zakona
                  oziroma načel je neko splošno razpravo, ponovno, o tem zakonu sploh. Opozarjam na
                  to, da je bila o tem predlogu zakona že opravljena prva obravnava, da je bila že
                  opravljena tudi prva druga obravnava in da je v tej prvi drugi obravnavi bil
                  sprejet sklep, naj se opravi nova druga obravnava, tako da smo sedaj na drugi
                  drugi obravnavi tega zakona. Gre za ponovljeno drugo obravnavo. V tej ponovljeni
                  drugi obravnavi oziroma v tem predlogu, ki ga je za to ponovljeno drugo obravnavo
                  Vlada pripravila, je upoštevala vsa stališča in sklepe Državnega zbora, zlasti
                  tudi glede tiste opredelitve funkcije Vlade oziroma njene pristojnosti glede
                  določanja politike. In to je v 1. členu natančno, v skladu s sklepi zbora, tega
                  zbora na prvi drugi obravnavi opredeljeno. Dejansko s tem, po mojem mnenju, tukaj
                  govorim o mojem osebnem mnenju, ki se seveda konfrontira z mnenjem gospoda dr.
                  Bučarja, ostaja zaradi tega Vlada v funkciji Izvršnega sveta tega zbora. Ohranjamo
                  na nek način skupščinski sistem. Ta zbor je skupščina, vrhovni organ, Vlada je
                  samo izvajalec sklepov tega zbora, tako rekoč, njegov izvršni svet. V redu. Tako
                  je bilo sklenjeno in to je zdaj v tem predlogu sprejeto. To je ena stvar.</p>
               <p>Druga stvar, kar se tiče tistega člena, ki je bil v obravnavi, to se pravi 3. člen
                  predloga, koliko bo ministrov brez resorja in v Vladi, je pa Vlada sledila
                  natančno sklepu tega Državnega zbora. Poskušam, pač govorim to, tukaj so
                  mikrofoni, upam, da se sliši.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>če bi bili v dvorani nekoliko tiše, potem bi se slišalo.</p>
            </sp>
            <sp who="SDZ1:SvetePavle">
               <speaker>PAVLE SVETE:</speaker>
               <p>Vlada je predlog tega člena natančno formulirala na sugestijo Državnega zbora. Tam
                  je rečeno, da Vlada prouči možnost za spremembo določbe glede števila ministrov
                  brez resorja. Zdaj sta po veljavnem zakonu največ dva ministra brez resorja. Sklep
                  Državnega zbora je bil oziroma sugestija, da Vlada prouči možnost, da se ta člen
                  spremeni, da se ji omogoči več ministrov brez resorja. Vlada je pač, ko je
                  proučevala to možnost, ugotovila, da je najboljše, da se te omejitve ne postavi,
                  da se pač ministri brez resorja lahko tudi imenujejo v Vlado, poleg tistih
                  resornih ministrov, ki so ne samo v zakonu o Vladi našteti, ampak tudi
                  konsekventno potem v zakonu o organizaciji ministrstev, da se dopusti možnost
                  imenovanja ministrov brez resorja, brez omejitev. To je seveda stvar Državnega
                  zbora, ker po veljavni ustavi in zakonodaji ministre imenuje Državni zbor na
                  predlog predsednika Vlade. Tiste ministre, ki so resorno opredeljeni že v zakonu o
                  Vladi in v zakonu o organizaciji ministrstev, ki ga je prav tako sprejel ta
                  Državni zbora, tiste pač ta Državni zbor mora imenovati, slej ko prej. Koliko bo
                  ministrov brez resorja imenoval, je pa to seveda stvar njegove odločitve, stvar
                  odločitve Državnega zbora. Mandatar lahko predlaga enega ali dva, ali tri, ali
                  celo štiri. Državni zbor bo o tem odločal. Zmerja je to prepuščeno Državnemu
                  zboru. Najbrž bo Državni zbor upošteval, ali take potrebe obstajajo ali ne. V
                  drugih sistemih imajo ministre brez resorja, imenujejo jih namesto tako imenovanih
                  podpredsednikov Vlade, vicekancelarjev ali česa drugega, da pač minister brez
                  resorja pokriva v funkciji nekega podpredsednika ali pomočnika predsednika Vlade
                  več resorjev in tam organizira delo, usmeritve itn. Pri nas imamo trenutno,
                  aktualna situacija naša je taka, da imamo dva ministra brez resorja. Eden, ki
                  pokriva področje zakonodaje, kar je najbrž zelo pomembna v tem času, ko sprejemamo
                  novo zakonodajo, in nadomeščamo tisto zakonodajo prejšnje skupne države, ki jo
                  danes še uporabljamo po ustavnem zakonu. In imamo ministra brez resorja, ki
                  pokriva področje lokalne samouprave, ki je najbrž tudi zelo aktualna naloga.
                  Lahko, ne vem, se bo pa pokazala potreba še na nekem drugem področju, ali pa tudi
                  ne. In najbrž bomo ne glede na to določbo ohranili dva ministra brez resorja ali
                  bomo celo koga ukinili, ali pa še katerega novega imenovali. To bo stvar vaše
                  odločitve, tega Državnega zbora. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod minister Janko.</p>
            </sp>
            <sp who="SDZ1:JankoAlojz">
               <speaker>LOJZE JANKO:</speaker>
               <p>Spoštovani! Nekaj stvari moram povedati, zakaj pristajamo na spremembo pravil
                  igre. Na koncu mandata je treba jasno in glasno povedati, da to ni mišljeno, da
                  smo se tega lotili v zadnjem letu, temveč zadeva je bila aktualna od samega
                  začetka delovanja Vlade in delovanja tega parlamenta. Kaj smo vsi skupaj opazili?
                  Parlament je z mnogimi svojimi usmeritvami in stališči, od delovnih teles dalje,
                  vendarle vseskozi reduciral funkcijo Vlade na izvršilni organ svoje oblasti.
                  Želeli smo, da se določene zadeve jasneje postavijo. Vlada je pripravila na
                  podlagi precej poglobljene razprave, ki je bila tako na strokovno politični in
                  tudi na pravno sistemski ravni. Vemo, da čistih sistemov ni in tu se ne morem
                  strinjati z gospodom Bučarjem, da je to vse jasno, da se odločimo za en sistem in
                  ta bo dober. Vedeti moramo, da imamo sistem parlamentarne demokracije, z močnimi
                  elementi skupščinskega sistema. Mi imamo ustavo, v kateri niti v enem členu v
                  normativnem delu, ko govori o Vladi, ko govori o parlamentu in o drugih vejah
                  oblasti, ni odnosa med Vlado in parlamentom. Prav zaradi tega smo želeli in
                  mislimo, da je to potrebno delati postopoma, reformno. Tu nek radikalni preskok ni
                  možen. Najprej bo treba doseči preskok v glavah, potem je možno s spremembami in
                  mi smo prepričani, da so v pravilni smeri, dopolnjevati koncept ustavne razdelitve
                  oblasti na 3 veje. Popolnoma izven kakršnegakoli dvoma je, da se znotraj
                  parlamenta politična moč preko političnega dogovarjanja oziroma preko vladajoče
                  koalicije spreminja v pravo. Popolnoma jasno je, da so temeljne, ključne,
                  strateške smeri stvar parlamenta in prav zato, ko je bilo nekaj časa nerodno
                  zapisano, kaj naj bi bila funkcija Vlade, smo sledili jasni usmeritvi iz prvega
                  branja in pripravili odločitev, da bi znotraj zakona vendarle povedali jasneje,
                  kaj Vlada lahko dela. Strinjam se s prof. Bučarjem, da v načelu vse, kar je
                  znotraj njene pristojnosti, vendar nikoli in nikakor brez tistih temeljnih
                  ključnih usmeritev parlamenta. To je bil namen sprememb in dopolnitev zakona o
                  Vladi. Torej nikakršna velika revolucionarna sprememba, lomljenje na silo, temveč
                  iskanje smeri v cilju, da se v teku postopka sprejemanja zakona in posledično v
                  njegovem izvajanju vendar doseže ta jasni, pa vendarle tudi labilno ravnotežje
                  tako med Državnim zborom kot med Vlado, kajti najbrž je res v sistemu
                  parlamentarne demokracije, da se že sprejeti politični programi, ki so dobili
                  podporo pri volivcih, preko prava v parlamentu spreminjajo v zakone. Mislim, da tu
                  ni mogoče govoriti o neki naslednji fazi, da se potem lahko mimo sprejetih
                  političnih odločitev, sprejetega rezultata na volitvah gremo neke nove sisteme. To
                  je prvo, kar želim reči.</p>
               <p>Drugo, zakaj je Vlada prišla zdaj s tem projektom zakona. Vedeti moramo, da se
                  zadeva v bistvu vleče že več kot eno leto, pa prav zato, ker se v bistvu vedno
                  znova in znova začnejo mešati politične premise in pravne zadeve. Mislili smo, da
                  smo v prvem branju le ohranili oziroma obranili nujnost potrebnih sprememb.
                  Spremembe so bile v bistvu samo dvoje narave: da se jasneje postavi funkcija Vlade
                  in da se omogoči malo večji manevrski prostor vsakokratnemu mandatarju oziroma
                  predsedniku Vlade, da če je v programu zadeva tako postavljena, da lahko imenuje v
                  bistvu tudi tretjega ministra brez listnice. Nikakor nismo mislili, da bi jih bilo
                  5, 6, 7. Gledali smo v primerjalnih sistemih Evrope. Treba je povedati, kdaj lahko
                  neko stvar primerjaš z drugo stvarjo. Ko približno veš za vzroke in za okoliščine,
                  v katerih so države oblikovale na podlagi zakonov in političnih odločitev takšne
                  Vlade, ki so imele tudi ministre brez listnic oziroma ministre brez resorja.
                  Ugotovili smo, in to pač je dejstvo, da je bil nekako rekord ministrov sedem brez
                  listnice v določenem času, ko so bili nekateri problemi tako pereči, da je bilo
                  potrebno tudi na takšen način skušati čim hitreje udejanjati politično voljo preko
                  prava, preko Državnega zbora v sistem in v učinkovito izvajanje. Zakaj smo to
                  pripravili sedaj? Pač zato, ker je bilo ponovno zagotovljeno meni kot ministru za
                  zakonodajo, ki sem moral ta projekt izpeljevati, da je dosežena zadostna politična
                  podpora znotraj strank oziroma znotraj parlamentarnih skupin, ki sestavljajo
                  koalicijo. Rečeno je bilo, da je bil dosežen minimum sporazuma, da je zakon torej
                  zrel za drugo obravnavo. Mi smo ga pripravili v skladu s sklepi in stališči, ki
                  jih je Državni zbor ob prvem branju sprejel. Zato sem jaz lahko samo začuden, da
                  se sedaj odpira spet načelna razprava in da se mešajo politične, pravne in vse
                  druge stvari. Ne da bi jo sedaj žele kakor koli zapirati, ampak tako se zakona
                  delati ne da. Če Državni zbor meni, da take spremembe in dopolnitve niso potrebne,
                  potem naj to jasno pove. Vendar jaz v imenu Vlade trdim, da gremo v pravo smer, da
                  spremembe in dopolnitve so potrebne in bodo morda olajšale delo tisti skupini in
                  tistemu mandatarju in tistemu parlamentu, ki se bo znašel, ko bodo volitve v nov
                  parlament opravljene, pred podobnim problemom. Gre namreč za to, da mora zakon
                  biti jasnejši, kot je Ustava. Rad bi poznal tistega poslanca in tisto poslanko, ki
                  bo rekel, da je iz Ustave ven popolnoma jasen položaj Vlade. Mi smo se držali
                  okvirjev Ustave, mi smo mislili in še vedno mislimo, da je ta koncept, ki ga sedaj
                  delno spreminjamo, da je primeren, da jasno pove, kaj lahko Vlada dela. Lahko
                  predlaga, določa, usmerja, izvaja politiko in da ima te funkcije, ki so predvidene
                  v predlogu zakona za drugo branje. Če Državni zbor meni, da je razširitev z dveh
                  na več prevelik riziko in da bi lahko v neki zlorabi zakona ali pa celo znotraj
                  zakona imeli celo pet, šest ministrov brez listnice, naj se potem sprejme sklep,
                  da je dopustno samo tri. Mi smo s pojmom več mislili, da je to več kot dva,
                  nikakor pa ne, naj bi bilo to okrog pet ali pa šest. To je drugo, kar sem želel
                  reči.</p>
               <p>Druge spremembe, torej tisto, da ni možno v treh mesecih v takih in drugačnih
                  okoliščinah dobiti zadostne podpore, da bi lahko bila Vlada popolna, smo želeli
                  črtati tisto besedilo. Zdaj je amandma, in je bilo rečeno, največ, kar je, lahko
                  greste v štiri mesece. Jaz se s tem strinjam. Jaz predlagam, da vendarle, gospe in
                  gospodje poslanci, podprete predlog zakona v drugem branju, da z amandmaji
                  omogočite še razpravo za tretje branje in da bi potem vendarle imeli določen
                  napredek v smislu razumevanja, kaj Vlada naj bo v sistemu parlamentarne
                  demokracije v skladu z našo ustavo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Skuk ima besedo.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Najprej bi želela na stalne neke očitke Vlade odgovarjati, ker se
                  je že pri nekaterih zakonih dogodilo, zakaj zdaj, zakaj naprej in tako dalje. V
                  našem poslovniku jasno piše. Tudi v drugi obravnavi je kadarkoli možno zahtevati
                  ponovno splošno razpravo in upam, da gospodje ministri razumejo, da poslanci s 50
                  točkami na dnevnem redu različnih tem verjetno ne moremo tako spremljati, kot bi
                  bila dolžna Vlada, in ažurno pripravljati predloge, pa kljub temu, kot vidite,
                  uspemo le premisliti. In glede na to, da je bil odgovor sicer dan, ampak ker
                  seveda minister ni bil prisoten, ne ve, da je bil poudarek naše razprave na
                  spornem črtanju treh mesecev. Seveda tudi spreminjanje števila ministrov je
                  sporno, samo predvsem je bilo sporno podaljševanje oziroma črtanje omejitve
                  imenovanja novega ministra v treh mesecih. Veseli me, da minister podpira rešitev
                  odbora in da se s tem strinja. Kljub temu pa bi želela še nekaj povedati. Glede na
                  to, da, kot je bilo tukaj rečeno, iz razlage gospoda Sveteta, ali kako se piše, se
                  opravičujem, če nisem prav izgovorila, da naj bodo odprte možnosti. Istočasno pa
                  naj parlament bo odgovoren, kaj bo izvolil na predlog ministra oziroma predsednika
                  Vlade. Na take možnosti odprte seveda ne moremo pristajati, da bo Državni zbor
                  prevzel odgovornost, koliko in kakšne resorje bo izvolil glede na predlog
                  ministra. Zato jaz predlagam, da naredimo pavzo in prekinemo to točko, da si
                  zagotovimo, da bodo amandmaji odbora podprti, ker v nasprotnem primeru pa kot
                  stranka in kot poslanci ne moremo sodelovati pri glasovanju o tako spornih členih.
                  Hvala lepa. Ah, ja, še to. Glede ostalih prilagoditev oziroma sprememb glede vloge
                  same Vlade v naši državi in kako ima določene pristojnosti, je pa gotovo treba
                  stvari izboljšati. Samo mi smo centrirali našo razpravo na te sporne določbe, ki
                  zelo restriktivno spreminjajo pravila igre, kot smo že omenili. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predloga nisem dobro zastopil, gospa Skukova. Ali želite v imenu
                  poslanske skupine pavzo, ali predlagate prekinitev točke dnevnega reda?</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Zahtevam pavzo za posvetovanje poslanske skupine o glasovanju. Zdaj, kako boste pa
                  odločali glede točke, je pa seveda na stvari predsedstva.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Koliko minut pavze? Deset minut? Samo malo pozornosti! Opozorjen sem, da bi danes
                  morali zaključiti debato o tej problematiki CEFTE. Če zdaj naredimo pol ure odmora
                  in potem do dveh, ko zaključimo, verjetno ne bomo prišli do te točke dnevnega
                  reda. Zato dajem naslednji predlog in ga bom dal na glasovanje, da to točko
                  dnevnega reda o Vladi prekinemo in nadaljujemo naslednji teden in začnemo takoj s
                  točko o problematiki vključevanja v CEFTO. Torej predlog sklepa, da točko dnevnega
                  reda, v kateri smo - to je sprememba zakona o Vladi, prekinemo in nadaljujemo
                  drugi teden, in da takoj preidemo na točko, ki obravnava problematiko CEFTE. Če to
                  prekinemo, gremo na naslednjo. CEFTA je najavljena. Tukaj slišim ugovor, da
                  glasujemo o dveh sklepih. Dejansko glasujemo o sklepu, da prekinemo točko dnevnega
                  reda o Vladi, najavljeno je že, da nadaljujemo in bomo nadaljevali s točko o
                  CEFTI, ne glede ali sklepamo ali ne. Torej, sklepamo o tem, da to točko dnevnega
                  reda, spremembe zakona o Vladi, prekinemo in nadaljujemo prihodnji teden.</p>
               <p>Dajem ta predlog na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je ta predlog sklepa sprejet. Točko dnevnega reda o Vladi
                  prekinjam, nadaljujemo jo naslednji teden.</p>
               <p>Prehajamo na <title>1.A TOČKO DNEVNEGA REDA - OBRAVNAVA PROBLEMATIKE VKLJUČEVANJA
                     REPUBLIKE SLOVENIJE V CEFTO</title>.</p>
               <p>Odbor za kmetijsko in gozdarstvo je zboru predlagal sklic izredne seje na kateri
                  bi obravnaval problematiko vključevanja Republike Slovenije k srednjeevropskemu
                  sporazumu o prosti trgovini. Želi besedo poročevalec odbora? Poročevalec odbora,
                  predsednik odbora ima besedo.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Spoštovani gospod podpredsednik, spoštovane kolegice in kolegi! Kot uvod v
                  obravnavo te točke dnevnega reda želim najprej podati eno kratko informacijo o
                  uvrstitvi te problematike na sejo odbora in na sejo Državnega zbora in poteku
                  razprave in sprejemanja sklepov na odboru in seveda tudi k drugemu delu o predlogu
                  sklepov Državnega zbora.</p>
               <p>Seja Odbora Državnega zbora za kmetijstvo in gozdarstvo, na kateri smo obravnavali
                  problematiko o vključevanju Slovenije v CEFTO, je bila sklicana na predlog oziroma
                  na zahtevo poslanske skupine Slovenske ljudske stranke. Seja odbora je potekala 7.
                  in 8. novembra, to je v času, ko so potekala pogajanja v Budimpešti in danes 17.
                  novembra zjutraj.</p>
               <p>Odbor Državnega zbora za kmetijstvo in gozdarstvo je bil seznanjen s potekom
                  pogajanj in posebej še z zahtevami članic CEFTE po nadaljnji liberalizaciji s
                  kmetijskimi izdelki. Ta liberalizacija naj bi bila prvotno urejena z
                  multilateralnim sporazumom, ki bi - najprej je bila predlagana ta rešitev -
                  nadomestil ta sporazum, sprejete bilateralne sporazume Republike Slovenije s
                  posameznimi članicami CEFTE. Sedanji predlog sporazuma o pristopu Republike
                  Slovenije k CEFTI predvideva še naprej bilateralne sporazume s posameznimi
                  članicami CEFTE.</p>
               <p>Odbor je po temeljiti razpravi sprejel sklepe, ki so bili predloženi v razpravo in
                  sprejetje Državnemu zboru ob zahtevi sklica izredne seje. Na današnji jutranji
                  seji smo ugotovili, da je Vlada Republike Slovenije sprejela v skladu s sejami
                  odbora na svojih sejah 9. in 16. novembra sklepe - zaradi tega je bila preložena
                  tudi seja odbora na današnji dan. Te sklepe Vlade je odbor obravnaval danes in jih
                  v glavnem sprejel z ugotovitvijo, da je potrebno za sejo Državnega zbora
                  predložiti nove oziroma spremenjene prvotne sklepe, ki ste jih dobili s
                  sklicem.</p>
               <p>Zato Odbor Državnega zbora za kmetijstvo in gozdarstvo predlaga, da Državni zbor
                  po razpravi sprejme naslednje sklepe. Predlagam, da vzamete te sklepe, ki ste jih
                  dobili pravkar na mizo, od 1 do 4, in dovolite, da jih tudi preberem.</p>
               <p>Prvi sklep: "Državni zbor Republike Slovenije se je seznanil z zaključnim
                  poročilom pogajalske delegacije za sklenitev sporazuma o pristopu Republike
                  Slovenije k CEFTI, s tem s samim sporazumom in s sklepi Vlade Republike Slovenije
                  z dne 2.9. in 16.11.1995.</p>
               <p>2. Državni zbor Republike Slovenije nalaga Vladi Republike Slovenije, naj
                  najkasneje do uveljavitve novih protokolov na področju trgovine s kmetijskimi
                  proizvodi s posameznimi državami in članicami CEFTE, če bodo ti pomenili nadaljnje
                  odpiranje trga s kmetijskimi proizvodi in živili, sprejme ukrepe, s katerimi bo
                  mogoče zagotoviti izvajanje sprejete strategije razvoja slovenskega kmetijstva. V
                  ta namen naj za vse pomembnejše kmetijske proizvode, ki bodo predmet protokolov,
                  sprejme sistem ciljnih in interventnih cen tržnih redov in sprejme druge ukrepe,
                  ki bodo omogočali njihovo učinkovito izvedbo. Vlada naj ob sprejemanju zaščitnih
                  ukrepov v skladu s sprejeto strategijo razvoja slovenskega kmetijstva vgradi
                  merila za zagotavljanje povečanja produktivnosti in učinkovitosti slovenskega
                  kmetijstva.</p>
               <p>3. Vlada Republike Slovenije naj pripravi platformo za pogajanja za nove
                  bilateralne protokole s področja trgovine s kmetijskimi proizvodi s posameznimi
                  članicami CEFTE.</p>
               <p>4. Državni zbor nalaga Vladi Republike Slovenije, da tekoče obvešča pristojna
                  delovna telesa Državnega zbora o pripravi platforme in potekov pogajanj o pristopu
                  Republike Slovenije k CEFTI. V zaključku naj povem, da sem vam vzel nekaj minut
                  časa, ko sem prebral te predloge sklepov zato, da bi lahko razprava potekala čim
                  bolj racionalno vključno za opredeljevanje predloženih in eventualnih dodatnih
                  sklepov. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi besedo predstavnik Vlade? Gospod Deželak ima besedo.</p>
            </sp>
            <sp who="SDZ1:DeželakJanko">
               <speaker>JANKO DEŽELAK:</speaker>
               <p>Spoštovani gospod podpredsednik, gospe in gospodje poslanci! Republika Slovenija
                  je že v začetku leta 1993 začela z aktivnostmi za vzpostavitev con svobodne
                  trgovine s posameznimi državami, članicami CEFTE. Tako je že v letu 1993 uspela
                  skleniti sporazum o coni svobodne trgovine s Češko Republiko ter Slovaško
                  Republiko. Oba sporazuma sta začela veljati že s 1.1.1994. Po teh sporazumih se bo
                  2-letno prehodno obdobje že izteklo konec letošnjega leta. Oba sporazuma sta bila
                  v juniju leta 1994 tudi ratificirana s strani tega parlamenta. V letu 1993 so
                  tekla tudi pogajanja o sporazumu o coni svobodne trgovine med Republiko Slovenijo
                  in Republiko Madžarsko, ki so bila uspešno zaključena v začetku leta 1994. Sledil
                  je tudi podpis sporazuma, ki se je začel uporabljati s 1.7.1994. Navedeni sporazum
                  je ta parlament prav tako ratificiral junija 1994. Najdlje so trajala pogajanja o
                  sklenitvi sporazumov o coni svobodne trgovine s Poljsko, saj sta se le ta uspešno
                  zaključila šele letos in je bil sporazum podpisan 17. julija. Vsi navedeni
                  sporazumi, razen sporazuma s Poljsko, ki se še ne uporablja, se uspešno izvajajo
                  in bistveno prispevajo k povečevanju blagovne menjave med Republiko Slovenijo in
                  posameznimi članicami CEFTE. V celoti gledano se je v prvem polletju letos, v
                  primerjavi z istim obdobjem lanskega leta slovenski izvoz v države CEFTE povečal
                  za 47,6%, uvoz pa za 62%. V lanskem letu je obseg blagovne menjave med Republiko
                  Slovenijo in CEFTO znašal skoraj 760 milijonov dolarjev, v 6 mesecih letos pa že
                  preko 520 milijonov dolarjev, kar kaže, da se bo letošnji obseg blagovne menjave
                  med Republiko Slovenijo in CEFTO približal vsoti ene milijarde dolarjev. Struktura
                  - kar je izjemno pomembno - te menjave je za Republiko Slovenijo ugodna, saj
                  prodajamo na trge držav CEFTE predvsem izdelke višje stopnje obdelave, uvažamo pa
                  surovine in polizdelke. Pretežni del navedene blagovne menjave zavzemajo
                  industrijski izdelki - v glavnem preko 90% - in manjši del kmetijski, razen pri
                  uvozu iz Madžarske, kjer kmetijski izdelki predstavljajo približno 34% našega
                  uvoza iz te države. Aktivnosti za priključitev CEFTE oziroma centralno evropskemu
                  sporazumu o coni svobodne trgovine je Republika Slovenija začela že v preteklem
                  letu. Takrat so se članice CEFTE, ki so sporazum od decembra 1992 vzpostavile med
                  seboj cone svobodne trgovine kot zaprt krog držav, ki ni predvideval možnosti
                  širitve, začele pogovarjati o pogojih širitve CEFTA ter o Sloveniji kot možnem
                  kandidatu za pristop. Slovenija takrat še ni izpolnjevala vseh pogojev, ki so bili
                  biti članica GATT oziroma VTO, dalje, imeti asociacijski sporazum z Evropsko
                  unijo, dalje, imeti soglasje vseh članic za pristop. Zato so predsedniki vlad
                  držav članic CEFTA sklenili, da bo Slovenija izpolnila vse navedene pogoje po
                  podpisu sporazuma o prosti trgovini s Poljsko in da bo potem lahko pristopila k
                  CEFTI kot njena polnopravna članica. Ta pogoj je Republika Slovenija letos
                  izpolnila. Članice CEFTA so septembra sprejele tudi pravno podlago za širitev
                  oziroma pravno podlago za pristop Slovenije k tem sporazumu. CEFTA je namreč le
                  centralno evropski sporazum o coni svobodne trgovine in ne pomeni institucije
                  skupno ekonomsko, industrijsko, kmetijsko ali drugo gospodarsko politiko, ampak je
                  to sporazum, ki združuje podpisnice predvsem z namenom povečati medsebojno
                  menjavo, tako na področju industrijskih kot tudi kmetijskih izdelkov. V zadnjem
                  času pa tudi s ciljem olajšanja pretoka kapitala, storitev, ljudi in tako naprej.
                  CEFTA se zato ne more primerjati z Evropsko unijo, ki pa ima na teh področjih
                  skupno dogovorjeno politiko, tako navznoter kot tudi navzven.</p>
               <p>Slovenija bo s pristopom k CEFTI v celoti sprejela vsa določila, ki jih vsebuje
                  osnovno besedilo sporazuma CEFTA z dne 21. decembra 1992, dopolnjeno z določili iz
                  sporazuma, ki omogoča razširitev CEFTA z dne 11. septembra 1995, dodatni protokol
                  k CEFTI iz sporazuma, z dne 29. aprila 1994 ter dodatni protokol številka 2, z dne
                  18. avgusta 1995. Vsebina zadnjih dveh protokolov je skrajšanje prehodnega obdobja
                  za srednje občutljive proizvode oziroma pospešitev ukinjanja carin za industrijske
                  izdelke. Sporazum določa modalitete in dinamiko liberalizacije trgovine za
                  industrijske in kmetijske izdelke. To je urejeno s posebnimi protokoli, ki
                  določajo dinamiko ukinjanja oziroma zmanjševanja carine med posameznimi državami
                  članicami. Liberalizacija medsebojne trgovine, tako na področju industrijskih kot
                  tudi kmetijskih izdelkov, je določena za vsako pogodbenico posebej. Dinamika
                  zniževanja oziroma ukinitve carin pa bo potekala po listah, ki že veljajo za
                  posamezne dvostranske sporazume.</p>
               <p>Od začetka leta 1995 pa v okviru CEFTE že potekajo razgovori o nadaljnji
                  liberalizaciji trgovine s kmetijskimi izdelki znotraj držav članic. Sam način in
                  potek pogajanj, kjer je Republika Slovenija bila kot opazovalec, je podrobneje
                  zajet tako v pobudi za pristop Republike Slovenije k CEFTI, kot tudi v zaključnem
                  poročilu pogajalske skupine Vlade Republike Slovenije, ki vam je bilo prav tako
                  predloženo. Ob tem bi želel poudariti, da je Republika Slovenija ves čas zastopala
                  interese našega gospodarstva kot celote, tako na industrijskem kot tudi na
                  kmetijskem področju. Tako je naša delegacija na zadnjih pogajanjih v Budimpešti v
                  dneh od 6. do 8. novembra letošnjega leta dosegla naslednje rešitve v okviru
                  sporazuma o pristopu Republike Slovenije k CEFTI na področju kmetijstva: Prvič - v
                  sporazumu se prevzamejo določbe glede trgovine s kmetijskimi izdelki iz do sedaj
                  podpisanih dvostranskih sporazumov. Vse liste konkretnih koncesij so v Republiki
                  Sloveniji ratificirane, Češka, Slovaška in Madžarska, ali podpisane, primer
                  Poljske. Te ugodnosti so samo delne, torej za določene proizvode v obliki znižanja
                  uvoznih dajatev za 50% in v okviru dogovorjenih količin.</p>
               <p>Drugič. V sporazumu o pristopu Republike Slovenije k CEFTA je za področje trgovine
                  s kmetijskimi izdelki vnešena določba, da bodo zgoraj navedeni posamezni protokoli
                  do 30. junija 1996 nadomeščeni z novimi, ki bodo upoštevali principe o pravilih za
                  nadaljnjo liberalizacijo po določbah CEFTA, ki jih dosedanje članice CEFTA še niso
                  sprejele. Pri določitvi teh pravil pa bo v bodoče sodelovala tudi Slovenija kot
                  njena polnopravna članica, s pravicami in dolžnostmi in tudi pravico veta na
                  načelih konsenzualnega urejanja teh vprašanj.</p>
               <p>Tretjič. Dosedanje članice CEFTA so se dogovorile, da njihova medsebojna nadaljnja
                  liberalizacija trgovine s kmetijskimi izdelki ne bo imela multilateralnega
                  značaja, ampak le bilateralni med posameznimi članicami.</p>
               <p>Nadalje pa v konkretnih pogajanjih niso dosegle soglasja, tako da v letošnjem letu
                  verjetno ne bo prišlo do podpisa akta - torej dodatni protokol številka 3, ki bi
                  uveljavil to liberalizacijo.</p>
               <p>Kot že rečeno, bo s podpisom sporazuma o pristopu Slovenija postala njena
                  polnopravna članica s 1. januarjem 1996 z dogovorjenimi pogodbenimi obveznostmi
                  glede trgovine s kmetijskimi izdelki, kot so ti definirani v dosedanjih
                  bilateralnih sporazumih o prosti trgovini. V obdobju po obveljavitvi njenega
                  polnopravnega članstva pa se bodo nadaljevala pogajanja o nadaljnjih možnih
                  koncesijah na področju trgovine s kmetijskimi izdelki za vsako posamezno državo
                  članico posebej. V teh bodočih pogajanjih pa bo Republika Slovenija lahko polno in
                  v polni meri uveljavila svojo specifiko in možnosti pri odpiranju slovenskega trga
                  za tiste proizvode, kot ji to omogoča struktura kmetijske pridelave, razmerje cen
                  in drugi pogoji na kmetijskem trgu znotraj Republike Slovenije. V teh pogajanjih
                  bo lahko zahtevala večje ugodnosti za plasma njenih izdelkov, predvsem v interesu
                  slovenske predelovalne industrije, na trge držav članic CEFTE v zameno za
                  ugodnosti. Za tiste proizvode, kjer sama nima zadostne proizvodnje, pa bo vsekakor
                  upoštevala tudi svoje interese, ki so v skladu z lastno politiko na področju
                  razvoja industrije, po vseh panogah dejavnosti in kmetijstva.</p>
               <p>Spoštovane poslanke in poslanci, po tem, morda nekoliko daljšem uvodu, želim
                  poudariti, da Vlada Republike Slovenije svojih številnih aktivnosti, ki jih vodi v
                  smislu večjega in čim lažjega vključevanja našega gospodarstva v mednarodne
                  tokove, uveljavlja interese našega gospodarstva v največji možni meri in to ne le
                  za industrijske proizvode, ampak tudi za kmetijske. To pa bo naša naloga tudi v
                  bodoče. Zato predlagam, spoštovane poslanke in poslanci, da dosedanje aktivnosti
                  za pristop Slovenije k CEFTA podprete, hkrati pa podprete tudi predloge matičnega
                  odbora z današnje seje od 9. ure dalje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajno in pravne zadeve?
                     <stage>(Ne želi.)</stage> Besedo dajem predstavnikom poslanskih skupin. Prvi
                  dobi besedo gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Ta seja oziroma ta točka dnevnega reda je
                  posledica načina, na katerega se v Sloveniji lotevamo odločitev o prihodnosti
                  slovenske države. Ta način se da opisati zelo preprosto. Mi se najprej nekaj
                  odločimo, vsaj videti je tako, potem pa začnemo o posledicah, ki jih bo ta
                  odločitev prinesla.</p>
               <p>Če postavim to v kontekst pri prejšnji, zdaj prekinjeni točki, bi se dalo reči
                  takole. V skladu z ambicijo, ki je bila v začetku vgrajena v predlog zakona o
                  Vladi, je to, da Vlada sprejme neko politično odločitev in potem počasi država,
                  ali parlament ali kdorkoli že, določeno področje, določena dejavnost ugotovi,
                  kakšne bodo posledice te odločitve in zažene alarm, tako kot v primeru tega
                  sporazuma s CEFTO sindikat s področja kmetijstva, Kmečka zveza itn., ki so potem
                  začeli hoditi, kar je logično, od poslanske skupine do poslanske skupine in
                  opozarjati, kaj se bo zgodilo.</p>
               <p>Gre preprosto za eno stvar, na katero smo opozarjali vsaj nekateri ali pa določene
                  stranke tudi recimo v zvezi z našim približevanjem Evropski zvezi. Namesto, da bi
                  Vlada predstavila parlamentu nek cilj, predlagala nek cilj kot politično
                  odločitev, ki ga seveda mora sprejeti parlament in da bi hkrati povedala, ker je
                  pač za to usposobljena, katere stvari v zvezi s tem ciljem je potrebno razmisliti,
                  kakšne bodo posledice neke odločitve, nekega cilja za vse, ali pa za določeno
                  dejavnost v Sloveniji, in kateri ukrepi, kateri zakoni, kateri predpisi bodo
                  potrebni, da se jih sprejme, preden se ta cilj realizira, preden se nek sporazum
                  podpiše ali kaj podobnega, namesto, da bi šli, kot rečeno po tej poti, se najprej
                  podpiše nek sporazum, najprej Vlada obljubi, da bo spremenjena ustava, preden
                  reče: do leta 2001 želimo postati člani Evropske zveze, do takrat je treba
                  narediti to pa to, predlagamo tak vrstni red, takšne zakone, takšne ukrepe, ki naj
                  se sprejmejo do leta 2001, da bomo takrat sposobni za to.</p>
               <p>Če se zdaj izloči vprašanje kmetijstva, je najprej treba reči, mi smo sprejeli
                  strategijo kmetijstva. Prvo vprašanje, ki se postavi, je, ali je strategija,
                  ekosocialna strategija kmetijstva skladna s temi cilji, s tem da jaz mislim, in v
                  naši poslanski skupini mislimo, da je ta strategija v redu, da je dobra in da je
                  prav, da je taka. Ampak, vprašanje je, koliko je skladna s temi cilji. To je cilj
                  Evropske zveze, zdaj CEFTA, pa še kakšen drug. Vprašanje je in najbrž se da zelo
                  hitro ugotoviti, da je stanje v slovenskem kmetijstvu, vključno s to strategijo
                  takšno, da ob nekritičnem, da tako rečem, brez sprejetih predhodnih ukrepov, brez
                  predhodnih zakonov, ti cilji sklenitve sporazumov, seveda ta strategija ne bo
                  mogla biti uspešna brez posebne pomoči države in brez udeležbe države v
                  materialnem smislu, da se ta strategija uresničuje. Še dodatno, če sem prav
                  obveščen, je bila narejena neka študija o posledicah vključitve v CEFTO in
                  sprejetja takega sporazuma, kot je bil prvotno ponujen, ki je bila ocenjena nekako
                  na 30 milijard. Ali je država pripravljena teh 30 milijard investirati v prid tega
                  sporazuma? Če ne zdaj, kot smo prej slišali, do konca junija bo tak ali drugačen
                  sporazum tudi za to področje oziroma takšne ali drugačne rešitve tudi za to
                  področje, ki gotovo ne bodo take, kot so zdaj. Nekaj bo treba.</p>
               <p>Skratka, vprašanje, ki se postavlja ob tem, je, ali je Vlada hkrati predlagala
                  tiste predpise, tiste ukrepe, ki bi slovensko kmetijstvo usposobili, pripravili za
                  to, da se lahko brez kakršnih hujših posledic pač tak ali drugačen sporazum
                  sklene.</p>
               <p>Če zdaj razmišljamo o tej slovenski kmetijski politiki tudi zunaj tega konteksta,
                  se najbrž da zelo na hitro ugotoviti, da je ob tem, kako se uresničuje, nekateri
                  pa trdijo, da se pravzaprav ne uresničuje sprejeta strategija, je treba ugotoviti
                  zelo hitro, da verjetno Vlada zamuja s tistimi predpisi, s tistimi ukrepi, ki bi
                  omogočali realizacijo te strategije, še zlasti pa prilagoditev kmetijstva na neko
                  prihodnjo vključitev v Evropsko zvezo in zdaj vključitev v CEFTO. Naj povem samo
                  en primer. Takšna distribucija lastništva kot je zdaj, seveda dela slovensko
                  kmetijstvo, to vedo najbrž vsi, ob pomanjkanju nekih določenih odločitev, precej
                  nepripravljeno za vključitev v tekmo tako v okviru CEFTE, kaj šele v okviru
                  Evropske zveze.</p>
               <p>Tudi tak način, kako bo Vlada spodbujala, tam piše v tistem sklepu, da hkrati mora
                  biti zagotovljeno povečanje produktivnosti in učinkovitosti. Na kakšen način? Brez
                  nekih ukrepov, brez nekih posegov, brez kakšnih sistemskih rešitev bo zelo težko.
                  Samo s tem, da bomo pozivali, naj se poveča produktivnost in učinkovitost, bo
                  verjetno zelo malo doseženega. To je več ali manj voluntarističen pristop.</p>
               <p>Hkrati pa naj opozorim samo na en primer, na katerega smo že opozarjali. Sklad
                  kmetijskih zemljišč in gozdov daje zemljišča tistim, ki ta zemljišča uporabljajo,
                  v najem za eno leto. Kako se bodo tisti, ki ta zemljišča uporabljajo, odločili za
                  kakršnekoli pomembnejše investicije, če so odvisni od tega, vsako leto znova ne
                  vedo pravzaprav, ali bodo lahko čez dve tri leta na teh zemljiščih ali ne. Povem
                  primer neke farme, jaz seveda nisem kmetijec, sem laik, farme, ki velja za zelo
                  uspešno. Na tej farmi se resno sprašujejo kako naj gospodarijo, če nimajo
                  garancije, da bodo čez dve ali tri leta še gospodarili na tem kompleksu. V
                  kmetijstvu se seveda stvari obračajo na malo daljši rok in ne na pol leta ali leto
                  dni.</p>
               <p>V imenu poslanske skupine želim povedati, da je ta diskusija zelo dobrodošla, ne
                  zaradi tega, ker je trenutno, trenutno, kot pravim, je ta problem za šest, sedem
                  mesecev rešen. Ampak čez šest, sedem mesecev se bo očitno treba se nekaj
                  dogovoriti z ostalimi državami CEFTE. Zato mislim, da bi moral ta Državni zbor, pa
                  ni treba, da je to formalni sklep, to je v bistvu naloga Odbora za mednarodne
                  odnose, končno pripraviti Vlado do tega, da bo cilje, ki jih postavlja, ki so
                  politični cilji, to je Evropska zveza, CEFTA je tako ali tako že več ali manj
                  realiziran cilj in še kakšen drug cilj, predstavila ne sama nam tukaj ampak res
                  slovenski javnosti in da bo predstavila tudi tisto, kar ti cilji prinašajo. Vse
                  ankete javnega mnenja, ki so v tej zvezi bile izvedene, kažejo, da ljudje zelo
                  malo vedo, kakšne bodo posledice vključitve Slovenije če do nje pride, v Evropsko
                  zvezo. In zato tudi slučajno niso pripravljeni pristati na neke pogoje, ki se v
                  zvezi s tem postavljajo. Zelo malo o tem vedo.</p>
               <p>Vlada je po našem mnenju dolžna ta vprašanja javnosti predstaviti, ne samo
                  politiki, ampak javnosti predstaviti, kakšno odločitev pomeni. Da ne govorim o
                  tem, da je treba potem angažirati stroko, da bo pripravila rešitve za
                  preprečevanje teh posledic.</p>
               <p>Mi bomo podprli te sklepe, ki so danes predlagani, ampak ti sklepi so blažev
                  žegen. Če tam, kjer zdaj piše, da so potrebna merila za povečanje produktivnosti
                  in učinkovitosti, če se to ne bralo, da je treba zelo hitro pripraviti odločitve -
                  koliko so tu potrebni zakoni, tam piše zakon o kmetijstvu, koliko so potrebi
                  podzakonski predpisi in koliko je potrebna ocena nekih materialnih vlaganj - ki
                  bodo preprečili nek kolaps, ali pa vsaj delni kolaps ob sklenitvi takšnega ali
                  drugačnega sporazuma do 30.6., kaj šele, da ne govorim o kakšnih kasnejših. Samo
                  pozivanje kmetov, naj bodo bolj učinkoviti, bo malo zaleglo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Naslednji dobi besedo gospod Zagožen za poslansko skupino SLS.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovani zbor! Kot kaže število poslancev v dvorani, ta
                  tema za večino niti ni zanimiva. Točka je pa potrebna, da bi se dogovorili vsaj o
                  najnujnejšem, in to dejansko ne 5 minut po 12.00, ampak veliko prepozno, ker v
                  Državnem zboru nismo prišli do tega, da bi začeli razpravljati o zunanjepolitični
                  strategiji Slovenije, ker Vlada doslej vlak za tako razpravo žal tudi še ni
                  pripravila, ker stranke, posebno stranke koalicije očitno ne kažejo nobene volje
                  za resno razpravo o zunanje politični strategiji. Mislim, da je prav zaradi takega
                  načina dela - na mnogih primerih se to da našteti - Slovenija zašla v zunanji
                  politiki v popolno zagato. To niso samo problemi s Hrvaško in Italijo, tudi taki
                  problemi, kot se kažejo v prizadevanju za naše pridruženo članstvo Evropski uniji.
                  Pred enim letom smo imeli vroče razprave v zvezi s tem. Strinjam se, da smo spet
                  pri tistem, kar smo obravnavali pri prejšnji točki - pooblastila Vlade. Pred
                  dobrim letom smo v tem Državnem zboru na primer izvedeli, da je Vlada sprejela
                  strogo zaupno deklaracijo, s katero so bile seznanjene vlade držav Evropske unije
                  in bruseljske oblasti, ne pa Državni zbor Republike Slovenije. Taka deklaracija je
                  bila torej strogo zaupna in Državnemu zboru nedostopna in na podoben način se
                  očitno sprejemajo odločitve, tudi pobuda za pogajanja za sklenitev sporazuma v
                  okviru CEFTE je šla mimo Državnega zbora. Sprejel jo je zelo na hitro samo Odbor
                  za mednarodne odnose in do sedaj nikoli ni čutil potrebe, da bi zahteval sejo na
                  tako tematiko, sejo Državnega zbora ali točko na eni od rednih sej Državnega
                  zbora, kjer bi tako pobudo obravnavali. Ne Vlada, niti, žal, Odbor za mednarodne
                  odnose ob podobnih pobudah doslej ni čutil potrebe, da bi o pobudi razpravljali
                  tudi drugi odbori. Kar zadeva trgovinske sporazume v tem primeru, take smo že
                  imeli, recimo, pogajanje z GATT in podobno, Odbor za gospodarstvo in Odbor za
                  kmetijstvo, gozdarstvo in prehrano, ki bi te stvari v prvi vrsti morale zanimati,
                  o tem niti obveščeni niso, kaj šele, da bi dali svoje mnenje in tako naprej. Kot
                  je že ugotavljal moj predgovornik, tudi drugi ne.</p>
               <p>Skratka, gre celo za blokado informacij in na srečo je bila ta blokada pravi čas
                  prebita, čeprav smo imeli zagotovila, da ne bo sklenjeno ničesar brez dogovarjanja
                  tudi s prizadetimi v Sloveniji, kar pomeni dogovarjanje s predstavniki kmetov,
                  njihovih združenj, stanovskih ali gospodarskih, s sporazumevanjem z drugimi
                  kmetijskimi strukturami, ki jih to še kako zadeva, podobno kot to delajo
                  drugod.</p>
               <p>Mi smo bili - Državni zbor, že nekajkrat postavljeni v situacijo, ko smo morali
                  ratificirati sporazume, recimo z GATT in tudi dvostranske sporazume z Madžarsko,
                  Češko, Slovaško, sedaj bomo na tem, da s Poljsko. Iz sredstev javnega mnenja
                  slišimo, da se pripravljajo, ali se bodo začeli pripravljati taki sporazumi z
                  baltskimi državami, in potem pridejo sporazumi pred Državni zbor, kjer jih
                  meddržavni zbor ratificira ali zavrne. To je povsem nedemokratična in neodgovorna
                  procedura in jo je treba prekiniti. Za take odločitve bi morali imeti izrecno
                  kvalitetno izdelane študije in morali bi imeti tudi pristanek ne samo Državnega
                  zbora, ampak tudi tiste civilne javnosti, ki jo to zadeva.</p>
               <p>Poglejmo, v kaj se pravzaprav s tem spuščamo. Jaz sem seveda za sporazume,
                  bilateralne ali multilateralne na trgovinskem, na gospodarskem področju, ampak
                  prej mora biti dogovorjeno, kaj vse se v te sporazume vključi. Trgovina z
                  industrijskimi proizvodi praviloma ni sporna, tudi v okviru GATT ni bila, vedno so
                  pa tu sporne točke kmetijski pridelki in živilski izdelki, ne samo za Slovenijo,
                  ampak prav za vse države, ki se v taka pogajanja spustijo in veste, da so leta
                  dolgo trajala pogajanja zaradi temeljnega razhajanja med Evropsko unijo in
                  Združenimi državami na drugi strani, skupaj s Kanado, Avstralijo, Novo Zelandijo
                  recimo in verjetno še s kakšno državo. Mi govorimo o tem, da želimo v Evropsko
                  unijo in si prizadevamo za to. Izgleda pa, da si prizadevamo hkrati, da bi tudi
                  storili prav vse možne napake in še več, da tega cilja nikdar ne bi dosegli. Ne
                  mislim zdaj samo na to, kar se je v preteklih letih dogajalo pri odnosih z
                  državami Evropske unije ali zveze. Ampak v tem primeru, recimo tudi za ta
                  pogajanja s CEFTO, kjer je brez vednosti parlamenta ali kateregakoli organa bil
                  celo podpisan že januarja, če smo prav informirani, jaz bi rad videl tudi enkrat
                  ta tekst, nek sporazum med ministri o nekakšnih principih CEFTE za liberalizacijo
                  trgovine na kmetijskem področju. Mi vemo, da ima Evropska unija skupno kmetijsko
                  politiko in približno tako postavljene cilje te kmetijske politike, kot smo jih mi
                  opredelili v strategiji razvoja kmetijstva v Sloveniji. Bolj dosledno to seveda
                  uvaja in izvaja ves čas in se prilagaja po novem seveda tudi s svojo kmetijsko
                  politiko tem istim ciljem, ob upoštevanju novih mednarodnih sporazumov, ki jih
                  tudi zavezujejo. To so sporazumu GATT. Podobno imajo cilje opredeljene tudi
                  države, ki se niso odločile za vstop v Evropsko unijo. Na primer Švica ali
                  Norveška in podobno politiko tudi uresničujejo z nekoliko drugačnimi sredstvi, vse
                  pa se seveda z mednarodno zavezujočim novim sporazumom morajo tej politiki
                  prilagajati. Države, ki so zahtevale tako liberalizacijo kmetijske politike v
                  pogajanjih v okviru GATT imajo drugačno kmetijsko politiko. To so, prej sem
                  omenil, Združene države, Kanada, Avstralija in tako naprej in CEFTA, jaz ne morem
                  tega drugače razumeti, principi CEFTE gredo naprej od GATTA, bistveno naprej od
                  GATTA in gredo pravzaprav v smeri približevanja liberalizacije, kot jo razumejo
                  ravno Združene države, Kanada in druge. Slučajno smo imeli tak pogovor pred
                  nedavnim z delegacijo kmetijskega odbora češkega parlamenta, kjer je njihov
                  predsednik o tem tudi rekel izrecno, da je njihov cilj, njihova strategija
                  ameriška strategija. Predvidevam, da je tako s Slovaško, očitno si v tej smeri
                  prizadeva Madžarska in prav nič ne skriva, celo zelo močno si prizadeva. Torej,
                  vstopamo pravzaprav v neko povezavo, zunanjetrgovinsko z državami, ki imajo
                  diametralno drugače postavljene cilje kmetijske politike, kot smo jih mi
                  opredelili v strategiji in kot jih je Evropska unija opredelila s svojo skupno
                  kmetijsko politiko. Mi se torej oddaljujemo od Evropske unije, ne</p>
               <p>pa približujemo. Zato sem jaz rekel, da bi iz teh sporazumov, bilateralnih ali
                  multilateralnih, kakršnihkoli, morali kmetijstvo izvzemati, vsekakor pa ne bi
                  smeli naprej od tega, kar smo že podpisali in ratificirali. In morali bi dobiti
                  vse potrebne instrumente kmetijske politike, ki bi, kljub temu, kar smo že
                  storili, omogočali uresničevanje ciljev kmetijske politike, kot so pri nas
                  opredeljeni.</p>
               <p>Na Odboru za kmetijstvo, gozdarstvo in prehrano smo o teh problemih zadnje dni
                  razpravljali in bili izrecno opozorjeni od agrarnih ekonomistov, da so zelo
                  nevarni tudi bilateralni sporazumi te vrste, ki so bili že sklenjeni.
                  Liberalizacija po principih sprejetih v CEFTI čez pol leta je seveda korak naprej,
                  nadaljnja pogajanja z Baltskimi državami, če bodo vključevala tudi trgovino s
                  kmetijskimi pridelki, bodo šla naprej in mi bomo s temi bilateralnimi sporazumi
                  postopno nakopičili take kvote z najbolj liberalno uvozno politiko, da enostavno
                  ne bomo imeli več nobenih učinkovitih sredstev, s katerimi bi lahko še izvajali
                  kmetijsko politiko, kot je opredeljena, ker najbrž nihče od nas ne verjame v
                  desetine milijard tolarjev novih sredstev, in ker se zelo hitro lahko postavi
                  vprašanje, če je to v skladu s principi CEFTE.</p>
               <p>Mislim, da so države CEFTE, Češka, Madžarska, Slovaška, verjetno manj uspešna
                  Poljska, lobirane tudi od Velike Britanije ali pa jim ta na nek način, podobno kot
                  ZDA, sugerira tako liberalizacijo v trgovini. Znano je namreč, da se ravno Velika
                  Britanija ne strinja, ima veliko pripomb zaradi stroškov skupne kmetijske politike
                  v Evropski uniji. Velika Britanija je pač uvoznik iz ostalih delov unije, kar
                  pomeni, da jo taka skupna politika veliko stane. Plačuje drugim, plačuje tistim,
                  ki znotraj unije proizvajajo presežke.</p>
               <p>Torej, ocenjujem, da utegnejo imeti države CEFTE zaradi take liberalizacije
                  posebne težave v pogajanjih z Evropsko unijo in to se na nek način že kaže,
                  bruseljska tehnokracija je že reagirala in njihova študija kaže, da bi po vsem tem
                  vstop CEFTE v Evropsko unijo bil za sedanje članice Evropske unije predrag, če bi
                  vključeval tudi skupno kmetijsko politiko. In je njihov predlog, da se to odlaša
                  kolikor je mogoče, če pa bo do vstopanja držav CEFTE v Evropsko unijo prišlo,
                  potem bo za njih v kmetijski politiki moral veljati drug režim, kar pomeni, da se
                  bo sedanja Evropska unija s CEFTO pripravljena pogajati o vstopanju, vendar z
                  izločanjem skupne kmetijske politike in temu posledično prav gotovo tudi skupnega
                  trga z živili. To potem ne vem, kakšna bo oblika in kdaj bi bil tak sporazum
                  mogoče doseči. Mi se torej približujemo agrarnim državam. Podatke si poglejte, vse
                  te države CEFTA in Baltske države imajo na prebivalca vsaj trikrat toliko njivskih
                  površin kot Slovenija v čisto drugačnih pogojih, drugačno strukturo. To je za
                  slovensko kmetijstvo lahko uničujoče, ali pa bo uničujoče za slovenski proračun.
                  Te vrste razprav pri nas preprosto nismo imeli. Ali ima znanje ministrstvo, ali
                  imate na Ministrstvu za ekonomske odnose in razvoj ali kje drugje izdelane
                  ustrezne analize? Ustrezne analize tudi ekonomskih učinkov, ki bodo v industriji
                  prav gotovo pozitivni, lahko so pa dolgoročno povsem drugačni in bi lahko bili
                  sprejeti verjetno tudi drugačne vrste sporazumi, če bi bile vse te vrste analiz -
                  ustreznih ekonomskih in tudi političnih analiz - sprejete. CEFTI bi se morali
                  približevati in se vanjo vključevati, tako da se ne bi oddaljevali od Evropske
                  unije, da ne bi tu naleteli na nove ovire. Na tako zadevo smo pri približevanju
                  Evropski uniji že naleteli pri Italiji. Mislim, da so bile narejene prve napake že
                  pred precej leti in potem se problem samo še stopnjuje. Zdaj je sporazum
                  pripravljen. 26. naj bi bil podpisan in če prav razumem, naj bi začel veljati
                  oziroma se izvajati 1.1. začasno, torej pred ratifikacijo. Ne vem, če obstaja za
                  to zakonska podlaga in Odbor za mednarodne odnose najbrž teh pooblastil Vladi ne
                  more dati. Ali si jih bo Vlada vzela sama, da bo izvajala neko pogodbo, čeprav ni
                  ratificirana, ali bo Državni zbor o tem posebej odločal? Nikjer ni takega
                  predloga. Ali bo šlo to preprosto kot da sploh ni sporno? Zame je sporno. Zato
                  pravzaprav ne vem, kako iz zagate, v kateri smo. Nikoli ne bi smeli pristati na
                  skupne principe CEFTE o liberalizaciji kmetijske politike. Ne vem, kako je to
                  zavezujoče. To ni mednarodna pogodba. Vsekakor Državni zbor ni z njo seznanjen, je
                  ni ratificiral ali kaj takega. Moramo vedeti, kaj to pomeni. Podpis tega sporazuma
                  in ratifikacija tega sporazuma pa pomeni pristanek na te principe. Če je to to,
                  potem je treba ta sporazum zavrniti ne glede na to, da ostanemo pol leta pri tem
                  režimu in se bomo potem kasneje naprej bilateralno pogajali, ampak na podlagi
                  nekih principov, ki so del tega sporazuma, če je to treba tako razumeti. Ta
                  razprava bi morala biti že davno in ne samo o problemu kmetijstva ob podpisovanju
                  sporazuma s CEFTO, morala bi biti o vseh zunanjepolitičnih problemih Slovenije, o
                  viziji in strategiji, temeljita in po potrebi tudi stalna, ne pa tak način dela.
                  Mi smo predlagali 3 predloge dodatnih sklepov, ki bi delno, parcialno morda rešili
                  en sam problem. Morda bi vsaj začasno rešili, ali pa zavezovali Vlado, da predlaga
                  rešitve za področje kmetijstva. Ampak vsa druga vprašanja, ki se ob tem
                  postavljajo, s tem niso rešena. Ali ne bomo mi s tem sporazumevanjem vedno bolj
                  daleč proč od evropskih integracij, ob tem, da se v tem Državnem zboru nikoli
                  nismo opredelili do tega, kdaj, kako, pod kakšnimi pogoji, kako hitro se sploh
                  hočemo priključiti Evropski uniji in za kakšno ceno. Zato so to morda za koga
                  dokaj nedolžni sporazumi, imajo pa lahko dolgoročne posledice, da bomo kot država
                  v vedno večji zagati v odnosih z vsemi sosedi. Nismo nikoli resno razpravljali v
                  Državnem zboru, če ne obstajajo druge poti, ki bi nas prej pripeljale do cilja.
                  Pri tem ni nujno, recimo tudi, da je edina alternativa dejansko vstop v Evropsko
                  unijo kot unijo z vsem, kar zahteva. Jaz mislim, da je Švica dokaj dobro
                  integrirana v Evropo, sredi nje dokaj dobro, predvsem na gospodarskem, pravnem in
                  vseh drugih področjih: kulturnem, znanstvenem in tako naprej; ne pa varnostno in
                  politično. Ta Državni zbor se stalno postavlja pred dejstvo, da nima nobene
                  alternative in apeliram na vse skupaj, da temu naredimo konec. Dvomim pa, da je v
                  razpravi, kateri je namenjeno vsega uro in pol, to sploh mogoče. Zato ne vem, kako
                  bomo to razpravo danes zaključili in kakšne sklepe bomo sprejeli, da bi vse skupaj
                  imelo res neke učinke. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoja stališča? Če ne
                  prehajamo na razpravo poslank in poslancev. Prvi dobi besedo gospod Feri
                  Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi, spoštovani
                  predstavniki Vlade! Menim, da je pridružitev Slovenije prosto trgovinskemu
                  sporazumu CEFTA tako pomembno vprašanje, da zasluži obravnavo tudi na plenarni
                  seji Državnega zbora. Škoda se mi le zdi, da je to osem ali devet dni pred
                  podpisom sporazuma o pristopu in ob tako majhnem številu prisotnih, skratka v eni
                  taki situaciji, ko to ne daje pričakovanega ali želenega učinka.</p>
               <p>Prvo bi želel reči, da menim, da je ta pristop k temu sporazumu za Slovenijo
                  strateški interes, in to iz dveh razlogov. Prvič zaradi dvostranskega
                  gospodarskega sodelovanja in predvsem perspektive sodelovanja s temi državami
                  članicami CEFTE, in drugič, tudi zaradi našega pridruževanja Evropski uniji in
                  našim odnosom z Evropsko unijo.</p>
               <p>Kar se prvega dela tiče, o tem je podrobno govoril minister Deželak, jaz bi samo
                  ponovno spomnil na to, da ni zanemarljivih 6% naše celotne trgovinske menjave, ki
                  jo imamo s CEFTO, in da je predvsem pomembno to, da je prav pri teh državah
                  najhitrejši trend povečevanja trgovinske menjave. Izvoz se je v osmih mesecih
                  povečal za 41%, uvoz za 56%. Kot je rekel minister Deželak, ocena je, da bo do
                  konca leta milijarda, ali pa celo več, kot kaže ta dinamika. Predvsem pa se mi zdi
                  tudi pomembno, da vidimo, kaj bo jutri in pojutrišnjem. In gotovo so v tej regiji
                  možnosti za hitrejšo rast naše trgovinske menjave, vendar ne samo pri izdelkih,
                  ampak predvsem na drugih področjih, ki so pa danes še vedno nerazvita, predvsem s
                  temi državami. To je področje storitev, turizma, transporta, tudi v povezavi z
                  Luko Koper, tudi vlaganja in pa transfer znanja, glede na stanje v teh državah. In
                  gotovo ima tu Slovenija šanso, da še v večji meri uresniči svoj položaj in vlogo
                  neke vrste mostu med zahodom in drugimi regijami, tudi na drugih kontigentih in
                  tem prostoru.</p>
               <p>Drugi vidik, ki je zelo pomemben, so naši odnosi z Evropsko unijo. Jaz mislim, da
                  je koristno v okviru teh držav CEFTA, ki imajo asociacijske sporazume, izmenjavati
                  izkušnje, da je koristno usklajevati tudi stališča do posameznih vprašanj v odnosu
                  do Evropske unije, morda tudi pri nekaterih vprašanjih, kjer imamo enake interese,
                  tudi skupno nastopati, da pa je koristno sodelovanje s temi državami tudi zato, da
                  na nek način amortiziramo pretirano odvisnost samo od Evropske unije in od
                  posameznih njenih članic. Imamo itak ta problem, da imamo preveliko koncentracijo
                  našega sodelovanja, naše trgovine na malo število držav članic Unije. In mislim,
                  da je smiselno torej boljše sodelovanje s temi državami tudi zaradi negotovosti in
                  težav, ki jih imamo in ki jih še utegnemo imeti v prihodnje s pridruževanjem k
                  Evropski uniji, vključno z eventualnim časovnim odmikanjem podpisa in ratifikacije
                  asociacijskega sporazuma in dokončnega vstopa.</p>
               <p>In še na to bi opozoril, ni slučajno, in verjetno deloma tudi iz teh razlogov, ki
                  sem jih navajal, da vrsta drugih držav, tako v Evropi kot izven Evrope, išče
                  tesnejše sodelovanje z državami članicami CEFTE, končno tudi države, članice EFTE
                  in še posebej recimo Švica, s katero potekajo tudi dosti intenzivni pogovori in
                  kjer smo bili tudi parlamentarci pred nedavnim.</p>
               <p>Zato mislim, da ne bi smelo biti nobenega oklevanja pri tem, da tako kot je
                  predvideno, prihodnji teden podpišemo sporazum o pridruženem članstvu, in kar se
                  mi zdi še posebej pomembno in kar je tudi povezano s temi našimi razpravami tukaj
                  v Državnem zboru, da ne bi ustvarjali navzven vtisa, kot da karkoli oklevamo, ali
                  da nismo prepričani v to, kar počnemo. Ne samo zato, ker ima to lepotno napako,
                  ampak tudi zaradi naše verodostojnosti in resnosti in tako dalje, tako v odnosu do
                  CEFTE, kot tudi v odnosu do drugih.</p>
               <p>Kar se kmetijstva tiče, moram reči, da popolnoma rešpektiram in soglašam s pobudo,
                  ki so jo dali kolegi poslanci in sem tudi imel priložnost sodelovati v teh
                  razpravah v Odboru za kmetijstvo, kajti prav za ta sektor je to pridruževanje, ko
                  gledamo praktične posledice, dejansko najbolj občutljivo. Vendar bistveno je to,
                  da se s tem pristopom zadrži dejansko <q>"status quo"</q>, da se prihodnje leto kvečjemu
                  pogajamo in edino to obvezo sprejemamo, kakšna bo ureditev v prihodnje. Zatorej
                  tudi nič ni prejudicirano. Seveda, pobegniti od tega, pa da bi se sploh
                  pogovarjali o tem, kako imeti naprej urejen režim odnosov na področju kmetijstva,
                  tega pa ne moremo, in tudi ni smiselno, ker bi potem bilo boljše, da bi rekli,
                  enostavno ne gremo zraven. Mislim, da to, kar je pomembno in potrebno, je to, da
                  se v teh nadaljnjih razgovorih teži k temu, da po možnosti tudi v prihodnje
                  ohranimo režim bilateralnih sporazumov kot jih imamo sedaj in kot ostajajo v
                  veljavi, kar je pomembno ne samo zaradi zaščite kmetijstva, ampak tudi zaradi
                  odnosov z Evropsko zvezo, ker bo imelo to določene reprekusije. S tem imamo potem
                  naprej tudi večjo prožnost v odnosu do Unije. Ne bi tu zahajal v podrobnosti,
                  vendar mislim, da bi se na ta vprašanja morali predvsem pri tem
                  skoncentrirati.</p>
               <p>Zavzel bi se za to, kot je tudi predlagano v sklepih, da Vlada čimprej pripravi
                  izhodišča za pogajanja o listah oziroma o režimu trgovanja s kmetijskimi proizvodi
                  s temi državami kot je predvideno v prihodnjem poletju in da je pri tem potrebno
                  zlasti oceniti pozitivne in negativne učinke, tako za kmetijstvo kot za celotno
                  gospodarstvo. Pri drugih sektorjih seveda gre bolj za pozitivne učinke. Potrebno
                  je oceniti, za katere proizvode, v kakšnem obsegu in s kakšno dinamiko je možno
                  sprejeti nadaljnjo liberalizacijo na področju kmetijstva in za eventualno
                  nadaljnjo liberalizacijo; v kolikor bo neizbežna, da se to, kar se v sklepih tudi
                  predlaga, zagotovi potem ukrepe ekonomske politike, ki bodo v kmetijstvu
                  amortizirali tisti del liberalizacije, ki ga kmetijstvo samo ne more prenesti.
                  Seveda so tu potrebne kvantifikacije, potrebno je izdelati možne scenarije glede
                  na izkušnje, ki jih iz dosedanjih pogajanj s temi državami imamo in potem o tem
                  tukaj razpravljati. Za tisto ima smisel si vzeti čas in voditi temeljite razprave
                  tako v Vladi kot tudi tukaj v Državnem zboru.</p>
               <p>In končno, dovolite mi še nekaj besed k samemu načinu obravnave tega vprašanja,
                  ker mislim, da moramo to uporabiti kot poduk ali kot izkušnjo tako Vlade kot tudi
                  Državnega zbora, za prihodnje obravnave podobnih reči ne samo v zvezi s CEFTO,
                  ampak predvsem z Evropsko unijo, ker gre za večje dimenzije, morda še za večjo
                  občutljivost in podobno.</p>
               <p>Obravnava 8 dni pred podpisom sporazuma je gotovo prepozna. Posebej pa to, kar se
                  je ustvarjalo v zadnjem obdobju, tudi v javnosti, ne občutek, da je nekaj
                  zavoženo, da je nekaj narobe, občutek, da je neka izredna situacija in podobno,
                  kot sem rekel uvodoma, to, da ne samo, da ima lepotno napako, ampak gotovo to
                  dejansko tudi povzroča pri naših partnerjih, konkretno zdaj pri članicah CEFTE, pa
                  verjetno tudi pri drugih, vprašanje, kaj se dogaja, ali smo resni in podobno.
                  Namreč dejstvo je, da smo imeli dovolj časa za take razprave glede na to da so
                  priprave na pogovore s CEFTO in pogovori potekali dolgo, da se je Vlada dolgo s
                  tem ukvarjala, da je tudi Državni zbor imel pobudo za pristop k CEFTI tukaj že od
                  22. septembra, torej časa je bilo dosti. Tudi Odbor za mednarodne odnose je kot
                  pristojno matično delovno telo obravnavalo to pobudo in tam notri je to tudi že
                  pisalo. Morda ne tako podrobno kot se je zdaj pokazalo pri samih pogajanjih,
                  vendar tam je bilo že predvideno, da bo treba iti na drugačen režim, da se bo
                  treba dalje pogovarjati tudi o načinu trgovanja s kmetijskimi proizvodi. In
                  najmanj, kar bi morali storiti tudi mi tukaj v Državnem zboru je, da bi imeli te
                  razprave prej in to je opozorilo za naprej.</p>
               <p>Očitno pa je, tu se pa pridružujem tudi mnenjem kolegov, ki so govorili pred
                  menoj, da je najbrž za tako pomembne sporazume kot je ta pristop k CEFTI in
                  posebej, ko gre za občutljive sektorje, da tam ni dovolj, da se držimo samo
                  formalne procedure, da Odbor za mednarodne odnose obravnava tako zadevo, ampak da
                  je najbrž treba razpravo razširiti na druga zainteresirana telesa, pa morda pri
                  kakšni pomembni zadevi tudi predlagati, da zadevo obravnava zbor. Bolje je to
                  storiti prej, ko je odprta razprava o takih aktih, ne pa potem, ko gre za neka
                  konkretna dejanja, ko potem v zadnjem trenutku interveniramo. Na to opozarjam
                  predvsem, ker se bojim nevarnosti, da se nam lahko kaj podobnega ponovi pri
                  Evropski zvezi. Vemo, da je tam vrsta kočljivih vprašanj in če ne bomo imeli širše
                  razprave prej tukaj, bo lahko to tam potem izbilo pri posameznih vprašanjih v
                  zadnjem trenutku z dosti slabšimi posledicami potem. In tudi navsezadnje ustvarimo
                  vtis, da nismo dovolj resna, dovolj kredibilna država v odnosu na tuje partnerje.
                  Na koncu bi še izrazil podporo k predlaganim sklepom, s tem da bo zadnjega treba
                  verjetno malo preformulirati, ker se nanaša na sporazum o pristopu, v bistvu pa je
                  problem pri kmetijskih proizvodih in pa pri dodatnih sklepih, ki jih kolega dr.
                  Zagožen predlaga. Mislim, da so ostali sprejemljivi, da pa je zadnji vprašljiv,
                  kajti vnaprej se konkretno opredeljevati do tistega, kar bo predmet diskusije
                  takrat, ko bomo imeli platformo za pogajanje, mislim, da ni dobro in tudi taktično
                  ni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Ivan Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane poslanke in poslanci! Predvsem bi pritrdil
                  gospodoma Peršaku in Zagožnu, da je hudo hudo narobe, da se o neki tako pomembni
                  stvari razpravlja potem, ko je z neke strani, bi rekel, podan nek alarm. Menim, da
                  ne gre za neko manjšo lepotno napako, pač pa za hud hud spodrsljaj. Če smo
                  poslušali gospoda Peršaka, ki je govoril, da bi po neki analizi bilo lahko
                  slovensko kmetijstvo na nek način oškodovano za 30 milijard letno. Moram
                  povedati, da bi se to zgodilo v primeru popolne liberalizacije trga s kmetijskimi
                  pridelki in seveda živilskimi proizvodi. Lahko bi se zgodilo pa celo hujše, namreč
                  da bi domačih pridelkov sploh ne bilo mogoče plasirati. No, na srečo je sedaj na
                  nek način vsaj do nadaljnjega tista zgodba z listami A, B in C vsaj odložena.
                  Verjetno ne popolnoma odpravljena.</p>
               <p>Rad bi pa opozoril na nekatere točke iz končnega poročila pogajalske skupine, ki
                  nam povedo, da stvar vendarle ni tako nedolžna kot se nam na nek način želi
                  prikazati. Iz tega poročila vidimo in seveda tudi potem iz končnega besedila
                  pogodbe, da res da za področje kmetijske trgovine ostanejo v veljavi dvostranski
                  dogovori, kar seveda drži, da pa Republika Slovenija prevzema obvezo, da se bo že
                  do 30.6. pogajala, res da spet dvostransko s posameznimi državami CEFTA o
                  nadaljnji liberalizaciji, z upoštevanjem načel, ki veljajo v tej grupi CEFTA. To
                  pa pomeni, da ali imamo resen namen iti v to nadaljnjo liberalizacijo in je tisto
                  o čemer sedaj govorimo, da pač stvar tako huda in tako resna, ali pa sprejemamo ta
                  dogovor s figo v žepu, da bomo sicer šli na pogajanja, ampak da ne bomo na ničesar
                  pristali. Samo to dvoje je možno. Torej, zame je tak način, najmanj kar lahko
                  rečem, nekoliko neresen, če sprejemamo obvezo, vendar dopovedujemo, da se ne bo
                  nič hudega zgodilo. Rad bi opozoril na to. Slovenski trg je tako majhen in tudi
                  slovensko kmetijstvo tako majhno, da nam v primeru liberalnega trga lahko v nekaj
                  mesecih zavijejo vrat. Celotno slovenski trg predstavlja približno tolikšno porabo
                  kot kakšna Budimpešta ali kot kakšna Varšava ali pa celo nekaj manj. To pa pomeni,
                  da v primeru liberalnega uvoza neko nekoliko večje podjetje lahko ta trg z nizkimi
                  cenami popolnoma zasiti. Zato je zaščita domače pridelave nujno potrebna. Opozoril
                  bi na knjigo Slovensko kmetijstvo in Evropa, ki je pravkar izšla. Avtorica je
                  gospa Danica Finhafner, ki opisuje tudi razmere med evropsko zvezo in s temi tako
                  imenovanimi postsocialističnimi državami. Za nas, po moji oceni, obstoji v
                  pridruževanju CEFTI nevarnost, v kolikor smo se resno odločili za kandidaturo v
                  polnopravno članstvo Evropske zveze, da se nas bo obravnavalo v paketu skupaj s
                  celotno CEFTO, v kolikor bomo tam člani. To pa pomeni, da se lahko močno močno
                  oddaljimo od Evropske zveze, ravno nasprotno od tega, kar smo pravkar poslušali,
                  ker v Evropski zvezi je glavni problem kmetijska politika, politika kmetijskega
                  trga.</p>
               <p>Evropska zveza, v kolikor bo sprejela, se bo razširila na vzhod za tistih nekaj
                  sto kilometrov, kolikor pomenijo te članice CEFTA, pomeni, da bo v svoj trg
                  spustila agrarne države, ki imajo še velike možnosti za intenziviranje svoje
                  proizvodnje, za povečevanje svoje proizvodnje, to pa pomeni veliko veliko oviro
                  tem državam za priključitev Evropski zvezi. Večji del proračuna evropske zveze je
                  namenjen subvencioniranju kmetijstva. Lahko si samo mislite, brez da bi napravili
                  analize s številkami, kakšno breme pomeni to za Evropsko zvezo. In zaradi tega
                  moramo računati tudi, kaj to pomeni za Slovenijo. Popolnoma se strinjam, da za
                  nekatere panoge industrije je vključitev v CEFT verjetno hudo zanimiva, dvomim pa,
                  da za vse. Recimo, ob predvideni milijardi trgovinske menjave s temi državami, vas
                  moram opozoriti, da je vrednost najpomembnejših kmetijskih proizvodov v Sloveniji
                  tam nekje blizu 600 milijonov. Ob sproščenem trgu, bi se ta vrednost naenkrat
                  znižala za približno eno tretjino v kolikor se ne bi zgodilo celo to, da tega niti
                  ne bi bilo mogoče plasirati. Kmetijski pridelki pa niso take narave, da jih je
                  mogoče, vsaj večina ne, uskladiščiti in čakati na boljši čas.</p>
               <p>Zato opozarjam na resnost zadeve in na tehten razmislek o tem, kaj delamo. Mi
                  imamo dvostranske dogovore z vsemi temi državami, sprašujem samo, zakaj jih je
                  potrebno nadomestiti z večstranskimi in na ta način formalno stopiti v neko
                  grupacijo, kar je pa lahko skrajno problematično. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem Borutu Pahorju.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala gospod podpredsednik. Slovenija bo v naslednjih letih tematizirala vrsto
                  multilateralnih pogodb, med njimi tudi pogodbo o vstopu v Evropsko unijo. Že
                  diskusija o vstopu v CEFTO pa kaže, da Sloveniji primanjkuje kulture internih, ali
                  če želite, notranjih pogajanj. Izkazuje se, da ni za uspešnost pogajanj dovolj
                  samo to, da Vlada ali parlament izpolnita svoje formalne obveznosti pred ustavo,
                  zakonom in poslovnikom, ampak da je ob tem za uspešnost pogajanj neizogibno
                  potrebno tudi to, da se vodijo pogajanja med vsemi političnimi silami, tako
                  tistimi v vladni koaliciji kot tistimi v opoziciji, in ne samo med političnimi
                  strankami, ampak tudi med socialnimi partnerji, ali če želite, v ta pogajanja
                  morajo biti vključeni vsi segmenti družbe, ki bodo tako ali drugače bolj ali manj
                  prizadeti z učinki multilateralnih pogodb, katerih člani bomo. Pri tem morda velja
                  danes omeniti neko načelo, ko govorimo o kulturi notranjih pogajanj, ki se ga zelo
                  držijo v državah, ki so pred kratkim vstopile v Evropsko unijo. Ko opozarjam na to
                  načelo, želim reči, da velja neko pravilo, da se taka pogajanja ne vodijo na račun
                  nobenega od socialnih gospodarskih segmentov družbe in da niti eden od teh
                  gospodarskih ali socialnih segmentov družbe ne sme biti tako dominanten, da bi
                  zaradi svojih pomislekov do vstopa zaviral pogajanja za ostale. Skratka,
                  ugotavljamo, da bo potrebno v tej kulturi notranjih pogajanj narediti korak naprej
                  od izključnega formalnega spoštovanja predpisanih procedur do zelo filigranskega
                  izmenjavanja stališč, mnenj med vsemi, ki bodo tako ali drugače prizadeti s temi
                  pogodbami.</p>
               <p>Podpiram pristop Republike Slovenije k CEFTI. Morda velja danes opozoriti na to,
                  da je bila CEFTA kot grupacija višjegrajskih držav še pred časom zelo rezervirana
                  do vstopanja novih držav in da danes pozdravlja pristop Slovenije v ta klub.
                  Mislim, da je politični pomen pristopa Slovenije v ta klub srednjeevropskih držav
                  zelo velik. S tem spreminjamo svojo identiteto in prestopamo iz kluba držav bivše
                  Jugoslavije v klub držav Srednje Evrope, ki imajo svoje probleme, ki imajo svoje
                  izzive, težave, vendar tudi mnoge priložnosti in mislim, da je ta nova identiteta
                  za Slovenijo potrebna tudi v pogajanjih z Evropsko unijo, NATO-m in
                  Zahodnoevropsko unijo. Tukaj je bilo rečeno, da bi bilo potrebno tako pomembne
                  odločitve države večkrat in bolj detajlno tematizirati pred tem Državnim zborom.
                  To je morda res, samo potem moramo spremeniti poslovnik in jaz ne ugovarjam temu.
                  Če kolega dr. Zagožen pravi, da bi morali take teme tematizirati v Državnem zboru,
                  je potrebno spremeniti poslovnik. Odbor za mednarodne odnose je dvakrat
                  razpravljal o tej temi in tukaj vam moram reči, da ko smo prvič obravnavali to
                  temo, sem bil jaz edini diskutant. Nihče drug se ni prijavil k besedi, čeprav je
                  bilo tudi takrat jasno, da so nekatera vprašanja, nekatere dileme, ki bodo
                  verjetno zanimale javnost, ko bomo pristopali k tej asociaciji, ali pa, da dam
                  drug primer - tudi strategija zunanje politike, ki ste jo omenjali, je v
                  parlamentu. Odbor je o njej že razpravljal, se seznanil z njo in pozval poslanske
                  skupine, da dajo mnenja k temu dokumentu. Zaenkrat so po 2 mesecih to storile samo
                  3 poslanske skupine, ostale pa ne. Zato bo Odbor za mednarodne odnose, ki bo
                  predvidoma 7.12. razpravljal o strategiji zunanje politike in med drugim tudi o
                  vključevanju Slovenije v evropske integracije pred zagato, ker se bo verjetno
                  soočil z dejstvom, da vse poslanske skupine svojih pripomb ne bodo dale. Zato bi
                  izkoristil to priložnost in pozval vse poslanske skupine, da oblikujejo svoje
                  pripombe, svoja mnenja in stališča, da bi lahko v decembru opravili prvi krog
                  razprav o slovenski zunanji politiki, o naši strategiji in da bi se na ta način
                  lahko v prihodnje izognili podobnim razpravam. In zadnja pripomba. Morda ne bi
                  bilo slabo, če bi na Odboru za mednarodne odnose v naslednjem letu pregledali
                  pobude, ki jih bo Vlada dala Državnemu zboru oziroma Odboru za mednarodne odnose v
                  sprejem oziroma soglasje in iz tega dolgega seznama pobud izločil tiste, za katere
                  bi večina poslanskih skupin menila, da terjajo obravnavo na Državnem zboru.
                  Verjetno se, dr. Zagožen, strinjate, da ne bi bilo koristno, če bi o tridesetih
                  ali več pobudah vsak mesec razpravljali v Državnem zboru. Jaz mislim, da za to ni
                  nobene potrebe. Lahko in morda se v tem smislu strinjam z vami, pa bi bilo
                  koristno, če bi nekaj pobud, ki so pa dolgoročnejšega, ali pa celo bolj usodnega
                  pomena za Slovenijo, ker med drugim delijo javno mnenje in mnenje političnih
                  skupin. Če pa so take pobude, pa naj jih obravnava Državni zbor. Morda velja
                  narediti tak nabor in pogledati o katerih pobudah za sklenitev bilateralnih ali
                  multilateralnih pogodb bomo sklepali v prihodnjem letu in predlaga Državnemu
                  zboru, da Odbor za mednarodne odnose da svoje mnenje, končno besedo pred začetkom
                  pogajanj pa izreče Državni zbor. To je možno. Ni sedaj po poslovniku. Če bo za to
                  politična volja, jaz kot član Odbora za mednarodne odnose ne bom ugovarjal.</p>
               <p>Na koncu naj pač izrazim zadovoljstvo, da je Slovenija pred vrati CEFTE.
                  Pomisleki, da bi nas članstvo v CEFTI kakorkoli oddaljilo od približevanja
                  Evropski uniji so, po mojem mnenju, manj utemeljeni. O načinih, o načelih, po
                  katerih se bo Evropska unija širila na vzhod, bodo odločali drugo leto na
                  medvladni konferenci. In vse do danes Evropska unija še ni rekla zadnje besede o
                  temeljnem načelu ali formuli, če želite, po katerem bo širila svoje vzhodne meje.
                  Za enkrat velja, da bo to delala kar <q>"partes"</q>, z vsako državo posebej, ne glede na
                  to, v katero integracijo tisti hip ta država sodi. Ni pa sporno. In s tem
                  zaključujem, da je Klub višegrajskih držav, ali če želite, gospodarsko rečeno
                  CEFTA, tista srednjeevropska integracija, ki je nesporno v <q>"fokusu"</q> pozornosti
                  Evropske unije. Ne samo Evropske unije, tudi držav, ki niso njene članice in so
                  članice integracije NATO. In z vstopom Slovenje v to integracijo, s katero seveda
                  ne samo pridobivamo, ampak nekaj tudi izgubljamo, ampak vsako vstopanje v
                  integracijo se zgodi se zgodi na načelu <q>"quick profo"</q>. Nekaj daš zato, da nekaj
                  dobiš. In Slovenija ocenjuje, da dobi dovolj, da se ji splača vstopiti v ta krog.
                  Mislim torej, da vstop izpolnjuje ali pa da je v kontekstu naših nacionalnih
                  interesov, da v ničemer ne ovira naših drugih integracijskih ambicij in da nam
                  lahko tudi zaradi izkušenj, kot je rekel prej Feri Horvat, koristi, tako ko gre za
                  kulturo internih ali notranjih pogajanj, ki je sedaj odsotna, kot seveda, ko gre
                  za vprašanje strukturiranja pogajalcev doma. Mi seveda ugotavljamo, da ima
                  Slovenija verjetno premalo in vsekakor prešibko organizacijo strokovnjakov, ki
                  bdijo nad usodo naših interesov v pogajanjih. Mislim, da je potrebno narediti
                  napor, da se ti <q>"gremi"</q> strokovno in politično okrepijo in da se pripravimo na
                  veliko bolj zahtevno in bržkone tudi veliko bolj usodno diskusijo, ki čaka
                  Slovenijo, ko bomo diskutirali multilateralno pogodbo, to je pogodbo o
                  polnopravnem članstvu Slovenije v Evropsko unijo. Skratka podpiram podpis
                  sporazuma 26. novembra. Podpiram tudi sklepe, ki so bili predlagani, s tem da
                  ponovno opozarjam, 4. sklep ni najboljši. Treba ga je preformulrati, kajti 26.
                  novembra bo Slovenija vstopila v CEFTO, če bomo danes tako odločili. V naslednjih
                  mesecih se bo do 30.6. pogajala samo o protokolih. In prav je, s tem se pa
                  strinjam, da v tem času Vlada Republike Slovenije sproti obvešča Državni zbor
                  oziroma Odbor za mednarodne odnose o problemih, ki bi nastali v toku teh pogajanj.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. K besedi sem se tudi sam prijavil, tako da ima sedaj besedo Mozetič.
                  Jaz nisem slišal, da imate repliko, ampak ker ste to rekli, gospod Pregelj,
                  izvolite, imate repliko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, repliciram gospodu Pahorju v zvezi z diskusijo o tem, ali je nek
                  matični odbor pristojen, da zahteva od zbora, da se opredeli do določenega
                  problema oziroma do določene pobude za sklenitev mednarodnega sporazuma. Brez
                  dvoma lahko matični Odbor za mednarodne odnose daje mnenje o posameznih pobudah, v
                  kolikor gre za mnenje, ki vsebuje predvsem tisto, kar zahteva zakon o zunanjih
                  zadevah, njegov 59. člen. Se pravi, matični odbor ugotovi, ali so našteti razlogi
                  za pobudo, ali so priloženi elementi pogodbe, ali je priložena sestava delegacije,
                  ali je podana ocena, kateri organ bo pogodbo ratificiral in ali so priložena
                  potrebna finančna sredstva. Toda že za ugotavljanje teh osnovnih elementov vsake
                  pobude je potrebno imeti določeno strokovno mnenje in tega običajno Odbor za
                  mednarodne odnose nima. Odbor za infrastrukturo in okolje je to že takoj na
                  začetku ugotovil, ko smo se <q>"opekli"</q> <stage>(povem v navednicah)</stage> z mogoče
                  nekoliko prehitrim pristopom k neki pogodbi, zdaj se trenutno naslova ne spomnim,
                  šlo je za finančni sporazum, tako da smo se potem nekako dogovorili, da dobimo
                  hkrati, ko dobi Odbor za mednarodne odnose posamezne pobude oziroma celo že zakone
                  za ratifikacijo, da hkrati to dobi tudi odbor, ki je sicer matičen za tisto
                  področje. Verjetno je narobe, da v poslovniku za to ni pravila. Vsekakor ima neko
                  delovno telo, v tem primeru Odbor za kmetijstvo, možnost kot zainteresirano
                  delovno telo se pridružiti obravnavi takega dokumenta. Problem je, če ni
                  pravočasno obveščen, ali pa če gre zgolj za neko formalno obvestilo, ki ne pride
                  ob pravem času na pravo mesto. Tako da tukaj problem ostaja.</p>
               <p>Pri takih temeljnih odločitvah, kot je, recimo, vstop v CEFTO pa osebno menim, da
                  bi bilo prav, da bi Državni zbor predhodno obravnaval neko resolucijo, ki je, kot
                  veste, politična platforma, ki bi verjetno služila potem tudi matičnemu odboru za
                  lažje delo. Mislim, da je tukaj nek kratek stik tako v naši proceduri kot mogoče
                  tudi v samem zakonu o zunanjih zadevah in kadar zadeve ne gredo dovolj široko in
                  kadar gre za pomembne stvari, se običajno zaplete. Zato bi verjetno kazalo
                  apelirati predvsem mogoče tudi na predsednika Državnega zbora, da kadar daje v
                  dodelitev posamezne zakone s področja mednarodnih sporazumov oziroma kadar
                  dodeljuje pobudo, da jo pošlje tudi zainteresiranemu delovnemu telesu, torej
                  tistemu, ki strokovno pokriva neko določeno področje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Če ni drugih replik, si potem dajem besedo.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Spoštovane kolegice, spoštovani kolegi! Ko to poslušam, imam čuden občutek.
                  Dejansko vsa debata teče okrog tega in se je zožila na to, kot da je zdaj
                  prvenstveno problem kmetijske proizvodnje zaradi tega vključevanja v CEFTO. Kot to
                  zadevo razumem, vidim, da bi tukaj moralo biti dejansko postavljeno neko drugo
                  vprašanje, nek drug problem. Gre za to, da prvič, res da samo še debatiramo,
                  razpravljamo, formalno se še ne odločamo o tem, da se vključimo v neko evropsko
                  integracijo, CEFTO, govorimo zdaj. In tukaj se meni postavlja vprašanje, na
                  katerega nismo odgovorili. Bom rekel ne toliko vsebinsko, ali je sporazum dober za
                  kmete, ali ni to dobro, ali je dobro za gospodarstvo ali ni, to je posledično, pač
                  pa, ali se sploh vključimo v to ali ne. Najbrž ni sporno, vsaj za mene ni sporno
                  vključevanje v evropske integracije, vendar vemo dobro, da nimamo strategije
                  zunanje politike. Nič ne bom rekel zakaj, me niti ne zanima, nimamo je, kar
                  pomeni, da bi moral biti vsaj še kdo drug tukaj, da bi se pogovarjali o tem, ali
                  je to v skladu z neko strategijo, ki jo Vlada ima sama pri sebi, o kateri
                  parlament še ni govoril. Mislim, da bi si bilo treba najbrž pri povezovanjih
                  odgovarjati na več vprašanj. Prvič, verjetno gotovo ali ja ali ne, vendar kdaj se
                  vključiti v neko povezavo? Ali se najprej vključiti v eno, ali potem v drugo, ali
                  tisto, ki trenutno pride, ki se nam prej ponudi. In tako kot je ta pobuda prišla
                  na Odbor za mednarodne odnose, dobili smo jo praktično na mizo, vključili smo jo,
                  če se prav spomnim z razširitvijo na dnevni red, kar pomeni, da je verjetno to
                  prišlo nekje iz zraka, bom rekel, tik pred zdajci. To pomeni, da po vseh
                  verjetnosti, to kaže, da ni usklajeno z neko tudi interno strategijo zunanje
                  politike in povezovanja, ki ga ima Vlada.</p>
               <p>Kar zadeva ta sporazum in te sklepe in glede na proceduro, ki jo imamo ta trenutek
                  po zakonu o zunanjih zadevah, vse debate, ki so okrog tega tekle, so zanimive, so
                  dobrodošle, vendar mi moramo zakon o zunanjih zadevah glede tega postopka
                  spremeniti. Moja ocena je, če te sklepe podpremo, ali pa če jih sprejmemo, smo
                  dali predhodno soglasje, formalno-pravno tega nimamo nikjer opredeljenega, ampak v
                  bistvu smo dali predhodno soglasje, da se ta sporazum podpiše in da se mi
                  vključimo v CEFTO. Pozneje bomo imeli še zakon o ratifikaciji, vendar ne vem, kako
                  se bomo kasneje, čez en mesec pogovarjali ali pa izgovarjali, da takrat nismo
                  vedeli, kaj delamo. Tako, dajmo se dobro zavedati, in tukaj mislim, da je določen
                  <q>"hakelc"</q>, da so se tisti, ki so predlagali to debato, da se to uvrsti na dnevni
                  red nekako ujeli v ta proceduralni <q>"hakelc"</q>. Prehodno debatiramo in v bistvu glede
                  na sklepe, na vsebino sklepov dajemo soglasje, da se ta sporazum podpiše, čeprav
                  bo pozneje ratifikacija.</p>
               <p>S tega vidika, čisto moje osebno mnenje, pa se bojim in dvomim v to, da je ravno
                  ta trenutek najbolj primeren za to, da se vključimo v to CEFTO. Tako kot se
                  geografsko ta zadeva kaže, se mi vsiljuje neka druga misel, da bogata Zahodna
                  Evropa ali Evropska unija na nek način hoče to CEFTO, to povezavo srednjeevropskih
                  držav, ki se nekje vlečejo od Baltika do Jadrana zato, da bo s tem nadomestila
                  tisti zid, ki je včasih bil do Rusije in vseh tistih držav, ki so iz Sovjetske
                  zveze nastajale in Azije. Bojim se, ne vem, če je to res. Nisem dobil nobenega
                  tehtnega argumenta do sedaj, da to ni tako, ker kot sem rekel, nimamo ne
                  strategije, ne nič in tudi glede na to, kako je ta zadeva hitro na mizo prišla na
                  odbor, pomeni, da tudi ni bilo premišljeno dovolj znotraj same Vlade oziroma se je
                  to pokazalo kot prilika, da se vključimo v neko integracijo, da bo izgledalo, da
                  se kljub vsemu povezujemo, ne pa po nekem načrtu, ki odgovarja politiki in
                  interesom naše države.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Ker me je ta polemika gospoda Mozetiča spodbudila k temu, kar sem tudi mislil
                  kasneje reči. Namreč, pomanjkanje zunanjepolitične strategije itd.</p>
               <p>Meni kot ekonomistu je glavna strategija to, kako gospodarsko preživeti,
                  zagotoviti obstoj in razvoj slovenskega naroda. In to vodi vse ostale politike
                  naprej itd. Danes neki kolegi samo z nekega političnega vidika govorijo o Evropski
                  uniji in tako naprej, ker želijo verjetno iz političnih razlogov, ker so obljubili
                  Evropo, ali pa zato, ker se bojijo, da bomo šli nazaj v KPJ ali na Balkan in
                  hitijo v to zadevo. Slovenija se mora zavedati, da smo tako majhni v gospodarskem
                  smislu, da z nobeno tako integracijo ne predstavljamo ničesar. Že zadnjič sem
                  rekel pri proračunu: niti škode niti koristi ne delamo nikomur. Prav naša
                  majhnost, ker smo obsojeni, da mora vsaj 70, 80% slovenskih proizvodov in znanja
                  iti ven, zato je zdaj nepomembno govoriti, zakaj smo rekli ali Evropo ali CEFTO
                  itd. Gre samo za 2 integraciji, čeprav Slovenija spada v centralno Evropo in ima
                  neke koristi. V svetu se oblikujejo 3 poli: ta nesrečna Evropa, potem nafta in
                  Bližnji oziroma Daljni vzhod itd. Če smo Slovenci pametni in verjetno smo, bi
                  lahko izkoristili vsa mejna področja vseh teh velikih integracij in dobro živeli.
                  Ne nagovarjam na neko tretjo strategijo, ampak lahko sodelujemo tudi z nafto
                  oziroma z Bližnjim in Daljnim vzhodom in tako preživimo zadevo. Od politike je
                  neodgovorno na tem področju danes, da zapiramo meje pred kakršnimikoli tokovi, pa
                  naj bodo gospodarski, kapitalni itd. Stvar politike ni zapiranje - bomo zaprli to,
                  bomo zaprli ono - ampak je odpiranje. Strinjam pa se, da mora Vlada in politika
                  ustvariti pogoje, da ne uničimo tistega, kar imamo doma. Tudi kmetijstvo itd. Zato
                  podpiram vstop in tudi to strategijo, o kateri govorimo, da je ni itd.
                  Zunanjepolitična strategija je, kako preživeti slovenski narod in se povezovati z
                  vsemi - od CEFTE, unije itd., saj nas ne čakajo tam in se niti ne zanimajo za nas,
                  pa do nafte in vseh ostalih. Ko bomo to dosegli, po moje ne bo noben problem.
                  Noter moramo postaviti pogoje, da zaščitimo tisto, kar imamo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Če je bila replika name, jaz nisem govoril proti vključevanju in ne o tem,
                  da razmišljamo o tem. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Verjetno res imajo sosedje občutek okrog nas, da smo neresna
                  država. V tem primeru je treba ugotoviti, kdo je odgovoren za to. Prej sem govoril
                  o tem, da Državni zbor Vlada postavlja v situacijo, ko moramo izbirati, da vse
                  sprejmemo, ali zavržemo, medtem ko nismo mogli pred tem vplivati na vsebino
                  odločitve, ampak jo Vlada pred nas postavlja. Alternative se sprejmejo ali
                  zavrnejo, ratificirajo ali ne. Švicarska Vlada si je tudi prizadevala za to, da se
                  Švica začne pogajati za vstop v Evropsko unijo, pa so Švicarji to zavrnili na
                  referendumu. Norveška Vlada je celo dosegla sporazum z Evropsko unijo, pa so
                  Norvežani to na referendumu zavrnili. Vsi imamo Norvežane za resne ljudi in
                  Norveško tudi, čeprav bi bilo zanimivo upoštevati nekatera dejstva; ob vsem tem
                  dejstvo, da je vedno za vstop Slovenije v EFTO postavila norveška Vlada, ki se
                  očitno ne strinja z mnenjem norveškega ljudstva in ne dovoli krepitve EFTE, kar bi
                  vstop Slovenije v EFTO bil, ker želi norveška Vlada, da bi se Norvežani na
                  naslednjem referendumu le odločili za vstop v Evropsko unijo. Taka je lahko tudi
                  taktika norveške Vlade. Posledice so tudi pri nas. Ob tem se sprašujem, ali je kdo
                  analiziral, če ni na primer tudi, kot sem prej malo v tej smeri že govoril,
                  interes Velike Britanije, da ima CEFTA z Evropsko unijo nekompatibilno kmetijsko
                  politiko, predvsem pa na primer interes Združenih držav, ki bi jim najbrž bolj
                  ustrezal tak položaj v Evropi kot je, kot pa recimo Evropska unija, ki se uspešno
                  širi proti vzhodu, veča svojo gospodarsko moč, svoj trg in s tem lahko tudi
                  politično moč. In kot vidite, se države CEFTA tukajle odločajo, kot da bi jim
                  narekovali te odločitve Američani. In bi kazalo razpravljati, veliko bolj resno
                  prej razpravljati in analizirati, potem verjetno ne bi prihajali v situacijo, ko
                  izpadamo kot neresna država. Ker bi, o tem sem prepričan, ker se mi zdi, da je
                  povezovanje z državami CEFTA izjemno pomembno za Slovenijo, in bi ga lahko vodili
                  tudi drugače, tako da ne bi zašli v to zagato. CEFTA ni pravna oseba, ne postavlja
                  nekih takih pogojev, kot jih recimo Evropska unija in lahko bi bil sporazum,
                  skupni sporazum s CEFTO tudi drugačen, sploh ne bi vključeval tega, kar zdaj
                  očitno vključuje, neke skupne principe kmetijskega trga in prav rad bi videl, kaj
                  bo pravzaprav tisti protokol 3 in tako naprej, če ne bo zadeva v CEFTI šla, tako
                  da bo majhna Slovenija potem edina, ki ne bo pristala na multilateralni sporazum,
                  čeprav z nekajletno zakasnitvijo. Torej gre za to, da iščemo optimalne povezave,
                  ne pa kakršnekoli. Taka povezava z državami CEFTE bi nas lahko seveda približala
                  evropski integraciji. Zdaj pa je vprašanje, če se ne oddaljujemo ravno zaradi
                  kmetijstva in bo ob tem v paketu s CEFTO tudi Slovenija zunaj skupne kmetijske
                  politike, ob eventualni taki širitvi Evropske unije proti vzhodu, ki bo kmetijstvo
                  posebej urejala. To nam ne bi bilo treba, ker ta segment bo za Evropsko unijo
                  predrag, ga bodo želeli izločiti, in mi bomo v tem paketu. Slovenija pa ne bi bila
                  problematična, če bi svojo kmetijsko politiko izvajala v skladu z opredeljeno
                  strategijo in bi se tej Evropski uniji lahko približala tudi na tem področju, tako
                  da bi bil vstop tudi v skupno kmetijsko politiko, ki vključuje seveda tudi skupno
                  regionalno politiko in izdatke za to, lahko sprejemljiv. Če bi ugotovili, da je to
                  v našem interesu. Tako se lahko tako pot zapira.</p>
               <p>Bi pa rad tukaj posvaril tiste, ki nekoliko lahkotno gledate na ta problem. Dobro,
                  naša zunanje trgovinska menjava z državami CEFTA bo dosegla, če sem prav slišal,
                  milijardo mark. Ob tem pa utegnejo biti neposredni proračunski izdatki za
                  kmetijstvo, da bi preprečili škodljive vplive, če bi šli v popolno liberalizacijo,
                  pa tudi če je to čez dve ali tri leta v višini kakšnih 400 milijonov mark. In če
                  tega ne storimo, potem moramo pa seveda vedeti, poznati vse druge posledice, ki so
                  pa lahko take in o tem si mora Državni zbor biti na jasnem, če tega ne storimo, so
                  lahko posledice takšne, da bo naša prehrambena varnost padla pod 50, lahko pod 40%
                  samooskrbo. To je eklatantno nacionalno strateško vprašanje. Jaz se bojim, da se
                  je Vlada ali pa en del Vlade v tem primeru lotil projekta, katerega teže ni znala
                  oceniti in s tem tudi ne svoje odgovornosti za sprejemanja takšnih odločitev in
                  postavljanje Državnega zbora pred alternativo sprejmi ali zavrni. Zato bi
                  predlagal, da danes niti ne sprejemamo sklepov, ampak da Vlada na podlagi današnje
                  razprave pripravi svoje odgovore do prihodnjega tedna in da pride sem tudi
                  predsednik Vlade, naj pride tudi Vlada s svojimi predlogi in odgovori in naj
                  Državni zbor sklepa, če bo karkoli sklepal potem v ponedeljek, ali torek ali
                  sredo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. K razpravi je bil prijavljen tudi gospod Jug, ki je očitno repliko za
                  to izkoristil. Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje, gospod minister in ostali sodelavci!
                  Menim, da je že tako rekoč vsiljena točka dnevnega reda na Državni zbor, da jaz
                  tudi za nekaj posebnega lahko o tem, da ni bilo dobro pripravljeno, ali pa
                  posebnega o tem, da nam preti neka nevarnost. Jaz o tem ne bom govoril. Bolj bi pa
                  govoril o tem tudi, ker so nekateri iz Odbora za zunanjo politiko več stvari
                  povedali, nisem bi vseskozi tukaj, menim pa, da je to spet eden od primerov, v
                  katerem se nismo mi kot država nič kaj preveč trdno opredelili do določenih
                  povezavnih osi in seveda sedaj delamo to, kar pač delamo. Sem gotovo eden tistih,
                  ki menim, da je treba gospodarstvo odpreti na vse strani, gospodarstvo spustiti na
                  zunanja tržišča. Seveda so pa tukaj izjemno velike razlike v tem, v katero smer
                  gre. Menim, da je in da bo in kakor koli bomo gledali, osnovna os našega
                  povezovanja Evropska skupnost. In ta Evropska skupnost seveda, si lahko dovolimo,
                  kako lahko tudi na nas gleda. Jaz, če bi bil v Evropski skupnosti, bi na primer
                  tako gledal, da sicer razumem te vzhodne dežele, da se lepo oblikujejo v CEFTO,
                  skratka nekako si pomagajo, nekako si jemljejo čas, ker tudi njim najbrž paše, da
                  še malo razmislijo o teh deželah in da bodo seveda šele potem bolj natančno
                  odločili, kdaj in komu bodo odprli vrata. Vendar mi smo zelo majhni v tem paketu
                  in menim, da moramo, ne da bomo rekli, da smo enakopravni. Seveda smo enakopravni
                  z ostalimi, vendar naš glas bo malo manj vreden, kot si pa včasih domišljamo. Jaz
                  se predvsem bojim nečesa, da v bistvu mi sedaj, bi rekel, nekako delamo veliko
                  hrupa okrog tega, kako se bomo vključili. Seveda Evropska skupnost nas zadržuje v
                  primerni razdalji in nas tipa, nas zelo dobro pozna, včasih ugotavlja, da nas celo
                  preveč pozna. In to nam gotovo že ni všeč, vendar s tem se bomo pač morali
                  sprijazniti. Gre se pa za nekaj drugega. Menim, da smo tudi lahko v očeh Evropske
                  skupnosti preprosto tisti, ki se gremo malo uporništvo. To je logično. Gotovo je
                  nekaj res, to je treba priznati, da se Vlada in predstavnike Ministrstva za
                  ekonomske odnose in razvoj in tako naprej, trudijo, predvsem pa tudi Vlada, da bi
                  se čimbolj navezala in seveda odprla posamezne bilateralne pogodbe in skratka
                  omogočila sodelovanje s posameznimi državami. Mi dobro vemo, kdorkoli je, in
                  menim, da skoraj vsi, ki smo tu, dobro vemo, da se posebej največ da napraviti v
                  tem direktnem odnosu s posameznimi državami. To seveda velja za ves prejšnji
                  vzhodni sistem in blok, kot smo temu včasih rekli, ne glede na to, kako je sedaj,
                  kdo se je razdelil in kaj kdo pomeni. Žal bo, kot je tudi pri nas žal še vedno
                  navdih še od prejšnjih časov in se ga zlepa ne bomo znebili, tako bodo tudi pri
                  njih, menim pa, še dlje kot mi, ker so pač bili še globlje v nečem, kot pa mi v
                  tem socializmu, in v tem, bi rekel, v teh odnosih, da se bodo še bolj in dalj časa
                  pobirali. In meni se postavlja vprašanje, ali se bomo mi odločili, da bomo res šli
                  v Evropsko skupnost, in ali bomo res to storili in seveda potem preklopili vse
                  <q>"šalterje"</q> kot se spodobi, ali bo neka luč še drugod svetila, da bomo seveda lahko
                  se šli še komu malo potožiti. Menim da, sicer se mi ne upira to, da bi se ne
                  pogovarjali in seveda govorili o CEFTI in se vključevali, vendar menim, da je
                  nevarnost v tem, ker se ta zadeva pač tako kaže. To je pa čisto enostavno povedano
                  primer, v katerem nas lahko kdo ocenjuje kot take, ki nismo preveč zanesljivi.
                  Zdaj pa seveda, ko smo videli, kaj se dogaja v EFTI, in seveda ta EFTA se
                  zmanjšuje, oni odhajajo v Evropsko skupnost, tako se bo dogajalo tudi s CEFTO,
                  vendar zdaj postavljam pa jaz še neko drugo združenje. Gotovo nam še ni ušlo iz
                  glave razmišljanje o starih dobrih časih, kako je bilo, kako smo poceni prodajali
                  v starem jugoslovanskem prostoru in tako naprej. Bojim se, da bomo zdaj pa spet -
                  ne bo dolgo tega, ali pa recimo, če bo mir v tem balkanskem delu, kar bi bilo
                  seveda najbolj zaželeno, ampak meni, da bomo spet verjetno vsa opravičila našli,
                  da se bomo spet nekako povezovali, ne bilateralno, ampak spet v nekem sistemu.
                  Temu pa jaz rečem JUFTA. To je pa zgodba o novem področju, ki mu rečem, slišali
                  ste prav - JUFTA, in tu postavljam to zadevo čisto tako na dnevni red, kot stvar,
                  ki bo pač lahko prišla. Menim, da moramo imeti v svoji politiki neke stvari jasno
                  določene, ker v tem primeru, ko gre za CEFTO, se točno vidi, da bomo morali
                  izločevati določene stvari, ki seveda so zdaj izbile ven kot tiste, ki so premalo
                  dorečene oziroma se bo treba zelo potruditi, da jih bomo nekako zaščitili, kar
                  pomeni, da smo preveč <q>"na juriš"</q> seveda šli v nekaj in pozabili na neke stvari. To
                  so pač moja gledanja, ki so, žal mi boste morali oprostiti, da so taki glavi, kot
                  je moja, nastali. Kot pravim, bistvo vsega je v tem, da morajo naše države imeti
                  nekaj jasnega iz povezovanja. Nobeden pa nam gotovo ne bo zameril, če bomo imeli s
                  tem, pa z onim, pa s tretjim, ker konec koncev, to je res naša pravica. Bojim pa
                  se, da bo malo zasenčilo vse tiste razgovore in vsa tista približevanja, kot
                  Evropski skupnosti, kot recimo smo v zadnjem času priča, pa tudi tega, da nimamo
                  veleposlanika v Rimu, z državo, z deželo, ki ima izjemno pomembno vlogo v tem, da
                  se naj bi nekaj zgodilo. To je pa seveda spet stvar, ki bi lahko o njej
                  komentirali. Vendar, saj pravim, jaz sem za povezovanje, opozarjam pa vseeno na
                  to, da smemo razmišljati in da dovolimo razmišljati tudi drugim, kaj gledajo v
                  nas, in jaz, če bi gledal z evropske strani, bi točno tako gledal, kot sem sedaj
                  povedal. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ura je 14.00, toliko, kot smo najavili, da danes delamo oziroma je
                  običaj za petek. Še nekaj prijav pričakujem, da bo tudi Vlada verjetno, tako da
                  predlagam, da za danes zaključimo in to debato nadaljujemo v torek. Torej sejo
                  zaključujemo za danes, nadaljujemo s to debato v torek.</p>
            </sp>
            <stage type="time">(SEJA JE BILA PREKINJENA 17. NOVEMBRA 1995 OB 13.52 URI IN</stage>
         </div>
      </body>
   </text>
</TEI>