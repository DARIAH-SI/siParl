<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-05-1994-03-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">12C4B61A2576BE28C1257832004838C9</idno>
               <idno type="URI">12C4B61A2576BE28C1257832004838C9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-05-1994-03-16.DZ" n="05">
               <name>Izredna</name>
               <date when="1994-03-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-05-1994-03-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">5. izredna seja</stage>
            <stage type="date">(16. in 17. marec 1994)</stage>
            <stage type="chairman">Sejo sta vodila: mag. Herman Rigelnik, predsednik zbora in dr.
               Lev Kreft, podpredsednik zbora.</stage>
            <stage type="time">Seja se je pričela ob 13.00 uri.</stage>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam 5.
                  izredno sejo Državnega zbora Republike Slovenije. Obveščen sem, da so zadržani in
                  se današnje seje ne morejo udeležiti naslednje poslanke in poslanci: dr. Dušan
                  Bavdek, Borut Pahor, Stane Frim, Miroslav Mozetič in Zmago Jelinčič.  </p>
               <p>Ugotovimo sklepčnost! <stage>(66 prisotnih.)</stage></p>
               <p>Ugotavljam, da je zbor sklepčen in lahko odloča. Na to sejo sem vabil predstavnike
                  Vlade Republike Slovenije, guvernerja Banke Slovenije gospoda Franceta Arharja,
                  direktorja Agencije Republike Slovenije za sanacijo bank in hranilnic gospoda
                  Janka Deželaka in namestnika direktorja agencije gospoda Alojza Jamnika ter
                  direktorico SDK Slovenije gospo Romano Logar in jih prav lepo pozdravljam.</p>
               <p>Pobudo za sklic izredne seje Državnega zbora Republike Slovenije je na začetku
                  nadaljevanja 18. seje Državnega zbora, dne 28.2.1994, ustno podala poslanska
                  skupina Slovenske ljudske stranke, nato pa je bila skladno z drugim odstavkom 51.
                  člena Poslovnika Državnega zbora s strani 25 poslancev vložena zahteva za sklic
                  izredne seje. Vložena zahteva je bila nepopolna, ker k vloženi zahtevi ni bilo
                  priloženo gradivo za obravnavo na izredni seji. Na ustrezno opozorilo je prvo
                  podpisani poslanec zahteve za sklic izredne seje gospod Marjan Podobnik izročil
                  podpisano gradivo in navedel, katera gradiva naj dodatno predloži Vlada Republike
                  Slovenije.</p>
               <p>Na kolegiju predsednika Državnega zbora, dne 2.3.1994 je bilo dogovorjeno, da se
                  prvotno določeni datum izredne seje na predlog Vlade Republike Slovenije z
                  11.3.1994 prestavi na 16.3.1994. Vlada je zahtevano gradivo posredovala zboru v
                  četrtek, 10.3.1994 popoldan, tako da je bilo gradivo razmnoženo preko noči in
                  poslancem dostavljeno v prostore poslanskih skupin v petek popoldan, pri čemer so
                  bile vse poslanske skupine obveščene, da se bo gradivo <q>"Novi finančni sporazum"</q>
                  razmnoževalo izven Državnega zbora in bo na razpolago v soboto, 12.3.1994 po 13.00
                  uri.</p>
               <p>Že med pripravami na izredno sejo je bilo opozorjeno, kar je razvidno iz dopisov,
                  ki ste jih prejeli s sklicem, da je rok za sklic izredne seje, kot so ga
                  predlagali predlagatelji, izredno kratek, tako za zagotovitev gradiva s strani
                  Vlade kot tudi za seznanitev s strani poslancev.</p>
               <p>Odbor za finance in kreditno-monetarno politiko je kot matično delovno telo
                  gradivo obravnaval na seji, dne 14.3.1994 in meni, da ni nobenih razlogov za
                  prestavitev že sklicane izredne seje. V kolikor pa predlagatelji zahteve še
                  nadalje menijo, da bi se izredno sejo prestavilo, pa odbor s prestavitvijo
                  soglaša, vendar tako, da predlagatelji svojo zahtevo za sklic izredne seje
                  umaknejo, vsa problematika pa naj bo obravnavana kot nova točka na začetku redne
                  19. seje zbora, ki se bo začela dne 22.3.1994.</p>
               <p>O možni prestavitvi izredne seje je danes razpravljal tudi kolegij predsednika
                  Državnega zbora, na katerem je bilo skupaj s predlagatelji izredne seje
                  dogovorjeno, da naj se seja danes opravi. Zato bomo sejo nadaljevali po potrebi
                  tudi po 19.00 uri.</p>
               <p>Predlog dnevnega reda ste prejeli s sklicem seje in je bil pripravljen na podlagi
                  posvetovanj na kolegiju predsednika Državnega zbora. Želi v zvezi z dnevnim redom
                  kdo besedo? <stage>(Ne želi.)</stage> Tako predlagam za današnjo sejo dnevni red,
                  kot ste ga prejeli s sklicem. Na glasovanje dajem predlog dnevnega reda. Ugotovimo
                  sklepčnost! <stage>(67 prisotnih.)</stage></p>
               <p>Kdo je za? <stage>(70 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog dnevnega reda 5. izredne seje Državnega zbora
                  sprejet.</p>
               <p>Prehajamo na obravnavo <title>1. TOČKE DNEVNEGA REDA - UREJANJE ODNOSOV REPUBLIKE
                     SLOVENIJE DO KONZORCIJA KOMERCIALNIH BANK IN PROBLEMATIKA JAVNEGA DOLGA
                     REPUBLIKE SLOVENIJE</title>.</p>
               <p>Med gradivom, ki je bilo zboru predloženo v zvezi s to točko dnevnega reda, je
                  tudi gradivo zaupne narave. Odbor za finance in kreditno-monetarno politiko v
                  svojem poročilu o obravnavi navedenega gradiva predlaga zboru, da ta seja poteka
                  ob navzočnosti javnosti, razen razprave o strategiji nadaljnjih pogajanji s
                  Konzorcijem komercialnih bank in o vprašanjih obsega javnega dolga, ki vsebuje
                  gradivo zaupne narave.</p>
               <p>Na zaprti seji bomo razpravljali tudi o drugih vprašanjih zaupne narave. Javnost
                  bo o razpravi in stališčih na zaprti seji seznanjena z uradnim obvestilom, ki ga
                  bo pripravil Odbor za finance in kreditno-monetarno politiko. S takim potekom seje
                  soglaša tudi Vlada Republike Slovenije.  </p>
               <p>Zaprti del seje bomo opravili po uvodnih besedah in splošni razpravi o vprašanjih
                  in gradivih, ki niso zaupne narave.</p>
               <p>Glede na to predlagam zboru, da sprejme naslednji sklep: <q>"Državni zbor bo na
                  zaprti seji, to je brez navzočnosti javnosti in predstavnikov javnih občil,
                  razpravljal in odločal o strategiji nadaljnjih pogajanj s Konzorcijem komercialnih
                  bank, o vprašanjih obsega javnega dolga, ki vsebuje gradivo zaupne narave, o
                  drugih vprašanjih iz gradiv zaupne narave"</q>.</p>
               <p>Pri tem pa želi besedo finančni minister Gaspari.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Vlada je na svoji seji, ko je obravnavala
                  gradivo Javni dolg Republike Slovenije, sklenila in o tem tudi, upam, preko
                  generalnega sekretariata obvestila parlament, da papir Javni dolg Republike
                  Slovenije ni zaupne narave in da se lahko o celotnem papirju razpravlja javno in
                  ni nobenega razloga, da je del tega papirja, ki je sestavljen iz prilog o
                  posameznih pogodbah iz naslova Zadolžitve Republike Slovenije oziroma potencialnih
                  obveznosti kakršnakoli skrivnost. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministru Gaspariju. Torej stališča, o katerem je govoril gospod Gaspari
                  v Državnem zboru, nimamo. Zato predlagam zboru, da sprejme naslednji sklep:
                  <q>"Državni zbor bo na zaprti seji, brez navzočnosti javnosti in predstavnikov javnih
                  občil razpravljal in odločal o strategiji nadaljnjih pogajanj s Konzorcijem
                  komercialnih bank in o drugih vprašanjih iz gradiv zaupne narave, medtem ko pri
                  vprašanju iz obsega javnega dolga, ki vsebuje gradiva zaupne narave, razumem, da
                  je oznaka "</q>zaupno<q>" umaknjena in da tega ne obravnavamo pod oznako "</q>zaupno".</p>
               <p>Želi o predlogu sklepa kdo razpravljati? Če ne želi nihče razpravljati, dajem na
                  glasovanje predlagani sklep. Ugotovimo sklepčnost! <stage>(74
                  prisotnih.)</stage></p>
               <p>Kdo je za? <stage>(69 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Želi besedo predstavnik predlagateljev zahteve za sklic izredne seje? Prosim,
                  gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani gospod predsednik, spoštovane poslanke in poslanci! Po vseh gradivih,
                  ki smo jih dobili, pregledali, vas spoštovani gospodje iz Vlade, banke in Agencije
                  za sanacijo sprašujem, koliko znaša slovenski zunanji dolg in notranji dolg.
                  Prosim, da poveste za zapisnik Državnega zbora, koliko znaša ta dolg. Kajti tudi
                  to, da ni jasno, s katerimi številkami sploh Vlada operira, je oteževalo naš
                  študij materiala in zato prosim v imenu predlagatelja za ta jasen odgovor
                  predsednika Vlade ali finančnega ministra.</p>
               <p>To izredno zasedanje smo zahtevali zaradi osupljive slike, ki se nam je ponudila,
                  ko smo pregledovali dokumentirano gradivo o naših zunanjih dolgovih, kakor tudi o
                  našem notranjem dolgu. Dokumentacija, ki smo jo dobili v roke šele na večkratne
                  zahteve, nam je razkrila toliko nepravilnosti, od zabrisane odgovornosti do
                  odsotnosti temeljnih informacij, da moramo začeti proces razčiščevanja. Čas je, da
                  se razkrije in zaustavi praksa finančnega poslovanja, ki se nam vleče še iz
                  nekdanje Jugoslavije. Namreč, praksa zakulisnega skupinskega prisvajanja državnega
                  denarja. S tem izrednim zasedanjem naj se začne naša pot k javnosti, odprtosti in
                  popolni preglednosti finančnega poslovanja in poslovanja nasploh. Poslovanja, pri
                  katerem naj ima vsak račun, vsaka terjatev, vsaka vloga svojega naslovnika,
                  svojega podpisnika in svoje denarno kritje.</p>
               <p>Danes se hoče tej državi naprtiti zunanji dolg tudi v tistem obsegu, za katerega
                  ni dokazov, da je resnično naš ali da je bil resnično izkoriščen pri nas. Ta dolg,
                  kakor tudi naš notranji dolg, bo padel na bremena nas, davkoplačevalcev, na naša
                  ramena. Torej, med javni dolg se zvračajo celo dolgovi, ki so jih najela danes
                  dobro stoječa slovenska podjetja. Najemali so se krediti, katerih glavna vrednost
                  je poniknila nekje v inozemstvu, terjatve pa so se prenesle v javni dolg.</p>
               <p>Kar zahtevamo, ni nič več kot to, da se ugotovi identiteta vsakega kredita,
                  vsakega najetja posebej, kdo je kaj najel, kdo porabil, zakaj je porabil in kdo je
                  resnični upnik. Kot je znano, so terjatve, s katerimi obremenjujejo našo državo,
                  spremenile lastnike-upnike. Naša zahteva je: preden odplačujemo dolgove, moramo
                  vedeti, kaj in komu plačujemo. In šele, ko bodo dolgovi identificirani, ko bodo
                  dobro znani, lahko vemo, kaj smo dolžni plačati in česa ne. Takrat se šele lahko
                  tudi dokončno odločimo o strategiji plačevanja.</p>
               <p>Slovenski ustavni zakon nalaga Izvršnemu svetu Republike Slovenije v svojem 10.
                  členu izdelavo izhodišč. Citiram ustavni zakon: <q>"Za pogajanje za uveljavitev
                  ustreznega deleža Republike Slovenije pri delitvi nepremičnega in premičnega
                  premoženja SFRJ, ki se nahaja na ozemlju SFRJ in v tretjih državah, ob upoštevanju
                  deleža, ki ga je Republika Slovenija prispevala k premoženju SFRJ."</q> V svojem 11.
                  členu ustavni zakon govori: <q>"Republika Slovenija bo na podlagi sporazuma o pravnem
                  nasledstvu SFRJ prevzela tisti delež državnih dolgov SFRJ, ki se nanaša na
                  Republiko Slovenijo, in tisti delež s strani SFRJ garantiranih dolžniških
                  obveznosti, katerih koristniki so pravne osebe s sedežem na ozemlju Republike
                  Slovenije. Republika Slovenija bo prevzela ustrezni delež tistih državnih dolgov
                  SFRJ, katerih neposredni koristnik ni ugotovljiv."</q> Tako slovenski ustavni
                  zakon.</p>
               <p>Kljub temu da se Vlada in pogajalska skupina v pogajanju s tujimi upniki
                  sklicujeta na citirani ustavni zakon, delujeta mimo njega, ker ignorirata pogoj
                  predhodnega sporazuma o nasledstvu SFRJ. Isti člani pogajalske skupine, ki se
                  sklicujejo na ustavni zakon, so v televizijskem omizju prostodušno zatrdili, da na
                  jugoslovansko aktivo ne moremo računati.</p>
               <p>Zahtevamo od pogajalske skupine, naj se ustavnega zakona drži dosledno, ker je v
                  interesu Slovenije le upoštevanje obeh določil - tako 10. člena, ki govori o
                  delitvi aktive SFRJ, kot 11. člena, ki obvezuje Republiko Slovenijo, da plača, kar
                  je morebiti še dolžna. Zahtevo po vsebinskem tolmačenju ustavnega zakona
                  podkrepljujemo z naslednjimi zgodovinskimi dejstvi.</p>
               <p>Narodna banka Jugoslavije je prisilno zadolževala jugoslovanske poslovne banke.
                  Sama je v teh aranžmajih nastopala kot garant, hkrati pa ji je zakonodaja
                  omogočala prisilni odkup deviz od jugoslovanskih bank. S tako pridobljenimi
                  devizami je Narodna banka Jugoslavije s plasmajem svojega dobroimetja na račune
                  tujih bank-kreditodajalk zadovoljevala tudi komercialne interese slednjih. Hkrati
                  so kreditodajalke imele koristi še od davčnih olajšav v svojih državah. Zaradi
                  navidezno rizičnih plasmajev kreditov v Jugoslavijo so polagale visoke rezervacije
                  v svoje centralne banke, kar se jim je odštevalo od davčne osnove. Na ta način je
                  razumljivo, zakaj so tuje komercialne banke zamižale pred pogojem o obvezni
                  solidarnostni klavzuli. Ko so zaupale revizijo poslovnih izkazov jugoslovanskih
                  bank revizijskim hišam - npr. KPMG, Kupers and Laibrant, revizorji v svojih
                  poročilih niso zaznali upoštevanja načela solidarnostne odgovornosti. Naročnikov
                  revizij, to je komercialnih bank, ki so načelo solidarnostne odgovornosti
                  vgrajevale v pogodbe, torej ni motilo, da so njihovi plasmaji nezaščiteni. Lahko
                  sklepamo, da je bil njihov komercialni interes Jugoslaviji posoditi čim več.</p>
               <p>Če bi se solidarnostno načelo upoštevalo dosledno, bi vsaka jugoslovanska poslovna
                  banka v svoji bilanci morala imeti zavedene obveznosti vseh ostalih jugoslovanskih
                  poslovnih bank, potem bi že zgodaj postalo evidentno, da je skupna kreditna
                  zmožnost jugoslovanskih poslovnih bank in Narodne banke Jugoslavije izčrpana.
                  Proces zadolževanja bi se tako ustavil. Nadalje so te banke vedela, da Narodna
                  banka Jugoslavije prisilno zadolžuje tako poslovne jugoslovanske banke kot preko
                  njih končne uporabnike kredita. Če nič drugega, bi jih na to moralo opozoriti
                  dejstvo, da namenskih kreditov niso vračali končni uporabniki, ampak garanti. Tak
                  sistem kroženja denarja je kreditodajalcu prinašal fiskalne olajšave in sveže
                  depozite, kreditojemalcu - Narodni banki Jugoslavije pa po prisilnem odkupu
                  deviznih prilivov od jugoslovanskih gospodarskih subjektov odliv jugoslovanske
                  devizne akumulacije kot premoženja Narodne banke Jugoslavije na račune
                  komercialnih bank kreditodajalk. Po razpadu Jugoslavije in zmanjšanju kompetenc
                  Narodne banke Jugoslavije iščejo te banke nekoč prisilno zadolženih subjektih
                  partnerje za poplačilo dolgov, ki so jih povzročile skupaj z Narodno banko
                  Jugoslavije.</p>
               <p>Tu je sedaj en del zadev, kjer se navezuje na te zaupne dokumente. O tem bom potem
                  lahko kasneje. Prvi pogoj za izpolnitev določil ustavnega zakona je popolna
                  dokumentacija o nastanku dolgov in kasnejšem prometu s terjatvami. Dosedanja
                  pogajanja so pokazala, da druga stran, Konzorcij komercialnih bank, ni
                  zainteresirana Sloveniji pomagati, pomagati pridobiti take dokumente, kar nas
                  kvečjemu utrjuje v prepričanju, da moramo pri tej zahtevi vztrajati.</p>
               <p>Po letu 1988 je bilo ugasnjenih za 3 milijarde dolarjev jugoslovanskih dolgov. Od
                  tega, po podatkih koordinacijskega odbora Vlade, za 228 milijonov dolarjev
                  slovenskih dolgov. Slovenija je zvezno devizno blagajno polnila s skoraj 20%
                  deležem bruto narodnega proizvoda in 30% deležem izvoza. Torej bi lahko bilo s
                  slovenskim denarjem ugasnjenih celo več dolgov, kot je prikazan delež Slovenije v
                  tem zunanjem dolgu. Ne oporekamo upravičenosti tujine do vračila tistih dolgov, ki
                  jih naši pogajalci imenujejo alocirane, vendar tujina, Konzorcij komercialnih bank
                  izrecno poudarja, da ne priznava naše delitve na nealociran in alocirani dolg, ker
                  so po pogodbi NFA dolžniki jugoslovanske poslovne banke, ne pa končni porabniki
                  kreditov. Navidezno končni uporabnih slovenskega kredita še ni zagotovilo, da je
                  bil kredit tudi v resnici porabljen v Sloveniji. Končni slovenski porabnik kredita
                  je dostikrat predstavljal le začetek kanala, po katerem je denar odtekal v druge
                  republike. Resničnega</p>
               <p>porabnika kredita bi lahko odkrila le revizija poslovanja končnih uporabnikov.</p>
               <p>Dovolite, da o tej točki povem en konkreten primer. Čeprav smo imeli samo en dan
                  in pol časa, smo na osnovi gradiva, ki smo ga dobili tudi v zvezi s slovenskim
                  notranjim dolgom, ugotovili, da je konkretno podjetje Lek Ljubljana, ki se je
                  znašlo na seznamu podjetij, da je to od podjetij, katerih obveznosti so šle v
                  javni dolg, da je to podjetje šest kreditov od Pariškega kluba predčasno odplačalo
                  preko svojih poslov. Novi dolžnik se nahaja v Hrvaški in je znan. Posli so bili
                  regularno izvedeni preko Ljubljanske banke, ni pa evidentiran novi dolžnik. Torej,
                  končni dolžnik je izven Slovenije. Mi imamo še vedno evidentiranega v spisku
                  slovenskih, tisti, ki obremenjuje slovenski javni dolg, Lek Ljubljana. Dejstvo pa
                  je, da to ni več naš dolg, ker je Lek to korektno poravnal, saj ga je Slovenija
                  oziroma slovensko podjetje že plačalo. To je samo en konkreten primer, ki smo ga
                  lahko v enem dnevu ugotovili in tudi edini, ki smo ga na ta način sploh lahko
                  preverjali. Postavlja se vprašanje, kaj je s celotnim ostalim spiskom, tudi
                  spiskom uglednih slovenskih podjetij, ki naj ne bi plačevala svojih kreditov in so
                  zato šli v slovenski javni dolg.</p>
               <p>Ne glede na to, kar je bilo prej rečeno, v zvezi z alociranimi dolgovi, pa bi bilo
                  tudi tako imenovane alocirane dolgove, pri čemer pa nam Konzorcij komercialnih
                  bank ne priznava te delitve, smiselno poravnati šele, ko bo dokumentirana
                  slovenska udeležba v po letu 1988 ugasnjenih dolgovih jugoslovanskih poslovnih
                  bank ter Narodne banke Jugoslavije na eni stani, na drugi pa, ko nam bo uspelo
                  identificirati tudi vsa tiha, <q>"insajderska"</q> ter neposredna jugoslovanska
                  lastništva terjatev do bivših jugoslovanskih subjektov. Tu je nekaj sedaj spet iz
                  teh zaupnih dokumentov, kar če sem prav razumel, je potem v drugem delu.</p>
               <p>Manipulira se s trditvami, da nas vladna predlagana strategija oddaljuje od
                  balkanskega kotla. Resnica je obratna. Plačevanje nerazšiščenih obveznosti
                  predstavlja kontinuiteto jugoslovanskega načina poslovanja ter balkanskega
                  prerazporejanja bremen.</p>
               <p>Ali ni najbolj v maniri slabega gospodarja sprejemati obveznosti, za katere ni
                  popolne dokumentacije? V zvezi s tem bom dal potem tudi predlog konkretnih
                  sklepov. Balkansko in še v nasprotju z našim ustavnim zakonom je ločeno
                  obravnavati t.i. nesporne slovenske obveznosti, obenem pa resignirano sprejemati
                  dejstvo, da iz jugoslovanskega premoženja ne moremo pričakovati ničesar. Torej
                  plačevali bomo vse, kar nam bodo naložili, nič pa ne moremo pričakovati od tega,
                  kar naj bi bilo našega iz bilance Jugoslavije.</p>
               <p>Nesprejemljivo je, da nas upniki, za katere niti ne vemo, ali so pristni,
                  napotijo, naj sami ugotavljamo, kateri med njimi so res upniki, kateri pa le
                  reprezentanti lobijev ZR Jugoslavije in njihovih slovenskih podružnic. Vsaj
                  nenavadno je tudi to, da se znajde v gradivu za to sejo približno 10 cm debel
                  paket, ki naj bi predstavljal pogodbo <q>"NFA"</q>, izkaže pa se, da gre za sveženj
                  proforma obrazcev brez podpisov, pečatov in številk. Veste za to debelo
                  dokumentacijo. Sprašujemo se, ali Vlada sploh razpolaga z originalnim dokumentom
                  in če z njim razpolaga, bi bilo korektno, da bi poslance obvestila, da poslancem
                  ni poslala <q>"NFA"</q> pogodbe, ker je to 10 cm debelo gradivo brez podpisov, brez
                  vsega, ampak da s to dokumentacijo razpolaga, poslancem pa je poslala v bistvu
                  osnutek te pogodbe. Mi smo dobili to 10 cm gradivo brez podatkov, brez številk,
                  brez procentov in brez vsakih podpisov.</p>
               <p>Nato se veriga balkanskih financ ne konča s poglavjem zunanjega dolga, pač pa se
                  nadaljuje s sanacijo bančnega sistema in sanacijo gospodarstva. S samoupravnimi
                  sporazumi zajeta akumulacija v podjetjih je preko poslovnih bank končala pri
                  Narodni banki Jugoslavije. Podjetja so bila za preživetje in investicijsko
                  vzdrževanje prisiljena najemati oderuške kredite, katerih nato niso zmogla. Iz
                  tega naslova se je z leti v bankah akumulirala množica slabih terjatev, ki danes
                  predstavljajo javni dolg. Ne oporekamo principom uzakonjene sanacije bank, ne
                  dovolimo pa manipulacije, da je naša zahteva po reviziji slabih terjatev zahteva
                  po spremembo teh načel. Zahtevamo le očiščenje bančnih financ. Le temeljita
                  revizija slabih bančnih terjatev in rezultatov poslovanja večjih slovenskih
                  gospodarskih subjektov ter sistemov bi, skupaj z zahtevano dokumentacijo o t.i.
                  alociranih in nealociranih jugodolgovih očistila slovenski javni dolg fiktivnih,
                  dubliranih in tripliciranih bremen.</p>
               <p>Prav ta načela, namreč primerjalna revizija bančnih poslovnih izkazov, skupaj s
                  poslovnimi izkazi podjetij, koristnikov kreditov, predstavlja opoziciji tolikanj
                  oporekan in strokoven pristop. Postopanje, ki bo javni dolg očistilo dvomljivih
                  postavk, pomeni tisto obvladovanje javnega dolga, ki je pogoj za vstop v
                  mednarodne finančne ustanove. Navedel bom primer.</p>
               <p>Ljubljanska banka se v svojem letnem poročilu ponaša s certifikatom znane
                  revizorske hiše Kupers and Leibrant, ta revizor pa se v opombi certifikata
                  ograjuje od revizije bančnih bilanc uspeha in stanja z utemeljitvijo, da ni mogel
                  opraviti revizije v skladu z mednarodnimi računovodskimi standardi. Revizor le
                  ugotavlja, da je država slabe bančne terjatve nadomestila z državnimi vrednostnimi
                  papirji.</p>
               <p>V odgovorih na stališča Vlade oziroma predstavnikov pogajalcev, ki so jih dali na
                  naše predstavljeno gradivo, bom ta odgovor prestavil potem v imenu naše poslanske
                  skupine, da ne bo ta uvod predolg, rad pa bi zdaj še eno zadevo, konkretno stvar v
                  zvezi z notranjim slovenskim dolgom.</p>
               <p>Gospoda ministra Gasparija konkretno sprašujem, na kakšni pravni podlagi je
                  odobril garancijo Republike Slovenije v skupni višini 112 milijonov slovenskih
                  tolarjev zasebni firmi Optimizem Postojna, čeprav je vedel za nepravilnosti v
                  poslovanju te firme in drugih firm, katerih lastnik ali solastnik je Vladimir
                  Slejko. Zakaj je minister Gaspari popustil izsiljevanju direktorja Optimizma
                  Postojna in spremenil prvotno stališče, da se zoper firmo in direktorja ukrepa?
                  Kateri so razlogi, da je dolgove firme Optimizem Postojna, za katero je dana
                  garancija, vnesel v javni dolg Republike Slovenije? Obstaja kompletna
                  dokumentacija korespondence med ustreznimi državnimi oziroma slovenskimi organi v
                  zvezi s tem vprašanjem.</p>
               <p>Zdaj pa dovolite, da dam še predlog dodatnih sklepov k sklepom Odbora za proračun
                  in kreditno-monetarno politiko, torej predlog predlagateljev, ki smo se sestali
                  pred sejo, tisti, ki so pač prišli na ta sestanek. Predlog sklepov:</p>
               <p>1. Gradivo, ki ga je predložila Vlada, je nepopolno  in enostransko prikazuje
                  problematiko javnega dolga, ki ga bodo odplačevale sedanje in prihodnje generacije
                  slovenskih državljanov - davkoplačevalcev. Gradivo ne vsebuje opisa nastanka
                  javnega dolga, niti ne omenja odgovornosti tistih struktur in posameznikov, ki so
                  Slovenijo v preteklosti močno zadolžili.</p>
               <p>2. V roku enega tedna naj Vlada Republike Slovenije gradivo dopolni s poročilom in
                  popolno dokumentacijo o preimenovanju samostojnih bank v verigi Ljubljanske banke
                  v Zagrebu, Sarajevu in Skopju v podružnice Ljubljanske banke. S to odločitvijo
                  upravnega odbora Ljubljanske banke, ki je bila sprejeta tik pred sprejemanjem
                  najpomembnejših aktov o osamosvajanju Slovenije in v času, ko je bil razpad
                  Jugoslavije možno realno predvideti, je na ramena slovenskih davkoplačevalcev
                  verjetno odpadlo več kot 100 milijard tolarjev. Ker je po vsej verjetnosti tej
                  odločitvi botroval politični namen, da se prihajajoča osamosvojitev Slovenije na
                  vsak način naredi oziroma prikaže kot ekonomsko neupravičeno, predrago dejanje,
                  naj Vlada v dokumentaciji obvezno priloži tudi seznam članov in ime predsednika
                  upravnega odbora ter drugih vodilnih delavcev Ljubljanske banke v času, ko se je
                  ta katastrofalna odločitev sprejemala.</p>
               <p>3. Komisija za volitve, imenovanja in administrativne zadeve naj do naslednje seje
                  Državnega zbora predloži v imenovanje predlog članov posebne komisije, sestavljene
                  iz predstavnikov vseh strank in poslanskih skupin, ki se bo ukvarjala s
                  problematiko javnega dolga. Naloge komisije bodo predvsem:</p>
               <p>a) Priprava javnega razpisa za najem mednarodno priznane, uveljavljene in
                  kompetenčne tuje finančne revizijske hiše, ki bo izvedla revizijo najpomembnejših
                  postavk v javnem dolgu; revizijo poslovanja največjih dolžnikov izgubarjev v času
                  najemanja dolgov pri domačih in tujih bankah; ugotovila, koliko denarja,
                  vsebovanega v javnem dolgu, je bilo nezakonito odlitega v tujino ali v privatna
                  podjetja nekdanjih vodilnih ljudi in njihovih sorodnikov ter predlagala ustrezne
                  ukrepe za potrditev vsaj dela ukradenega slovenskega kapitala.</p>
               <p>b) Izbira revizijske hiše po končanem natečaju in</p>
               <p>c) Spremljanje dela revizijske hiše in predlaganje potrebnih vmesnih in končnih
                  odločitev Državnemu zboru za nemoten potek revizije in ukrepov, sprejetih na
                  podlagi njenih rezultatov. Torej te tri alinee zajemajo predlog nalog te komisije,
                  ki bi bila pač tu imenovana.</p>
               <p>4. Vlada naj gradivo v roku enega tedna dopolni tudi s poročilom o kazenskih in
                  ostalih postopkih, ki so bili sproženi pred pristojnimi organi po opravljenih
                  inšpekcijskih in kriminalističnih pregledih v bankah, ki so v sanaciji in njihovih
                  nekdanjih največjih dolžnikih.</p>
               <p>5. Državni zbor zahteva, da se dosledno spoštuje ustavni zakon, ki nas obvezuje na
                  razmejitev dejanskih tujih terjatev od insajderskih terjatev ZR Jugoslavije.
                  Ustavni zakon nam hkrati nalaga ovrednotiti in uveljaviti terjatve tako do
                  skupnega premoženja ZR Jugoslavije kot tudi izrecno pravico do tistih subjektov v
                  ZRJ, katerih dolgovi so bili poplačani s slovenskih denarjem.</p>
               <p>6. Glede na razhajanja v bistvenih elementih pogajanja, kar je razvidno iz
                  dokumentacije o pogajanju, Državni zbor zahteva od Vlade Republike Slovenije, da
                  ta oziroma pooblaščena pogajalska skupina zahteva od Konzorcija komercialnih bank,
                  da nam omogoči vpogled v originalno dokumentacijo, vključno z dokumentacijo o
                  transakcijah, ki bodo identificirale današnje lastnike terjatev in resnične
                  porabnike danega denarja. Če v tej smeri vodena pogajanja v razumnem času ne bodo
                  pripeljala do potrebnih dokumentov, bo Republika Slovenija prisiljena iskati
                  rešitve z mednarodno arbitražo.</p>
               <p>7. Osebe, ki so po svojih položajih v vladnih in upravnih organih SFRJ imele
                  pooblastila, ki so jim omogočala aktivno vlogo pri transferjih jugodolgov, ne
                  smejo imeti večine v pogajalski skupini.</p>
               <p>8. Ker nas ustavni zakon v svojem 11. členu zavezuje prevzemati le tiste
                  obveznosti, katerih koristniki so pravne osebe s sedežem na ozemlju Republike
                  Slovenije, smo dolžni identificirati, kateri krediti so bili v resnici uporabljeni
                  v Sloveniji, zato je treba opraviti revizijo poslovnih izkazov odgovarjajočih
                  slovenskih pravnih subjektov.</p>
               <p>Še en sklep je povezan in se direktno sklicuje na zaupno gradivo, zato ga bom
                  predstavil kasneje, dogovorjeno je pa bilo, da gospod Jože Pučnik predstavi
                  stališča predlagateljev oziroma predlagateljev v zvezi s stališči matičnega odbora
                  in sklepi, ki jih ta matični odbor predlaga Državnemu zboru. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Podobnik. Besedo dajem ministru za finance, gospodu Mitji
                  Gaspariju.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Nekaj minut vam bom vzel z metodološko
                  razlago tistega, kar je gospod Podobnik skušal povedati, da bo diskusija v
                  nadaljevanju nekoliko lažja.</p>
               <p>Gre za tri segmente papirjev, ki jih imate pred seboj. Eden je informativne
                  narave, tako se tudi imenuje. To je Informacija o javnem dolgu Republike Slovenije
                  na dan 31.12.1993. Drugi material in tretji material, sta materiala, ki obdelujeta
                  vsebino problema, in sicer prvi material, ki govori o predhodnem oziroma predhodno
                  poročilo o sanaciji bank in hranilnic v Republiki Sloveniji. Nanaša se na del
                  tistih podatkov, ki so objavljeni v informaciji o javnem dolgu 31.12.1993. Tretji
                  material oziroma četrti, ki jih parlament ima na razpolago, sta celotna
                  korespondenca glede pogajanj s komercialnimi bankami v tujini in gradivo,  ki ga
                  je parlament oziroma posamezni odbori obravnavali koncem lanskega leta, to je
                  zunanja zadolženost republike oziroma Slovenije v obdobju do danes. To so gradiva,
                  ki v osnovi dopolnjujejo gradivo, ki se imenuje javni dolg Republike Slovenije na
                  določen dan in pojasnjujejo posamezne sklope problemov, o katerih je tudi gospod
                  Podobnik govoril.</p>
               <p>Dovolil bi si reči, če teh papirjev ne bi bilo na mizi, tudi ne na mizah gospodov
                  predlagateljev, bi danes predlagatelji težko obravnavali to tematiko na način, na
                  kakršen jo obravnavajo. Očitno je Vlada storila korak, ki v zadnjih štiridesetih
                  letih, ne v bivši Jugoslaviji, ne v sedanji Sloveniji ni bil do sedaj narejen.
                  Mogoče izgleda to nekomu zelo čudno, vendar ta postopek ni tako enostaven, kot se
                  zdi na prvi pogled in potrebno je bilo precej moči, precej kopanja po papirjih, da
                  se je lahko sestavil register, o katerem danes nekateri govorijo bolj pozitivno,
                  drugi pa bolj negativno.</p>
               <p>V razpravi bo pojasnjeno tudi nekaj tistega, kar novinarji imenujejo sive in
                  podobne lise, da ne bo ostalo tudi to neodgovorjeno, čeprav so novinarska
                  pričakovanja na to temo relativno zelo nestrokovna.</p>
               <p>Glede na samo problematiko velja povedati, da je bil na dan 31.12., po tečajih
                  tega dne, javni dolg Republike Slovenije, javni dolg po definiciji mednarodnih
                  institucij. Tu velja predvsem za avtoriteto institucije Mednarodni denarni sklad:
                   javni dolg so vse obveznosti, ki jih ima Republika Slovenija. To niso obveznosti
                  komercialnih subjektov, ne doma ne v tujini. To so obveznosti Republike Slovenije
                  tako domačih komitentov kot  do tujih upnikov. Na ta dan so podatki, ki so
                  objavljeni v tej publikaciji, natančni oziroma toliko natančni, kolikor je bilo
                  dano Ministrstvu za finance in Vladi priti do vseh razpoložljivih informacij, ki
                  obstajajo o teh osnovnih pogodbah, ki so objavljene v prilogi, in o imetnikih
                  oziroma osnovnih dolžnikih, ki iz KZ obrazcev, če se tako imenujejo, kreditni
                  obrazci, ki pojasnjujejo, kdo je bil originalni najemnik kredita, kdaj je bil ta
                  kredit najet, pod kakšnimi pogoji in s kakšno dospelostjo.</p>
               <p>Kar se tega tiče, in to je prvo vprašanje gospoda Podobnika, je zunanji in
                  notranji dolg jasen. Drugi segment, ki ni javni dolg, je posredni ali potencialni
                  dolg, so jamstva, ki jih je izdala ali izdaja Republika Slovenija. Zakaj je to
                  potencialni dolg? Ker nihče v danem trenutku ne more oceniti oziroma trditi, lahko
                  samo ocenjuje, v kakšnem deležu bi se lahko katera koli od teh obveznosti
                  realizirala kot celotna obveznost države, to je v prvi točki. V drugi, da ima
                  država po vseh teh elementih svoje regresne pravice, torej je zavarovana z
                  instrumenti zavarovanja, da lahko plača tako regresno pravico v momentu, ko
                  osnovni dolžnik ni v stanju plačati. Nekaj več o tem optimizmu na koncu, ki se na
                  to veže.</p>
               <p>Javnost javnega dolga in identiteta javnega dolga. Mislim, da je popolnoma jasno,
                  da beseda <q>"javni"</q> pomeni, da je tisti, ki za njega jamči ali je njegov dolžnik,
                  javnopravna institucija, država ali katera koli druga institucija, ki spada pod
                  javno upravo, ne pa privatne oziroma komercialne institucije. Identiteta dolga je
                  bila storjena v tem papirju na principu osnovnega dolžnika. Kaj se je dogajalo v
                  okviru nadaljnjih transakcij, ki jih je omenil gospod Podobnik, med njimi je
                  omenil podjetje Lek, ni problem tujega upnika. Osnovna obveznost obstaja in tisto,
                  kar piše v dokumentih o obveznostih do Pariškega kluba, do Konzorcija komercialnih
                  bank, to so obveznosti, ki obstajajo definitivno. To, da je jugoslovanski zakon
                  oziroma zakoni, ki so bili sprejemani v preteklosti, od leta 1983 do leta 1988,
                  omogočal in predvsem zakon iz leta 1988, operacije zamenjave dolga med končnim
                  dolžnikom in upnikom, ki je bil pripravljen za tako zamenjavo dolga na različne
                  načine vstopiti, kar je v skladu s pogodbo, o kateri je govoril gospod Podobnik,
                  to so elementi, ki so povzročili, da se je lahko v posameznih segmentih originalni
                  dolžnik izgubil. V segmentu, kjer je prišlo do odkupa, tega dolga ni več, ker je
                  bil dolg odkupljen z diskontom. V drugih primerih, ko je šlo za kreditne
                  aranžmaje, ki so bili tudi dovoljeni, je šlo za zamenjavo tega dolžnika.</p>
               <p>Kar se tiče Vlade in želje gospoda Podobnika, da se revizijsko pregledajo
                  posamezne kreditne pogodbe, seveda Vlada to podpira in nima pri tem nobenih
                  negativnih misli. Res je, da bo ta postopek trajal dolgo časa, ampak menimo tudi v
                  Vladi, da je to dobro, bo pa težko ugotoviti nekatere od tistih stvari, ki jih je
                  pred časom, mislim, da gospod Lap spraševal o učinkovitosti javnega dolga. To se
                  na posamezni pogodbi ne da tako enostavno ugotoviti, da bi lahko parlament rekel:
                  to je bilo učinkovito, to ni bilo učinkovito, se pa da seveda z revizijo ugotoviti
                  namembnost oziroma to se ugotavlja že v sami pogodbi, kjer piše, za kaj se kredit
                  najame. Lahko se ugotavlja skozi bilance stanja in pa uspeha takega podjetja skozi
                  vrsto let, ali je bil ta kredit v neki časovni dimenziji porabljen na ta način, da
                  je podjetje raslo, ali da je podjetje propadalo in podobno. To zahteva malo
                  dolgoročnejši proces in menimo, da je to koristno in bomo seveda kot Vlada take
                  postopke tudi podprli.</p>
               <p>Mimogrede, Vlada na enem segmentu to že aktivno nekaj časa počne in to je v
                  procesu sanacije bank, kjer je prevzem teh slabih kreditov, ki ne pomeni nikakor
                  odpisovanje slabih kreditov do podjetij, postopek, kjer gre za razčiščevanje, tako
                  kvalitete dolžnika kot tudi seveda tistega, kar je gospod Podobnik spraševal o
                  kazenskih in drugih elementih na tem področju, o čemer bo verjetno gospod Deželak
                  lahko povedal več  glede na to, da je Agencija pripravila poročilo o sanaciji.</p>
               <p>Ustavni zakon. Ustavni zakon očitno beremo po lastni presoji, mnogi. Gospod
                  Podobnik je celo oziroma pripravljalci tega gradiva so celo rekli, da je
                  neumestno, da se še naslanjamo na ustavni zakon v svojem papirju, ki mu je bila
                  ukinjena zaupnost pred kratkim. Menimo in to je tudi odgovorjeno, žal, smo mali
                  odgovarjati javno, ker je javno bilo tudi objavljeno, tisto, kar je gospod
                  Podobnik najprej prikazal kot zaupno in ta odgovor ima 12 točk in je bil objavljen
                  v Delu, kjer smo zelo jasno povedali, v čem so neresnične navedbe iz dokumentov,
                  ki jih je predlagatelj predstavil parlamentu, med njimi tudi način obravnave
                  problema ustavnega zakona.</p>
               <p>Še enkrat ponavljam: Vlada in pogajalska skupina meni in je prepričana, da je
                  delovala v okviru ustavnega zakona, ki je jasno določil na eni strani možnosti in
                  potrebe Slovenije za reševanje vprašanja nasledstva na premoženjskih upravičenjih
                  Slovenije do bivše države Jugoslavije. O tem obstajajo dokumenti, ki jih je
                  sprejemala Vlada in o katerih je Vlada zadolževala pogajalsko ekipo za pogajanja v
                  Ženevi, na kakšnih izhodiščih in pod kakšnimi pogoji mora uveljavljati interes
                  Slovenije. Mimogrede, mnogokrat je bilo omenjeno, zakaj 16.39, zakaj ne 8 ali
                  kakšna druga številka? Iz preprostega razloga, ker je Vlada in vsi tisti organi,
                  ki so o tem sklepali, ko je šlo za nasledstvena vprašanja Slovenije v Ženevi,
                  zatrdila, da je kriterij Mednarodnega denarnega sklada tisti minimum, ki ga mora
                  uveljavljati, ko gre za vprašanja nasledstva na ravni aktive, o kateri se bo v
                  Ženevi pogajalo. Zaradi tega je nemogoče na drugi strani zahtevati drugačen
                  kriterij za pogajanja z nekim drugim upnikom na dolžniški strani, sicer se nam bo
                  vrnilo kot bumerang, seveda da bomo lahko tudi v pogajanjih v Ženevi prisiljeni v
                  pogajanja, ki bodo imela številko, ki bo bistveno nižja od 16.39.</p>
               <p>Drugič, zakon je zelo jasno povedal, da deli slovenske obveznosti iz naslova
                  bivših jugoslovanskih dolgov v dve kategoriji, in sicer v alocirani dolg in v
                  nealocirani dolg.</p>
               <p>Pri alociranem dolgu je bilo zelo jasno navedeno, da so to končni dolžniki iz
                  Republike Slovenije. Končni dolžniki iz Republike Slovenije so za institucije, kot
                  je Ministrstvo za finance oziroma država, originalni podpisniki pogodbe o
                  zadolžitvi. Enako velja tudi za Lek. Obveznost leta, če je to mišljeno na tiste
                  podatke, ki so glede Pariškega kluba, ne vem, ker gospod Podobnik ni točno
                  povedal, na katero stran se to nanaša, to so tri pogodbe v okviru poglavja
                  Pariškega kluba, te obveznosti do Pariškega kluba niso ugasnile. Še zmeraj
                  obstajajo. Res je, da jih Slovenija ta trenutek ne plačuje, ker je celotno
                  odplačevanje po Pariškem klubu, kot veste, ta trenutek zamrznjeno.</p>
               <p>Obstaja nek sklop razprave gospoda Podobnika o delovanju deviznega sistema v bivši
                  Jugoslaviji o funkciji Narodne banke Jugoslavije. Težko bi komentiral to stvar,
                  ker gre za dejstva, gre za sistem, ki je deloval. O tem, kaj si danes nekdo misli
                  o tem sistemu, je seveda vrednostna sodba, ki je lahko takšna ali drugačna. Ta
                  sistem je takrat veljal za vse subjekte v Jugoslaviji in je bil pravni red, ki so
                  ga morali vsi v tisti državi spoštovati, če so želeli formalno po njem
                  poslovati.</p>
               <p>Zakaj je prišlo do izredno velikega zadolževanja bivše Jugoslavije v letih do
                  1981, 1982? Zakaj je ta dolg naraščal predvsem med letom 1976-1981? To je izredno
                  kompleksno vprašanje, ki ga lahko ta parlament in še kdo drug tudi analitsko
                  obdeluje, vendar ta dolg je nastal, ne samo v Sloveniji, tudi drugod, ampak tudi v
                  Sloveniji. Zakaj je nastajal? Kot pravim, verjetno je zelo veliko razlogov, morda
                  bo nekatere od njih lahko ekspertno oziroma zelo temeljito razložil tudi gospod
                  guverner.</p>
               <p>Po tem letu dolg bivše Jugoslavije ni več naraščal. Bil je zamrznjen oziroma je po
                  letu 1988 začel padati. To se pravi med letom 1983 in med letom 1991 jugoslovanski
                  dolg ni več naraščal - nekaj o tem v tabeli, ki je predložena h gradivom. Še več v
                  tabelah, ki so v Biltenu Banke Slovenije.</p>
               <p>Torej, kakšen delež kreditov je bil prevzet oziroma kakšen delež kreditov je
                  servisirala Narodna banka Jugoslavije, kaj je iz tega plačevala, je seveda
                  zanimivo vprašanje, vendar se je treba zavedati, da tako kot pri Banki Slovenije
                  ta hip, je tudi Narodna banka Jugoslavije v tistih časih vsaj v preteklem obdobju
                  bila Centralna banka države. V vsaki državi, tudi v Sloveniji, kakor pri drugih
                  državah velja, da se za del potreb države zadolžuje po potrebi tudi Centralna
                  banka. Mi smo edina država v Evropi in v svetu, ki bi lahko po takem principu
                  poslovali, seveda je to originalno anonimen dolg, ker je Jugoslavija imela po vsem
                  obdobju, predvsem pa v obdobju po letu 1981, izrazite plačilno bilančne težave,
                  zaradi katerih je prišlo do sporazumevanja z Mednarodnim denarnim skladom in do
                  pogojevanj, ki so iz tega sledila, je seveda del teh kreditov dobila direktno
                  Narodna banka Jugoslavije kot kredit za plačilno-bilančne potrebe oziroma
                  omogočanje devizne likvidnosti države za odplačevanje dolgov. V tem delu je seveda
                  nemogoče ugotoviti končnega koristnika, tudi če bi poklicali še tako respektirano
                  mednarodno revizijsko hišo.</p>
               <p>Problem solidarnosti in odnosov poslovnih bank do tega problema. Ja, to je gospod
                  Podobnik pobral iz teksta, ki ga je pogajalska ekipa poskušala in ga še poskuša
                  uporabljati v svojih pogajanjih s Konzorcijem komercialnih bank. Te ideje so bile
                  konceptualno in strokovno oblikovane s strani guvernerjev Centralne banke
                  Slovenije, ki pravno stojijo in ki so eden od resnejših argumentov
                  Koordinacijskega odbora za pogajanja v odnosu do te skupine komercialnih bank.
                  Zakaj je do tega prihajalo, da so poslovne banke tak status priznavale? Jasno, iz
                  interesa poslovnih bank po sodelovanju in po poplačilu svojih terjatev, ki so jih
                  imele do teh bank. To je ena od resnih pogajalskih pozicij, ki jih ta trenutek
                  imamo, pravne, formalne narave proti Konzorciju komercialnih bank, ki sedaj
                  pogojujejo seveda izhod Slovenije oziroma slovenskih komitentov iz t.i.
                  solidarnostne klavzule z nerazumnimi številkami o tem odklopu.</p>
               <p>Glede - sedaj ne smem govoriti o pogajanjih, bom privarčeval za nadaljnjo razpravo
                  - dosedanjih dogodkov na tem področju, je torej pogajalska ekipa izhajala iz zelo
                  jasnega načela v ustavnem zakonu o lociranem in nelociranem dolgu, o tem, kaj je
                  lahko pogajalska številka na tem področju, to se pravi tisto, kar je bilo z
                  odločitvami parlamenta ob vključitvi Slovenije kot sukcesorske države bivše
                  Jugoslavije v Mednarodni denarni sklad in pa v Mednarodno banko za obnovo in
                  razvoj, ponavljam, sukcesorske države - naslednice - kajti, odločitev, ki je
                  postala zakon v Sloveniji, odločitev Mednarodnega denarnega sklada, je prvi
                  mednarodni akt, ki je priznal Slovenijo kot naslednico bivše Jugoslavije. Zakaj?
                  Iz preprostega razloga, ker je Slovenija po tem aktu delila delež bivše
                  Jugoslavije tako na aktivni kot na pasivni strani bilance v Mednarodnem denarnem
                  skladu. Zato je bil to tako pomemben precedans, ki ga Slovenija uporablja tudi
                  sedaj, ki ga je potrdila tudi Badinterjeva komisija, ki konec koncev ni
                  zanemarljiv organ znotraj Ženevskih pogajanj in ki je kot Badinterjeva komisija
                  potrdila tisto, kar izhaja iz 10 cm debele pogodbe, o čemer nekaj več v
                  nadaljevanju, da je to komercialni akt. To ni bila pogodba med državo in
                  komercialnimi bankami, ampak med komercialnimi bankami - Narodno banko Jugoslavije
                  na eni strani in pa upnicami na drugi strani, država Jugoslavije pa je v tistem
                  trenutku podpisala garancijsko pogodbo, ki je sestavni del te pogodbe, o kateri je
                  gospod Podobnik govoril.</p>
               <p>Država Slovenija se je seveda potrudila pridobiti originalni akt te pogodbe, ki ga
                  pa žal Republika Slovenija ta moment nima. Ta originalni akt je deponiran v
                  Beogradu pri Narodni banki Jugoslavije in pri vladi bivše republike SFRJ. Medtem
                  ko so bili vsi ti akti ratificirani v parlamentih tako vseh republik in avtonomnim
                  pokrajin bivše države, kot tudi v zveznem parlamentu. Torej, vsi ti dokumenti so
                  bili predmet diskusije, predvsem pa garancijska pogodba, ki jo je podpisala
                  država, ker ta je morala biti ratificirana od posameznih parlamentov, posameznih
                  republik. Torej v letu 1988 je bivša Skupščina Republike Slovenije o tem tudi
                  uradno razpravljala in potrdila to pogodbo.</p>
               <p>Vsekakor je pa zelo jasno, da je ta tekst pogodbe dokončen tekst, da so zelo
                  jasno, kdo so podpisniki te pogodbe, tako s strani komercialnih bank in Narodne
                  banke Jugoslavije, kot tudi s strani države, ker je možno zelo enostavno
                  rekonstruirati, kaj stoji za tistimi nazivi, ki so zapisani na koncu te pogodbe.
                  Bi pa svetoval vsem tistim, ki jih to zanima, da pogodbo zelo podrobno
                  preštudirajo, da bo lahko nadaljnja diskusija na to temo tudi s predlagatelji tega
                  zasedanja seveda v tem primeru strokovna, utemeljena in mi si jo seveda
                  želimo.</p>
               <p>Ko gre za sanacijo bank in revizijo - vsekakor je Ljubljanska banka kot ena od
                  bank, ki je v sanaciji, in na drugi strani Mariborska banka kot druga banka v
                  sanaciji, vsaj za ti dve banki je sigurno, za Ljubljansko banko pa 100%, da je
                  bila v preteklosti revidirana s strani avtoritativnih revizorjev, ki so bili
                  tujci. Kaj pomenijo avtoritativni revizorji, to je v našem primeru <q>"Kuperzi lojd"</q>.
                  Čudno je, da se mu sedaj zmanjšuje vrednost, ko je sicer tudi SDK sklenila
                  ustrezne pogodbene odnose s to institucijo glede oblikovanja nove institucije, ki
                  bo opravljala dela revizije v slovenskem gospodarskem prostoru. Poleg tega ta
                  institucija opravlja revizijske preglede mnogih mednarodnih institucij in je tudi
                  že storila kakšne napake, ki so javnosti znane, da jih sedaj ne bom povedal, ker
                  bi bil morda obtožen, da delam slab ugled firmi.</p>
               <p>Vsaka revizijska služba oziroma družba se lahko zmoti in večina njih se običajno
                  na toliko in toliko primerov tudi zmoti.</p>
               <p>Primer Credit Anstalt banke v Ljubljani kaže, kaj pomeni štiri ocene revizorjev o
                  tem, kakšna naj bi bila dejanska težava te banke. Štiri revizorska poročila in
                  štiri različne številke. Med njimi je seveda tudi ta, ki sem jo prej omenil. Tako,
                  da iskati absolutno resnico kateregakoli revizorja, je nemogoče. Vsak naslednji
                  vam bo dal nekoliko drugačno oceno tistega, kar bo videl, ker gre za subjektivno
                  oceno, ki sicer temelji na računovodskih in revizorskih standardih, a kljub vsemu
                  oceno tistega, kar revizor v taki banki vidi oziroma zasledi. O navedbah, da se je
                  ta gospod oziroma ta revizijska hiša ogradila od poročila o pregledu Ljubljanske
                  banke, je lahko različna samo v toliko, v kolikor je situacija Ljubljanske banke
                  in katerekoli druge banke v Sloveniji v tem trenutku specifična, glede na normalne
                  razmere, ki jih uporabljajo revizorji v normalnih državah. Zakaj pravim v
                  normalnih državah? Ker je bil razpad bivše Jugoslavije finančno gledano nenormalna
                  situacija, ki pušča posledice. Nerešena vprašanja sukcesije in pa drugih podobnih
                  problemov v odnosu do poslovnih bank ustvarjajo specifičen položaj, ki ga seveda
                  revizorska hiša, ob ustreznih tolmačenjih države, ki je edina pooblaščena, da
                  tolmači dogodke, ki so zunaj konkretnega poslovnega dogodka oziroma moči
                  poslovnega subjekta, da na njega vpliva, so argumenti, ki jih lahko ali ne,
                  revizor sprejme. Za leto 1992 je revizor take utemeljitve sprejel. Ali jih bo
                  sprejel za leto 1993, je stvar revizorja in argumentov, ki jih mora država dati. V
                  tem primeru nekaj o zagrebški banki oziroma o v filiali Zagreb.</p>
               <p>Popolnoma se strinjam z gospodom Podobnikom. Vlada bo rade volje dala vso
                  dokumentacijo, v kolikor je to na Vladi, seveda je pa to v principu na Ljubljanski
                  banki sami oziroma v tem primeru na lastniku, to je na Agenciji za sanacijo bank
                  in pa hranilnic, da se dajo vsi zapisniki in vse odločitve, ki so jih upravni
                  organi te banke sprejemali, tudi za obdobje, ki ga je gospod Podobnik omenil. Tu
                  gre za obdobje reorganizacije Ljubljanske banke za leta 1989 in nastanek treh
                  filial v Zagrebu, v San Remu in Skopju. Pred tem je seveda ta zagrebška banka je
                  bila temeljna banka in je poslovala kot temeljna banka precej dolgo let v
                  Zagrebu.</p>
               <p>Ta trenutek je problem zagrebške filiale, če odmislimo ta problem, ki je bil
                  omenjen in ki ima lahko konotacijo odgovornosti, če ga pogledamo kot
                  formalnopravni in pa finančni problem, je problem,  da je nejasen status najmanj
                  približno 580 milijonov nemških mark, ki so jih hrvaški varčevalci pri tej filiali
                  prenesli na hrvaške banke. Za njih država Slovenija ne čuti nobene obveze po tej
                  osnovi, da bi jih kakor koli prevzemala. Ker je država Hrvaška storila enostranski
                  akt, ki ni bil v soglasju z dolžnikom niti z državo porekla tega dolžnika, ko je
                  prenašala te obveznosti na banke na Hrvaškem oziroma v javni dolg Republike
                  Hrvaške in je v tem primeru logično in pravno utemeljena zahteva, da tudi terjatve
                  filiale do Narodne banke Jugoslavije postanejo terjatve hrvaške države do Narodne
                  banke Jugoslavije v procesu subcesije. Od tega Vlada Republike Slovenije ne
                  odstopa. Drug problem so še do sedaj ostanki hranilnih vlog v tej banki. Tega je
                  za okoli 300 milijonov nemških mark, ki jih v tem trenutku varčevalci niso
                  vztrajni potegniti iz banke, ker je banka pač zaradi vseh dogodkov, ki so se
                  zvrstili v zadnjih letih, v taki situaciji, da tega ne more poplačati. To je stvar
                  pogajanj med Hrvaško in Slovenijo, v kolikor je v kakršnem koli delu tega
                  vprašanja Republika Slovenija kakorkoli tangirana. Gre za komercialni odnos med
                  banko in njenimi varčevalci in ga je treba na ta način tudi dokončno urejati.
                  Teze, da so vnovčene oziroma iztožene posamezne tožbe vlagateljev do Ljubljanske
                  banke, je toliko resnična, kolikor je resnična, da so tudi določene tožbe, ki jih
                  je Ljubljanska banka dobila v tujini in predvsem v Nemčiji. Torej tudi ta del
                  vprašanja je seveda nedorečen zaradi dogodkov, ki so se zgodili v bivši
                  Jugoslaviji. In z vseh teh razlogov je potreben razgovor med revizorjem
                  Ljubljanske banke, ki bo revidiral bilanci Ljubljanske banke, in državo, v tem
                  primeru Agencijo za sanacijo bank. Nihče nima želje po dodajanju javnega dolga v
                  tem primeru, ker se to konec koncev lahko tudi preverja iz dosedanjih kontaktov
                  med Vlado Republike Slovenije in Republike Hrvaške.</p>
               <p>Sedaj pa še o garancijah in pa o tistem konkretnem vprašanju. Vse poteze, ki jih
                  je Vlada delala v zadnjem letu ali dveh, so temeljile na zakonskih rešitvah. Za
                  garancijo, o kateri sprašuje gospod Podobnik, temeljijo na zakonu o izvrševanju
                  proračuna, člen 66. Na osnovi tega je Vlada sprejela kriterije za dodeljevanje
                  garancij, ki so opredelila potrebne pogoje, ki jih mora aplikant oziroma tisti, ki
                  želi pridobiti garancijo, izpolniti. Posamezna ministrstva so z zakonom o
                  izvrševanju proračuna dobila pravico do izvajanja javnih razpisov oziroma
                  natečajev, na katera so se posamezna podjetja lahko javila. O tem imate seveda
                  jasno sliko v samem zakonu in pa v poročilu, ki je bil za lansko leto že predložen
                  parlamentu in bo seveda zopet za naslednji kvartal zopet predložen parlamentu in
                  tako naprej. Na osnovi tega je na predlog resornega ministrstva Vlada sprejemala
                  sklep o izdaji poroštva, minister za finance je pa po zakonu pooblaščen, da to
                  poroštvo z ustreznim zavarovanjem podpiše.</p>
               <p>Glede navedene firme pa naslednje. Optimizem, ekonomsko svetovanje in trgovina d.
                  o. o. Postojna se je prijavil na razpis Ministrstva za gospodarske dejavnosti s
                  pismom 24. junija 1993. Priložil je projekt izvoza modnih izdelkov, pozneje pa je
                  razlog, zakaj bo porabil kredit, še dopolnil z odkupom večinskega deleža v
                  podjetju Kovint Unec od Sklada Republike Slovenije za razvoj. Kredit 112 milijonov
                  slovenskih tolarjev mu je odobrila Banka Hmezad Žalec, ki je tudi potrdila
                  boniteto tvrdke. Vlogo je obravnavala delovna komisija v Ministrstvu za
                  gospodarske dejavnosti, v kateri je bil vedno tudi član predstavnik Ministrstva za
                  finance. Ob obravnavi se je komisija zavedala problema firme Optimizem d.d., ki
                  seveda ni ista firma, je pa firma, v kateri je bilo takrat spomladi leta 1993
                  veliko govora in pa pisanja. Vlada je sklepala o izdaji garancijske izjave firme
                  Optimizem d.o.o. 29. julija 1993, o čemer seveda obstaja dokumentacija, ki jo ima
                  tudi gospod Podobnik. Ministrstvo za finance je dobilo sklep Vlade v izvršitev. V
                  izvrševanju je bilo ministrstvo dolžno dogovoriti zavarovanje poroštva, skleniti
                  ustrezne pogodbe in morebitne druge akte ter izdati <q>"poroštveno"</q> izjavo. Zaradi
                  preverjanja sposobnosti razpolaganja z lastnino je ministrstvo preverjalo, ali
                  tečejo sodni postopki ali izvržbe med sredstvi Optimizma d.o.o. Ugotovilo je, da
                  zoper družbo poteka stečajni postopek pri Temeljnem sodišču v Kopru in s pismi 26.
                  avgusta in pa 3. septembra sporočilo generalnemu sekretarju Vlade, da začasno
                  ustavlja postopek izdaje poroštva. Temeljno sodišče v Kopru je s pismom 15.
                  septembra, o čemer obstaja dokumentacija, obvestilo stranke, da je s sklepom
                  postopek ustavilo. Ministrstvo za finance je nadaljevalo postopek izdaje poroštva,
                  z Optimizmom se je dogovorila zavarovanje poroštva z odcepnimi nalogi in pa s
                  hipoteko na Kovint Unec s soglasjem Tvrdke Kovint in solastnika Sklada za razvoj.
                  Poroštvo je bilo izdano 24.09.1993 z veljavnostjo do  25.01.1994. Vrednost
                  zastavljenega premoženja v kompleksu, kjer ima na delu za zavarovanje terjatev
                  približno 88 milijonov SIT po stanju 30.06.1993 vpisano zastavno pravico tudi
                  Splošna banka Koper, vendar ne na istih premoženjskih upravičenjih kot država
                  Slovenije. Ker je 25. januarja ta obveznost zapadla in originalni dolžnik ni bil v
                  stanju to obveznost poplačati, je država takoj sprožila postopek regresnega
                  zahtevka in se bo <q>"poplačala"</q> v postopkih, ki so predpisani po zakonu o
                  obligacijskih razmerjih in pa tistih aktih, ki jih uporablja država Slovenije in
                  pravobranilstvo, ki zastopa interes države v takih primerih, da bo ta znesek
                  poplačan.</p>
               <p>V samih dokumentih, ki ste jih pridobili do zdaj, je iz števila izdanih garancij
                  zapadlo do konca leta. Če na pamet povem, mislim, da se je izteklo 19 garancij, od
                  tega je 7 garancij takih, kjer originalni dolžnik ni bil v stanju poplačati svoje
                  obveznosti. Originalni dolžniki, ki niso bili v stanju poplačati svojih obveznosti
                  in za katere država Slovenija ta trenutek izvaja regresne zahtevke in vtožuje
                  svoje terjatve, so naslednji: Litostroj, Tovarna industrijske opreme Ljubljana,
                  Kmetijska zadruga Gabrovka, Brest Cerknica, Novoles - drobno pohištvo, Novoles -
                  lepljeni elementi, Iskra - Baterije, Iskra - Antene, Vrhnika in v januarju Iskra
                  Senekom, Trbovlje, Optimizem Postojna, Litostroj, tovarna vlitkov. To so vse
                  garancije, ki so do tega trenutka dospele in bile vnovčene v breme države kot
                  garanta, država pa v tem primeru izvaja regresne zahtevke in se bo iz tega naslova
                  tudi poplačala.</p>
               <p>Seveda je garancijski potencial oziroma garancija instrument ekonomske politike,
                  ki se je in se uporablja predvsem zaradi tega, da bi se podjetjem, ki izpolnjujejo
                  kriterije, o katerih je bil parlament obveščen, ko je bil sprejet zakon o
                  proračunu in to so predvsem podjetja iz kategorije A in B, o katerih mora izdati
                  boniteto pred odobritvijo banka, ki da kredit. Na tej osnovi se seveda predvsem
                  poskuša z garancijskim potencialom zmanjšati obremenitev visokih obrestnih mer, ki
                  jih plačujejo taka podjetja originalnemu upniku, to je poslovni banki. Kar se tega
                  tiče, mislim, da sem vsaj v tem trenutku odgovoril dovolj jasno.</p>
               <p>Ko pa gre za posamezne sklepe, bi se pa predvsem ustavili na enem sklepu - ostale
                  ta trenutek ne bi komentiral, ker mislim, da bo razprava še pokazala možnost se na
                  to temo tudi pogovoriti - je tisti sklep, ki govori o odgovornosti oziroma o
                  zmanjšanju možnosti vplivanja na pogajanja v okviru konzorcija poslovnih bank
                  tistim, ki so imeli možnost vplivati na zamenjevanje, zmanjševanje dolga Narodne
                  banke Jugoslavije v obdobju po letu 1988. Še enkrat ponavljam. Verjetno to leti na
                  moj račun, zato sem tudi to omenil, ker sem bil namestnik guvernerja Narodne banke
                  Jugoslavije od novembra 1988 do konca maja oziroma v začetku junija 1991. V
                  nobenem primeru  aktivnosti, ki jih je izvajala Narodna banka Jugoslavije, kolikor
                  je meni znano, seveda, niso temeljile na aktih, ki niso bili zakonsko urejeni. Ob
                  tem obstaja evidenca, ki je bila predložena parlamentu, o zakonodaji, ki je
                  omogočala: prvič odkup dolga, način odkupa dolga in pogoje, pod katerimi se je
                  lahko dolg odkupoval, obstaja pa tudi zakon o  prevzemu dela dolga končnih
                  dolžnikov s teritorija tedanje republike Jugoslavije, med njimi recimo tudi iz
                  Slovenije, ki so bili prevzeti skozi tako imenovani zakon 962, 962 milijonov, iz
                  katerih je namesto končnih dolžnikov poplačevala svoje dolgove Republika
                  Slovenija.</p>
               <p>Končam s tem glede pogajanj in dosedanjih stališč predlagateljev izrednega
                  zasedanja parlamenta. Namreč naslednje trditve: <q>"Nima se smisla pogajati na
                  podlagi našega ustavnega zakona,"</q> - povzemam iz teksta, ki nam je bil na razpolago
                  - <q>"pogajati se je treba v okviru mednarodnih organizacij in s posredništvom
                  ustreznih advokatov"</q>; <q>"mednarodna pogajanja o nasledstvu so unikatni procesi"</q>;
                  <q>"principi mednarodnega prava so se v procesih spreminjali"</q>; <q>"tuja komisija ne more
                  za nazaj določiti statusa NBJ in izenačevati s poslovnimi bankami"</q>.</p>
               <p>Vse to in še nekaj drugih navedb, jaz upam, da zgolj slučajno, zelo spominja na
                  stališča, ki so prikazana in dokumentirana v angleškem gradivu, podpisanem s
                  strani gospe Ignjatovi}, vodje pogajalske skupine bivše oziroma ZRJ v delu
                  finančnih pogajanj, ki se neverjetno močno skladajo s temi stališči. Še enkrat
                  ponavljam: pogajanja v Ženevi za Slovenijo pomenijo bistveno slabši položaj kot
                  izločena pogajanja med Slovenijo in pa upniki iz naslova komercialnih bank, kjer
                  ni nobenega zagotovila, da pogajanja v okviru ženevskih pogajanj dajo boljši možni
                  rezultat, saj predlagatelji sklica te seje niso navedli argumentov, ki bi navajali
                  na to, da bi ta pogajanja preko Ženeve ali kakšne druge mednarodne institucije,
                  kot so Združeni narodi, prinesla bistveno boljši rezultat od tistega, na katerem
                  še vedno temeljijo pogajanja med Republiko Slovenijo, oziroma Vlado Republike
                  Slovenije in pa Konzorcijem komercialnih bank. Konec koncev, ta pogajanja so še
                  vedno daleč od končnega rezultata in številka 16,39 ni edini element pogodbe, ki
                  bo odločal o končni številki dolga, ki ga mora Slovenija odplačati. Končna
                  številka dolga bo splet več elementov, ki si jih lahko preberete v dokumentih, ki
                  so zaupne narave. Hvala lepa.      </p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministru Gaspariju. Besedo dajem guvernerju Narodne banke Slovenije,
                  gospodu Francetu Arharju.</p>
            </sp>
            <sp who="SDZ1:ArharFrance">
               <speaker>DR. FRANCE ARHAR:</speaker>
               <p>Cenjeno predsedstvo, spoštovane dame in gospodje! Dovolite mi, da se še sam
                  dotaknem nekaterih vprašanj, katerih se je deloma dotaknil že gospod minister
                  Gaspari, predvsem pa tudi uvodničar, gospod Podobnik.</p>
               <p>Namreč iz obsežnega gradiva, ki ste ga prejeli, je jasno razvidno, kje so problemi
                  oziroma kje naj bi bili problemi, če se seveda želimo pogovarjati po vsebini teh
                  pogajanj. Za mene strategije pri teh pogajanjih, neke tajne strategije pravzaprav
                  ni. Zakaj je ni? Zaradi tega, ker se je na isto temo pogajala že cela vrsta držav,
                  formule so več ali manj znane, izidi pri takih pogajanjih več ali manj znani, tako
                  da ima mednarodni trg kapitala izdelane oblike. Ima preizkušene oblike in
                  pravzaprav za razliko od vseh ostalih pogajanj, ki jih je do sedaj imela
                  Slovenija, pa jih v bodočnosti najverjetneje še bo imela Slovenija z Mednarodno
                  skupnostjo, smo mi začeli pogajanja o znanih dejstvih, o zapisanih dejstvih, o
                  dejstvih, ki so v obsežni pogodbi, ki jo imate pred seboj in celi vrsti aneksov,
                  ki sestavljajo dejansko to pogodbo.</p>
               <p>Kdo so pravzaprav pogajalci na nasprotni strani? Spomin mislim, da je svež,
                  oktober 1991. Ista, več ali manj ista skupina bank, ki je bila zaprošena oktobra
                  1991 od Narodne banke Jugoslavije, da ob dejstvih in dogodkih, ki so se zgodila v
                  Sloveniji 8. oktobra ob monetarni osamosvojitvi, blokira na mednarodnem finančnem
                  trgu Slovenijo, pozvala je Narodna banka Jugoslavije te iste subjekte, naj
                  blokirajo slovenske devizne rezerve, recite in pišite, takrat na nivoju 170
                  milijonov dolarjev. Današnje devizne rezerve po dveh letih in pol desetkrat višje,
                  1,7 milijarde dolarjev. Takrat smo zaprosili, država, Banka Slovenije in vsi ti
                  dobromisleči v tej državi za razumevanje dogodkov na tem teritoriju, za
                  razumevanje odločitev Republike Slovenije, da je storila tisto, kar je bilo svetu
                  znano in da se kaj takega ne zgodi. Kajti, če bi nas takrat blokirale te iste
                  banke, blokirale to premoženje, potem ne vem, kakšen scenarij bi se pisal od
                  tistega trenutka dalje in ne vem, kako bi tekel nadaljnji razvoj v Sloveniji. Ne
                  želim seveda in ne me razumeti napačno, da sem advokat upnikov. Daleč od tega.
                  Vendar nikakor ne razumemo ali pa nočemo razumeti, kaj so kontrakti, kaj so
                  sprejeti kontrakti, ne samo med posameznimi privatnimi osebami, tovrstni
                  kontrakti, torej ratificirani v šestih jugoslovanskih republikah in nenazadnje
                  seveda pred takratno zvezno skupščino.</p>
               <p>Govoriti o solidarnosti, govoriti in razpravljati o tem najtežjem problemu, to je
                  tisto, kar seveda buri različne duhove,predvsem pa spodbuja vprašanje, če je ta
                  solidarnost, ali potem mora Slovenija kot edina nositi breme te solidarnosti.</p>
               <p>Na drugi strani: poglejte, Mednarodni denarni sklad, ki je sprejel Slovenijo v
                  članstvo, seveda s soglasjem tega parlamenta, ni imel pred seboj nobenega takega
                  dokumenta, kot je ta pogodba. Pred njim ni bilo nobene solidarnostne klavzule.
                  Takrat se slovenski parlament ni spraševal o tem, ali je analiza ali so ugotovitve
                  Mednarodnega sklada - ne glede na solidarnost - korektne. Namreč isti upniki so
                  začeli podobna razmišljanja.</p>
               <p>Podobna situacija je pred Pariškim klubom. Nobene solidarnostne klavzule.
                  Poudariti je treba pri nastajanju tega starega jugoslovanskega in tudi slovenskega
                  dolga, kot je že opozoril minister, da moramo iti v tisto obdobje, ko ni bilo
                  državne garancije na tem dolgu. Namreč, to je obdobje do leta 1983, ko je prišlo
                  do prvega vsesplošnega kolapsa v bivši državi. Vi se spominjate, kakšno je bilo
                  pomanjkanje deviz.</p>
               <p>Na drugi strani prav to dejstvo, da je takrat država hočeš - nočeš posegla na to
                  področje. Prisiljena je bila, kajti razvoj bi se takrat lahko ustavil in k temu so
                  dali svoja pogojevanja prav tako zunanji upniki in predvsem mednarodne
                  institucije, te iste mednarodne institucije, pri katerih je bila član. In
                  Slovenija je v lanskem letu prvič po 10 letih, odkar je bil mednarodni trg
                  kapitala zaprt za bivšo državo, za bivše republike, uspela organizirati posojilo s
                  pretežno udeležbo tudi tistih bank, ki so dejansko involvirane v ta proces, v
                  pakete jugoslovanskega dolga.                      </p>
               <p>Želim poudariti, kaj je pravzaprav alternativa pogajanjem z upniki. Alternativa
                  pogajanjem z upniki so pogajanja z dolžniki, z ostalimi solidarnimi dolžniki.
                  Zakaj? Zaradi tega, ker tukaj se zastavlja zelo resno in nevarno vprašanje tudi
                  pri samih upnikih. Če se pogajamo samo z enim, ki je solidarni dolžnik, ker vemo
                  že od rimskega prava dalje, kaj solidarnost pomeni in kaj predstavlja v različnih
                  kontraktih, potem ti ostali solidarni dolžniki ta isti argument lahko uporabijo:
                  oprostite, pogajali ste se z enim in mi smo pri tem zelo prizadeti, kajti če bi
                  taisti ostal v tem paketu, bi tudi mi lahko pričakovali glede na njegov razvoj v
                  preteklosti, v 40 letih itd. in dandanašnji, to je tisti, ki je edini sposoben, da
                  prevzame celotno ekonomsko breme. Oprostite, tudi taki ugovori obstajajo. Pri
                  tistih idejah ali pa pri tistih oporekih, češ, Narodna banka Jugoslavije je s
                  svojo garancijo pravzaprav prevzela celotno jamstvo in seveda, ker je to storila
                  Narodna banka, naj bi Narodna banka Jugoslavije to breme tudi sama odplačala ali
                  pa del tega bremena sama odplačala.</p>
               <p>Namreč ugotovitve iz Ženevske konference Bedenterjeve komisije, kako se ne morejo
                  tovrstna pravna razmerja podvreči odločitvam te komisije, niso ničesar drugega kot
                  branje tega konkretnega kontrakta. Zakaj? V tej isti pogodbi, ki jo imate pred
                  seboj, je izrecno napisano: <q>"Narodna banka Jugoslavije kot institucija države, se
                  v primeru pokrivanja s to garancijo podvrže pravilom civilnega in trgovinskega
                  prava in s tem aktom izgublja subjektiviteto mednarodnega javnega subjekta"</q>. Pa se
                  bo kdo vprašal, ali je bilo to normalno za tisti čas, ali ni bila to taka ali
                  drugačna represija? Odgovor na to vprašanje je mednarodna finančna skupnost
                  razrešila praktično 1974. leta. Zakaj ravno tega leta? Zaradi tega, ker je bil
                  takrat pred londonskim sodiščem izposlovan zelo pomemben sodni judikat. Na to
                  dejstvo opozarjam iz enostavnih razlogov, ker za ta kontrakt, ki ga je Jugoslavija
                  ratificirala, velja newyorško pravo. Na mednarodnem trgu kapitala se običajno
                  uporablja bodisi newyorško bodisi angleško pravo in s tem v zvezi so seveda
                  povezani različni sodni judikati iz tega anglosaksonskega sveta.</p>
               <p>Takrat se je pred podobnimi zidovi znašla Nigerija. Centralna banka Nigerije je s
                  svojo garancijo pozlatila komercialne rizike tako, kot se je zgodilo v
                  Jugoslaviji. Namreč dejstvo je, da je ves ta dolg nastal v obdobju let 1975, 1981,
                  1983  in takrat so vse te pogodbe sklepale znane banke, sklepala znana podjetja in
                  seveda je to dejstvo naknadne garancije pripeljalo k temu, da je ravno s tem aktom
                  Narodna banka Jugoslavije zgubila ta mednarodni status javnega subjekta.</p>
               <p>Želim poudariti, da je leta 1974 pred londonskim sodiščem Centralna banka Nigerije
                  izgubila pravdo, leto kasneje Centralna Čehoslovaške in sledila je Centralna banka
                  Poljske. Tudi te so se sklicevale na tako imenovano suverenost, kajti v tej isti
                  pogodbi je klavzula o odreku suverenosti. Kaj se pojmuje pod to suverenostjo?
                  Tista klasična suverenost, ki jo ima vsaka država in njej eminentne državne
                  institucije. Sodišče je utemeljilo svojo odločitev s tem, češ, kadarkoli pride
                  država na trg kapitala, kadarkoli centralna banka kot sestavni del te države
                  pokriva z lastno garancijo komercialne rizike, takrat izgublja tiste prvine, ki
                  gredo tako imenovanemu suverenemu subjektu in takrat se podvrže logiki ostalih
                  komercialnih subjektov oziroma komercialnih rizikov.</p>
               <p>Združene države Amerike so bile prva država, ki so 1976 sprejele zakon o
                  obravnavanju tujih suverenov pred svojimi ameriškimi sodišči; Velika Britanija pa
                  dve leti kasneje, 1978. Torej svet je v tistem času, ko se je Jugoslavija najbolj
                  intenzivno zadolževala, sprejemal novo prakso, novo doktrino. In ta nova praksa in
                  nova doktrina je bila vnešena in je tudi sestavni del kontrakta, ki ga imate pred
                  seboj. Če greste primerjati to pogodbo s pogodbami, ki jih imajo Argentina ali pa
                  Bolgarija ali pa ne vem katera južnoameriška država ali kateri koli dolžnik, ki je
                  šel na mednarodni trg kapitala, boste lahko ugotovili, da je repertuar klavzul, ki
                  so v tej pogodbi, pravzaprav identičen. Kajti ta mednarodni trg je seveda na eni
                  strani izredno sofisticiran, permanentno išče nove oblike in produkte, na drugi
                  strani pa uporablja tisto klasiko, ki temelji na ugotovitvah in določilih rimskega
                  prava in potem ostalih civilnih zakonikov.</p>
               <p>Marsikdo je tudi že ugotavljal v Sloveniji, če so še pogajalci in sploh pogajalska
                  skupina premehka, ne nastopa korektno, nastopa dejansko podcenjujoče ali še z
                  drugimi atributi, pa je morda kdo primerjal situacijo v Južni Ameriki in pozicije,
                  ki so jih imele države pogajalke sveta, vendar ob tem moram spomniti še na drugo
                  pomembno dejstvo, namreč države Južne Amerike poznajo t.i. kalvo doktrino. Ta
                  kalva doktrina dovoljuje oziroma prepoveduje, da v primeru investicijskih sporov
                  in kreditne pogodbe po mednarodni praksi spadajo pod to definicijo, se lahko spori
                  rešujejo v domači državi in samo v tej državi. Nekatere države imajo zapisano v
                  ustavah prepoved sprejemanja tovrstnih klavzul, tako da tudi eventualna primerjava
                  situacije z bivšo jugoslovansko ustavo in temi državami ne pride v poštev, kajti
                  ta ista diskusija se je vodila leta 1988 ravno v povezavi s to klavzulo o odpovedi
                  dejansko suverenosti in odpovedi suverenosti pri sklicevanju v primeru poziva pred
                  mednarodno sodišče oziroma pred konkretno rečeno po tej pogodbi pred newyorško
                  sodišče.</p>
               <p>Za kakršnokoli arbitražo, za razsojanje preko arbitraže morata biti obe strani
                  soglasni in postopki, kako se formirajo arbitraže, so znani, arbitražna pravila
                  znana, tako da iluzije, da bi privatne banke prišle pred mednarodno arbitražo so
                  lahko samo iluzije. Zakaj bi prihajale pred mednarodno arbitražo, če ima pogodba
                  klavzulo o pristojnosti newyorškega sodišča in za tovrsten pristop k sodišču ne
                  potrebujem soglasja nasprotne stranke, predvsem pa nasprotnega seveda
                  dolžnika.</p>
               <p>Na drugi strani, ko govorimo o solidarnosti in o tem temeljnem kamnu spora, moramo
                  seveda nehote omeniti te posamezne subjekte, ki stojijo na dolžniški strani.</p>
               <p>Kdo so to komercialne banke, komercialne banke po celi Jugoslaviji plus Narodna
                  banka Jugoslavije? Da je Slovenija izbrala to pot, da se je pričela pogajati, da
                  je pričela kazati interes, mislim, da je to prvo odločitev pokazala in sprejemala
                  slovenska vlada meseca marca 1992. Namreč banke so ugotavljale, da je bil ob tem
                  razhodu v stari državi ta razhod narejen brez pogodbe. Še dandanašnji nas banka za
                  mednarodne obračune v Bazlu permamentno sprašuje, kdaj bomo prišli v Bazel s
                  pogodbo, kdaj bomo prišli v Bazel z dogovorom. Sprašujem seveda tudi ta parlament,
                  kakšne so možnosti za sklenitev pogodbe med temi dolžniki, kajti to je ena od
                  variant in sklenitev pogodbe med samimi dolžniki lahko vodi k eni od solucij.</p>
               <p>Na drugi strani, kadar mi govorimo o nevarnostih, o možnostih, ki jih imajo
                  upniki, ne pozabimo zelo pomembnega dejstva, ki je bilo predpogoj, ko so se prve
                  pogodbe 1983 leta podpisovale. Dejstva, da je ta upniška skupnost zahtevala od
                  takratne jugoslovanske države, da je ratificirala newyorško konvencijo o
                  priznavanju tujih sodnih in arbitražnih odločb. Zakaj? Zaradi preprostega dejstva,
                  kajti brez izvršbe je vsaka pravnomočna sodna odločba le skromna želja na papirju,
                  do premoženja dolžnika pa pridem samo na ta način, da mi nekdo dovoljuje izvršbo
                  in v tej isti pogodbi, ki jo imate pred seboj je izrecno zapisano, kaj sta pogoja
                  za izvršbo na slovenskem ali pa na premoženju kateregakoli obligorja. Pogoja sta
                  ta, da je bil spoštovan javni red v državi, kjer je zavezana stranka in da so bila
                  spoštovana procesna pravila v sodnem postopku, ki je tekel pred sodiščem ali
                  institucijo, kjer se je iskala pomoč te institucije sodišča ali arbitraže.</p>
               <p>Torej dejstvo, da so se te klavzule znašle v pogodbi, temu dejstvu je bil posredi
                  predhodni pogoj s strani upnikov, ratifikacija konvencije, kajti to konvencijo ima
                  ratificiran pravzaprav pretežni del sveta, kajti ta konvencija daje polnomočje in
                  možnosti in upanje vsem upnikom ne glede seveda na državne meje, ki obstojajo med
                  posameznimi deželami. Ko se govori o tej mednarodni logiki oziroma finančni logiki
                  in ko se zastavlja tudi vprašanje, ali je bil promet na mednarodnem trgu kapitala
                  dopusten z dolgovi, ali pa točneje povedano s terjatvami. Namreč vi veste, da tudi
                  institut cesije terjatev ni od danes, da je to izum ravno tako rimskega prava in
                  da je upnik kralj in upnik odloča o svoji usodi, v kolikor seveda ni ta njegova
                  usoda še tako zabetonirana s statusom in pogojevanjem dolžnika in na ta način je
                  pravzaprav promet s terjatvami dopusten in ga nihče ne more preprečevati. Pri
                  prometu s terjatvami poznamo celo vrsto oblik.</p>
               <p>Vi sami veste, znani so forfetni posli, vendar kadarkoli trgujem s dajatvami, se
                  vedno zastavlja vprašanje, kdaj ima ta terjatev svojo skadenco, kakšen je riziko,
                  ki spremlja to terjatev, ali z drugimi besedami, govorim o diskontu, za kakšno
                  ceno bom stopil na mesto upnika. Kadar pa seveda trgujem in prenašam dolgove,
                  takrat pa iz istih virov. Drugi odgovor, namreč prenašanje dolgov, kupovanje
                  dolgov ne more biti brez soglasja upnikov, kajti z zamenjavo dolžnikov se
                  spreminja riziko, se spreminja cena, se spreminja diskont.</p>
               <p>Ta isti mednarodni trg kapitala je že pred 20 leti okarakteriziral tovrstne
                  transakcije. Ne sam ta trg, ampak ameriška sodišča zopet, ameriška sodišča za
                  vrednostne papirje. Zakaj za vrednostne papirje? Namreč ameriški zakon o
                  vrednostnih papirjih, ki je bil sprejet v teku svetovne krize 1933. leta, je
                  dopustil ameriškim sodiščem, da so in da sama v odvisnosti razvoja trga in
                  ekonomskih odnosov določajo nove vrste vrednostnih papirjev in tisti, ki v večji
                  meri zasleduje ta trg, lahko ugotavlja že dalj časa, da je pogodba o dobavi
                  citrusov vrednostni papir, da je pogodba o flaširanju viskija vrednostni papir, da
                  je pogodba o izdelavi naftnih tankerjev vrednostni papir in da je <q>"svob"</q> posel
                  vrednostni papir in da je trgovanje s temi papirji dejansko svobodno in je odvisno
                  od dogodkov na mednarodnem trgu kapitala.</p>
               <p>Kaj je tisto, kar je moteče v zvezi s tovrstnim prometom?</p>
               <p>1. Treba je poudariti, da pogodba sama dovoljuje promet tudi za dolžnike,</p>
               <p>2. da je Jugoslavija ves čas svojega obstanka vedno imela devizno zakonodajo in
                  zakon o kreditnih poslih s tujino in 20. september 1988, ki šteje kot rojstni
                  datum te pogodbe, je dobil svojo potrditev tudi v spremenjenem zakonu o kreditnih
                  poslih s tujino spomladi 1989 in seveda tudi proceduro, kako se bo s tovrstnimi
                  terjatvami trgovalo v okvirih Jugoslavije in v prvi vrsti zvezna vlada do aprila
                  1989, kasneje Narodna banka Jugoslavije kot plačilni agent, so bili pooblaščeni,
                  da dajejo soglasja k posameznim transakcijam. To se pravi, pogodbeno in notranje
                  pravno zakonite transakcije.</p>
               <p>Kdaj se postavi vprašanje nezakonitosti tovrstnih transakcij? S tistim trenutkom,
                  ko so mednarodna skupnost in Združeni narodni začeli sprejemati sankcije proti
                  subjektov iz nove Jugoslavije. To so dejstva, te sankcije so z nacionalno
                  zakonodajo adoptirale pravzaprav države. In kje je največji problem? Največji
                  problem pri vsem tem so t.i. tihe participacije, tudi tiho družabništvo ni od
                  včeraj. Tihega družabništva nikoli ne boste zasledili v kateremkoli trgovinskem
                  registru, niti v sodnem registru, kajti tiho družabništvo sloni na zaupanju in
                  največja iluzija, da bi dandanašnji upniki, ki delujejo na podlagi zaupanja,
                  postavili pred vas odprte karte, kdo, s kom in koliko participira na odstopljenih
                  terjatvah.</p>
               <p>In še naslednje vprašanje, ki je izrednega pomena. Vprašanje tako imenovanega
                  regresa. Namreč sam lahko prodajam participacijo, vendar je izrednega pomena, ali
                  pri tej participaciji imam klavzulo z ali brez regresa. Namreč v tem delu bi
                  opozoril na izvajanja gospoda Podobnika, namreč napačna so v tistem delu, kar
                  zadeva ustvarjanje rezervacij pri posameznih poslovnih bankah in deponiranja
                  tovrstnega premoženja pri centralnih bankah. Nekaj netočnosti, namreč tako
                  imenovani bazelski komite, ki so ga ustanovile članice banke za mednarodne
                  obračune centralne banke, že vrsto let predpisuje pravila igre za tako imenovano
                  rizično aktivo bank. Želi varovati seveda s preventivo lastnike bank in opozarjati
                  tudi same banke, da kadarkoli posojajo, je seveda boniteta dolžnika njegova
                  sposobnost vračanja plačevanja tistega izrednega pomena in odvisnosti od teh
                  plačil in od tega vračanja, se seveda potem sodijo in ocenjujejo posamezne
                  terjatve in vrednost teh terjatev. Pri tem ocenjevanju teh terjatev je seveda
                  izrednega pomena, kakšna je tudi tvoja sposobnost in koliko kapitala imaš na
                  razpolago, da boš pri slabih dolžnikih začel ustvarjati potrebne rezervacije.</p>
               <p>Na drugi strani je splošno znano dejstvo, da banke oziroma države svojo davčno
                  zakonodajo lahko zavirajo ali pa pospešujejo ustvarjanje tovrstnih rezervacij. Na
                  kakšen način? Na tak način, da je davčna zakonodaja tista, ki pripoveduje in
                  dovoljuje, ali se take rezervacije lahko ustvarjajo pred plačilom davka na bruto
                  dobiček ali se lahko ustvarjajo po plačilu davka.</p>
               <p>Ne bi želel obremenjevati tega parlamenta s problemi, ki so nastali iz tega
                  zornega kota v Nemčiji leta 1989 in 1990. Zakaj? Zopet povezani z Jugoslavijo,
                  povezani z družbeno lastnino v Jugoslaviji. Namreč poglejte, po tej isti logiki,
                  po logiki družbene lastnine in 13. člena stare jugoslovanske ustave, je ta država
                  imela tako imenovani nelastninski koncept družbene lastnine. In jugoslovanska
                  družba je bila pravzaprav titular te lastnine. Upniki, predvsem pa nemška davčna
                  zakonodaja in predvsem nemškim financam so prišli do ugotovitve, češ, če je ta
                  družbena lastnina, potem mi ne moremo govoriti o riziku posameznega subjekta.
                  Kajti, če mi dolguje Janez, bom vzel pri  Francetu in obratno, če je titular tega
                  premoženja eden in isti - jugoslovanska družba, in na drugi strani, če je temu
                  tako, jugoslovanskega rizika ni. Na ta jugoslovanski riziko in rezervacije, ki jih
                  banke ustvarjajo na račun tega rizika, potem niso upravičene in to je obremenitev
                  nemškega fiskusa.</p>
               <p>Zakaj opozarjam na ta dejstva? Iz preprostega razloga, ker če želimo razpravljati
                  na tem mestu, v tem parlamentu, potem razpravljamo o dejstvih iz pogodbe.
                  Centralna banka lahko pomaga parlamentu samo s tega zornega kota in nima
                  nikakršnih ambicij takih ali drugačnih interpretacij; ne bi jih smela imeti in jih
                  tudi nima. Vendar se mi zdi, da katerikoli pogajalec, ki mu bo ta parlament zaupal
                  mandat, bo hočeš-nočeš prisiljen izhajati iz podpisane pogodbe in iz ničesar
                  drugega. Namreč, vse tisto drugo je lahko diskusija kje drugje, ne pa s temi
                  individualnimi privatnimi bankami.</p>
               <p>V tej zvezi bi želel opozoriti tudi na vrsto netočnosti, ki se interpretirajo v
                  javnosti s pogodbo, ki jo je Banka Slovenije podpisala z Dresner banko v
                  Luxemburgu. Prvič - okrog identitete te banke. To ni ista banka, ki vodi sindikat
                  za financiranje slovenske letalske družbe. To je banka prvovrstnega značaja, to je
                  banka, ki ni involvirana v upniški sindikat; to je banka, preko katere tudi Banka
                  Slovenije opravlja vrsto poslov z deviznimi operacijami. Na drugi strani tisti, ki
                  v večji meri pozna zakonodajo okrog fiduciarnih računov, lahko zaman ugotavlja in
                  išče ustrezno regulativo v evropskih državah. Luxemburg je ena od redkih držav v
                  svetu, ki je leta 1983 sprejela poseben zakon za fiduciarne račune. In ta zakon
                  morajo spoštovani banke, kajti v Luxemburgu je skoraj 300 bank iz celega sveta. In
                  vi veste, da ima evrotrg kapitala - govorjeno seveda v ozkih okvirjih - svoje srce
                  v Luxemburgu. Kakšen <q>"rateing"</q> ima ta Luxemburg na listi držav z različnim
                  rizikom, lahko tudi samo ugotavljate.</p>
               <p>Z drugimi besedami, odločitev o nadaljnjem spoštovanju pogodbe, sem prepričan, da
                  je bila edino pravilna. Kajti iz biltena Banke Slovenije, ki ga imate tudi pred
                  seboj, lahko na strani 47 ugotovite, kakšni zneski se nahajajo na tem računu.
                  Dobrih 39 milijonov ameriških dolarjev. In ta sredstva, gospodje, so v lasti in
                  posesti - ne seveda v posesti, ker so v posesti trenutno pri Dresner banki - v
                  lasti Banke Slovenije.</p>
               <p>Določila pogodbe so popolnoma jasna, kakšen je dostop do teh sredstev in to je
                  problem tudi pri upnikih. Namreč, dostop do teh je in bo takrat, kadar bodo
                  pogajanja pripeljala k pozitivnemu rezultatu in bo ta rezultat ratificiral
                  slovenski parlament. Če ta pogajanja ne bodo dala rezultata, potem je popolnoma
                  razumljivo, da transfer sredstev ne bo omogočen. In če izhajate iz istega
                  poročila, ki ni prezentirano samo v Sloveniji, ampak je prezentirano finančnemu
                  svetu vsak mesec, potem lahko ugotavljate, da tovrstna sredstva, ki so na tem
                  računu in se zbirajo na tem računu, ne zmanjšujejo slovenskega dolga v tistih
                  postavkah, kjer si to predstavljate, ampak predstavljajo sestavni del slovenskih
                  deviznih rezerv. To je tisto, kar moti upnike. Upniki bi si želeli naprej, da
                  imajo ta sredstva nekje pri sebi - bodisi agent sam bodisi katerakoli banka izmed
                  tega upniškega kluba. V tem je tudi njihova nervoza, nejevolja in seveda še kaj
                  drugega. Kajti ugotovili so tudi sami, da glede na dejstvo, da Banka Slovenija ni
                  obligor po tej pogodbi, da pristop do njenega premoženja po tej isti pogodbi ni
                  možen niti pred domačimi niti pred tujimi sodišči.</p>
               <p>Z drugimi besedami, če poskušam zaključiti ta uvodna pojasnila, se zastavlja
                  vprašanje oziroma meni osebne ne, nadaljevati pogajanja ali ne, mislim, za mene je
                  odgovor samo pozitiven. Tisti, ki seveda razmišljate drugače: pogajanja ne,
                  predpostavljam, da mislite na vse možne najslabše variante, tudi kar zadeva možne
                  zaplembe premoženja. Katero premoženje ni podvrženo zaplembi, upam, da ste si
                  pogledali v pogodbi. Med tem premoženjem so navedeni rudniki, objekti za obrambo
                  pa še nekaj malega po domače povedano. Vse ostalo je pa lahko predmet izvržbe po
                  pravilih igre, ki veljajo pred mednarodno skupnostjo. Torej po tistih pravilih, ki
                  jih je ratificirala tudi bivša država.</p>
               <p>Ob tem naj omenim še to, že leto 1965 je pomembno leto za bivšo državo.
                  Ratificirala je konvencijo o razreševanju investicijskih sporov, ki jo je
                  pripravila Svetovna banka. Namreč, ta konvencija govori, kakšna so pravila igre,
                  če prihaja do takih sporov in kakšna pravila seveda veljajo tudi pri izvržbah.</p>
               <p>Namreč, ob vsem tem se zastavlja samo eno resno vprašanje. Kako je najprej z
                  zaupanjem mandata katerikoli skupini in zaupanje v to skupino in na drugi strani -
                  celotni finančni odnosi temeljijo na zaupanju: tisti doma z varčevalci, tisti s
                  tujimi bankami, tisti s tretjimi partnerji. To zaupanje pa se vsak dan meri v
                  praksi ob spoštovanju pogodb. Glede na to, da je osnovna skrb centralne banke
                  stabilnost domače valute in odgovornost za ta bančni sistem, bi tudi s tega mesta
                  apeliral na razum in na strokoven pristop k tovrstnim pogajanjem, k tovrstnim
                  pogodbam.</p>
               <p>Namreč največja iluzija je, da nam bodo stvari izpogajali tretji posredniki. Vsak
                  ve, naj gre pred domače sodišče ali katerikoli sodišče, naj najame enega advokata,
                  več advokatov, ta mora servisirati te odvetnike. Ni odvetnika, ki bi v vašem imenu
                  vodil celotno zadevo seveda v vašem imenu, ampak ob tako zamotanem primeru, kot
                  je, je popolnoma razumljivo, da se države ne poslužujejo tega. Tudi v novejši
                  zgodovini nam ni znan primer, da so se seveda ta dejstva in ti dogodki analizirali
                  na tak način, kot se v Sloveniji. Morda bo to tudi nov primer, o katerem se seveda
                  že piše in se seveda bo pisalo.</p>
               <p>Ena od naših sosed se je pogajala s 1000 bankami. Skupina štirih je to vlogo
                  opravljala ves čas, dokler ni prišla do parlamenta. Parlament je bil razsodnik in
                  arbiter, ali so bila pogajanja uspešna ali ne. Tako delajo države. Kajti pri tem,
                  torej ponavljam še enkrat, za mene posebne taktike ni. Zaradi tega ne, ker če bomo
                  mi govorili o taktiki na ta način, da bomo govorili o procentih, potem tukaj ni
                  nobene taktike. Če se nočemo pogovarjati o problemih in o klavzulah, ki so
                  zapisane v pogodbi. Upniki se pogovarjajo o teh in iščejo razrešitve s pomočjo
                  teh.  </p>
               <p>Torej, če nam je kaj do tega, da gremo po nadaljnji poti stabilizacije in
                  uveljavljanja Slovenije v svetu, uveljavljanja slovenske valute, potem bomo morali
                  nadaljevati drugače. Po bitki so seveda vsi generali pametni. Danes govorimo in
                  razpravljamo o preteklosti. Ne pozabite pa samo ene resnice, in ta je bila
                  zapisana v uvodu lanskoletnega poslovnega poročila Banke Slovenije in je to star
                  slovenski pregovor: Denar je plašen kot srna. In če to resnico prestavimo v naše
                  razmere, v čas privatizacije, v čas, ko ta parlament razpravlja o strategiji tujih
                  naložb, čaka ga še zakon o tujih naložbah, se sprašujem, če ne bomo dosegli prvega
                  - stabilizacijo doma, pa še kaj drugega seveda, kdo od tujcev in s kom od tujcev
                  bomo imeli kakršna koli razmerja. Vsakdo se nas bo bal. In na drugi strani, če je
                  Slovenija - hvala bogu - prišla z deviznimi rezervami tako daleč, da danes ne
                  potrebuje Mednarodnega denarnega sklada, bo pribita na križ mednarodnega trga
                  kapitala. Pred vami je pomembno odločanje o slovenskem proračunu za letošnje leto,
                  o dimenziji deficita. Kje bomo financirali ta deficit? Leto nazaj smo v tej
                  dvorani opozarjali na posledice financiranja deficita z domačimi realnimi viri, s
                  tujimi finančnimi viri in s pomočjo centralne banke. Če bo seveda ta parlament
                  odločil, da je denarna politika, ki jo vodi Banka Slovenije, zgrešena, potem bo
                  dal smernice za novo politiko in predvsem smernice v smeri najverjetneje
                  destabilizacije tolarja. In na to dejstvo bi želel ponovno opozoriti, da gredo vsa
                  ta prizadevanja v teh pogajanjih k temu, kot je bilo že poudarjeno, da se najde
                  nov sporazum, da se podpiše nov kontrakt, da se podpišejo spremembe k kontraktu.
                  Kot rečeno, za razliko od vseh pogajanj, ker takih dokumentov ni, in se dejstva
                  ugotavljajo in se pravne forme oblikujejo in se iščejo dejansko solucije za eno
                  stran drugače kot pa v tem primeru. Hvala.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu guvernerju. Besedo dajem direktorju Agencije Republike Slovenije za
                  sanacijo bank in hranilnic, gospodu Janku Deželaku. Prosim.</p>
            </sp>
            <sp who="SDZ1:DeželakJanko">
               <speaker>JANKO DEŽELAK:</speaker>
               <p>Spoštovano predsedstvo, gospe in gospodje! Dovolite mi, da tudi sam v vlogi
                  direktorja Agencije za sanacijo bank in hranilnic Republike Slovenije podam nekaj
                  nujno potrebnih pojasnil, tako da tudi po svoji vlogi in z vidika agencije
                  doprinesem k razčiščenju, ali če hočete, k določitvi pravih tarč, pravnih lovcev
                  in pravega streliva.</p>
               <p>Agencija je bila v preteklosti večkrat - sedaj nekoliko manj ali celo bistveno
                  manj - predmet različnih kritik, ki so prihajale iz različnih vrst, katerih
                  temeljno izhodišče, po mojem mnenju, je bilo nerazumevanje njene vloge. Kot
                  Agencija za sanacijo bank in hranilnic je iz te definicije jasno, da njena vloga:
                  sanacija ali ozdravljenje ali ozdravitev, kakor koli hočete, obstoječih bank, ki
                  bodo lahko postale in postajajo banke, kot jih pozna razviti svet, šele potem, ko
                  dajo skozi proces sanacije. Inkriminirano je bilo izbor, kriteriji kreditov, ki
                  jih je Agencija prevzela svoj <q>"portfel"</q>, inkriminirano je bilo tudi orodje,
                  tehnologija, metode, ki si jih Agencija poslužuje. Jaz sem globoko prepričan,
                  gospe in gospodje, predvsem zaradi nepoznavanja dejstev.</p>
               <p>V utemeljitev bi navedel naslednje: Ko v materialih po zakonodajni plati
                  utemeljujemo svoje mesto, navajamo vse vrste zakonov, ki služijo kot podlaga za
                  naše delo, se večkrat inkriminira, zakaj sanirati banke, zakaj se iti javni dolg v
                  tem delu, ki je lociran na bankah, zakaj to ne prepustiti neke vrste stihiji, češ,
                  to so povzročili drugi, mi se tega ne gremo.</p>
               <p>Izbor sanacijskih metod, gospe in gospodje, je v tesni zvezi z zakonodajnimi
                  rešitvami, ki jih ponuja zakon o bankah in hranilnicah, ki je bil sprejet v tako
                  imenovanem, kot veste, monetarnem osamosvojitvenem paketu in ki je postal veljaven
                  z 8. oktobrom 1991.</p>
               <p>V zakonu se ponujajo naslednje možnosti saniranja bank. Prvič, da banke sanirajo,
                  ozdravijo, da uvedejo nadzor zdravih, novih in trdnih lastnikov nad njimi
                  dosedanji lastniki. Ti so bili pozvani. Efekta seveda ni bilo.</p>
               <p>Na drugi ravni je bilo ponujeno drugim bankam, da bi druge banke sanirale te
                  banke. Tudi zaradi obsega narodnega varčevanja in denarnega varčevanja v tem
                  trenutku - v tej situaciji smo tudi danes, čeprav v boljši - do tega ni prišlo. Ni
                  bilo realnih prihrankov.</p>
               <p>Na tretji ravni so bili, da tako rečem, tuji ekonomski finančni subjekti. Ti se
                  niso odzvali iz preprostega razloga, ker čakajo, da bomo mi postorili tisto, kar
                  moramo postoriti v tej državi.</p>
               <p>In na četrti ravni kot tehnično, po mojem mnenju, edino možni instrument, je bil
                  uporabljen državni papir - državna obveznica - zadolžitev državljana itn. itn.
                  Vendar, kaj je pa bila opcija? Ali je bila opcija prepustiti banke njihovemu
                  sesutju? Ali to ne bi pomenilo zelo neposredne, če hočete, zelo grobo izvedene
                  nacionalizacije vseh prihrankov, ki so se tedaj v bankah nahajali? Ali ne poznamo
                  primerov iz vrste evropskih držav, zlasti pa iz držav izven Evrope, morda Južne
                  Amerike, kjer so odpisali tovrstne denarne prihranke prebivalstva in drugih
                  ekonomskih subjektov in so uspešno sanirali banke. Vendar, gospe in gospodje,
                  vprašanje je, za kakšno ceno. Torej teza, ki jo mi zagovarjamo, je, da je bil
                  izbor sanacijskih metod pri sanaciji bank, če hočete, zelo zelo civiliziran,
                  razvit in evropski.</p>
               <p>Kriteriji, na podlagi katerih je Agencija prevzemala slabe kredite podjetij, je
                   suportfelj, so znani, bili so objavljeni, za njih je bila zadolžena in je ta
                  posel speljala Centralna banka in so na ogled in niso nikakršna skrivnost. Edina
                  omejitev, in to je zakonska omejitev, je, gospe in gospodje, zakon o sanaciji
                  bank, ki daje v tem trenutku zgornjo možno mejo zadolžitev oziroma točneje,
                  emisije državnih papirjev do višine 2,2 milijarde nemških mark. Do zdaj, kot je to
                  na drobno obrazloženo v materialih, je konzumirano 1,7 milijarde mark. Na tej
                  podlagi bo cca 130 ali 135 milijonov mark strošek sanacije slovenskih bank v
                  fiskalnem letu 1994. Torej ne več in ne manj, zlasti pa ne obrnjeno.</p>
               <p>Zelo shematično: kaj je vsebina dela Agencije? Kot Agencija za sanacijo bank ima
                  pomemben vpliv pri temeljnem rekonstruiranju bank, ki so v njenem portfelju. V
                  njenem portfelju so v tem trenutku, kot veste, tri banke. Poročilo za leto 1993
                  seveda govori in izhaja iz dveh bank, ker sta bili samo dve banki. Ti dve banki,
                  gospe in gospodje, pokrivata preko 60% do 65%, morda celo več denarnega trga v
                  Republiki Sloveniji in posledično, ko se rešuje njihov portfelj, Agencija vstopa v
                  več kot dve tretjini slovenskega realnega sektorja. To je dimenzija problema, ki
                  pomeni dodaten pritisk, da se postopki, procedure, tehnike ali pa, če hočete,
                  tehnologijo sanacije izvaja zelo domišljeno, previdno, da ne rečem razumno. V
                  mislih imam opcijo splošnega bankrotiranja slovenskega gospodarstva, ki ga seveda
                  ne moremo v tistem trenutku nadomestiti z nečem drugim, zato vodimo postopke
                  postopoma z nekim ciljem, da hkrati s sanacijo bank menjamo tudi gospodarsko ali
                  industrijsko strukturo na Slovenskem. Seveda ne sami ampak v povezavi z Vlado,
                  Banko Slovenije in še nekaterimi drugimi vladnimi institucijami.</p>
               <p>To je ena plat stvari. Banke so z zamenjavo slabih kreditov za papirje rešile
                  problem solventnosti ali premoženjske bilance. Ohranile in zadržale so problem
                  likvidnosti denarnih tokov. Za banko pomeni odtekanje denarja  več ven kot noter
                  napoved skorajšnjega bankrota. Bankrot bank, ki so tedaj pomenile več kot dve
                  tretjini denarnega trga, bi bil za narodno gospodarstvo katastrofa. V sesutem
                  gospodarstvu se bi našla podjetja, ki tako ali tako nimajo nobenih ekonomskih
                  perspektiv, kot tudi tista, na katera vsi skupaj računamo, da lahko pomenijo
                  generiranje nove gospodarske rasti. Torej, ali je bila kakšna alternativa, sprašu-
                  jem predvsem gospode predlagatelje? Na eni strani vzpostavljanje normalnih bank,
                  ki naj postanejo profitne institucije, tiste, v katere bomo nosili svoje
                  prihranke, ne pa institucije, ki so pomenile neke vrste redistribucijo
                  ustvarjenega družbenega proizvoda iz prejšnjega sistema, iz katerega izhaja.
                  Bančna klientela se je v zelo kratkem času bistveno zamenjala. Banke v sanaciji
                  komunicirajo finančno samo z dobrimi in zdravimi podjetji. Ni več kreditov, ki bi
                  se dajali na oči, ali brez analiz, ali brez temeljitih - tudi administrativnih, če
                  hočete - procedur. Izključena je sleherna voluntaristična volja takšnih ali
                  drugih, ki bi lahko vstopali v procese odločanja v bankah. Banke so prve rezultate
                  pokazale.</p>
               <p>Osebno štejem kot največji rezultat sanacije, osebno se čutim seveda zanj
                  odgovoren, zlasti od oktobra lanskega leta dalje, da je pritisk na primarno
                  emisijo bank v sanaciji bil več kot razpeterjen. To pomeni, da če je v juniju
                  lanskega leta likvidnostna podpora bankam v sanaciji predstavljala skoraj 70%
                  primarnega denarja, danes predstavlja 20 ali 15%. Nekomu je ta podatek lahko zelo
                  enozvočen, nekomu lahko pove marsikaj.</p>
               <p>Drugič. V teh kratkih mesecih smo v Agenciji za sanacijo bank prestrukturirali za
                  cca 260 milijonov DEM slabih kreditov, na ta način, da smo kreditna bremena
                  zdravim delom podjetij prekonstruirali, podaljšali na bistveno daljše razdobje
                  tako, da so jih ta zdrava podjetja v stanju tudi financirati. Opozarjam na
                  temeljno načelo: v Agenciji ne odpisujemo ničesar, tudi to, kar pride v portfel
                  agencije, ni predmet odpisa, zlasti pa ne nekritičnega odpisa. Čeprav je seveda na
                  drugi strani jasno, da je procent izterjave, ki bi si želeli, da je 110% - ne bo
                  100%, ker bi bili edinstvena dežela na svetu.</p>
               <p>Dalje. Prvi efekti na področju izterjave slabih kreditov govorijo o prvih 40
                  milijonih DEM, s katerimi smo takoj nadomestili obveznice, oblikovali lastni
                  portfel vrednostnih papirjev in  s tem olajšali pritisk na proračun.</p>
               <p>Dalje. V zadnjem kvartalu lanskega leta se počasi zaustavlja negativni denarni tok
                  v bankah v sanaciji. To je bistven podatek, ki je značilen za ta sektor.</p>
               <p>Dalje. Banke v vedno večji meri - ena izmed njih v celoti, pokriva svoje
                  operativno odhodke z operativnimi prihodki. Za nekoga, ki rahlo poznavalsko pokuka
                  v to materijo, je to seveda lahko in morebiti podatek, ki ni zanemarljiv.</p>
               <p>Dalje. Bistveno se reducira tudi število zaposlenih v bankah. Poznam vrsto
                  podjetij - velikih dolžnikov, kjer poteka proces redukcije števila zaposlenih
                  bistveno počasneje kot v bankah v sanaciji. Ta fizični kriterij gotovo ne more
                  biti najpomembnejši. Vendar tudi to govori o tem, da gre za nekatere narodno
                  gospodarske procese, ki so zdravi.</p>
               <p>Dalje. Razvijajo se novi bančni produkti, nova organizacijska shema bank, nov
                  informacijski upravljalski sistem. Ne bom neskromen, če lahko rečem, da se v
                  bankah v sanaciji razvijajo določeni postopki, ki te banke že danes z vidika
                  njihove učinkovitosti postavljajo v sam vrh celotnega slovenskega bančnega sistema
                  itd. To so prva nakazila, gospe in gospodje, da agencija svoje poslanstvo jemlje
                  resno, da ne gre za nekritično jemanje v portfel kogarkoli in komurkoli bi se
                  nekaj pač dozdelo, da je pametno, ampak da se držimo procedur.</p>
               <p>Uvedli smo vrsto notranjih ukrepov, med njimi tudi - gospe in gospodje - ne
                  nazadnje etični kodeks ravnanja, ki zajema v bankah vse in ki smo ga, gospe in
                  gospodje, rahlo pozabili, pa se ga bomo ponovno spomnili. Da gre za nekatere
                  podatke, ki so v očeh tujih ekspertov, tujih svetovalcev in misij, ki dokaj na
                  gosto obiskujejo Agencijo in banke v sanaciji, zadovoljivi. Torej, zakaj temu
                  projektu po nepotrebnem nepoznavalsko metati polena pod noge? V čem je tu
                  rezon?</p>
               <p>Gospe in gospodje, končujem z ugotovitvijo, da nas glavnina dela šele čaka.
                  Saniranje bank - to zveni morda že kot lajna - pomeni strahovit pritisk na
                  zatečeno industrijsko strukturo v Sloveniji, ki taka, kot je, nima posebnih
                  priložnosti, da vstopi v razmere tržnega gospodarstva. Zanesljivo je tudi to, da
                  to morda ni najboljša izmed vseh možnih poti, ki smo si jih v tej državi izbrali,
                  je pa ena izmed možnih in Agencija je trdno odločena, da bo svoj del posla pri tem
                  opravila. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa direktorju Agencije, gospodu Deželaku. Gradivo je obravnaval tudi Odbor
                  za finance in kreditno-monetarno politiko kot matično delovno telo.</p>
               <p>Želi poročevalec odbora besedo? Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Menim sicer, da bo poročilo o delu odbora le bleda senca teh
                  izjemno kvalitetnih uvodnih nastopov mojih treh predgovornikov, pa vendar bi rad
                  povedal to, da je poudarek na Odboru za finance in kreditno-monetarno politiko
                  vedno bil na strokovnem pristopu, tudi tokrat, in da menim, da so predlogi stališč
                  in sklepov, kakršne je odbor predlagal Državnemu zboru, pravzaprav povzetek tega,
                  kar so vam trije cenjeni predgovorniki že povedali.</p>
               <p>Odbor se je srečal s hudo zagato, s kakršno se ni srečeval še nikoli. Predlagatelj
                  gradiva namreč ni predlagal ničesar, samo to, da se stvar obravnava. Zakaj naj se
                  obravnava, kako naj se obravnava, kaj je povzetek iz vsega tega, čemu je sploh vse
                  to namenjeno - tega predlagatelj ni povedal. Na žalost tega nismo utegnili slišati
                  niti na seji odbora, ker je predlagatelj protestno zapustil sejo, kakor je to sam
                  poimenoval; jaz osebno bi to poimenoval, da je pobegnil s seje. <stage>(Neka
                     reakcija v dvorani - se ne sliši!)</stage> Omenil sem, da je to moje osebno
                  stališče.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Gospod Kopač, govorite v imenu odbora. Prosim, gospod Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Prav. Odbor je predlagal dve stališči, ki ju predlaga Državnemu zboru. Prvo
                  stališče je, da odbor meni - in s tem predlagamo, da enako tudi Državni zbor - da
                  je pozitiven zaključek pogajanj s Konzorcijem komercialnih bank in Pariškim klubom
                  temeljnega pomena za hitrejši gospodarski razvoj Republike Slovenije in predvsem -
                  to bi rad poudaril! - osnova za novo samostojno sodelovanje gospodarskih subjektov
                  v mednarodnih ekonomskih odnosih. Namreč, treba je vedeti - to povzemam iz
                  razprave na odboru, da mi ne bi bilo očitano, da je moj osebni dodatek - da je
                  ravno nedokončanost pogajanj s Konzorcijem komercialnih bank tista zadnja
                  popkovina, ki nas veže na bivšo Jugoslavijo, in da ravno zaradi nje kar naprej in
                  naprej, torej ven in ven, nikoli naša podjetja ne morejo nastopati samostojno v
                  mednarodnih ekonomskih odnosih, recimo pri najemanju določenih kreditov, ampak
                  vedno z državno garancijo, ker nas naprej in naprej vedno potiska v neko državno
                  dirigirano gospodarstvo, ki bi se mu radi, po mojem mnenju, vsi v tem Državnem
                  zboru radi čimprej izognili.</p>
               <p>Drugo stališče, ki ga predlaga odbor Državnemu zboru, je, da je večina trditev v
                  gradivu predlagateljev izredne seje, torej v gradivu, ki ga je podpisal gospod
                  Podobnik, netočnih in zavajajočih in, da predlagatelji ne predlagajo nobenih
                  alternativnih rešitev. Menim, da je bilo to v treh uvodnih nastopih mojih
                  predgovornikov že, bom rekel, na bolj diplomatski način velikokrat povedano. Odbor
                  predlaga Državnemu zboru tudi vrsto sklepov. Prvi je - menim, da je to pomembno
                  povedati, kajti velikokrat se zdaj pri razpravah v teh izrednih sejah govori, da
                  so stvari nekje skrite, da se niso obravnavale, da so se skrivale pred očmi
                  javnosti. Ni res! Predlagamo, da s sklepom Državni zbor ugotovi oziroma ugotavlja,
                  da so pristojna delovna telesa Državnega zbora - gre za Odbor za mednarodne
                  odnose, za Odbor za gospodarstvo in za Odbor za finance in kreditno-monetarno
                  politiko na svojih sejah dne 14.7.1993, 15.12.1993, 12.1.1994 in 17.1.1994 že
                  obravnavale problematiko urejanja odnosov Republike Slovenije s tujimi upniki in
                  sprejela svoja stališča in sklepe in predlagamo, da jih Državni zbor potrdi
                  oziroma podpre.</p>
               <p>To mislim, da je pomembno povedati zaradi tega, ker so na vseh teh sejah delovnih
                  teles sodelovali tudi predstavniki predlagateljev te izredne seje in pri
                  glasovanju o stališčih in sklepih na teh sejah, sem šel gledati nazaj po
                  zapisnikih, so tudi ti isti predlagatelji današnje izredne seje soglašali s
                  stališči in sklepi teh odborov. Konkretno na Odboru za finance 17.1. - gospod
                  Zagožen, je spet moja osebna pripomba - najvišje dvignil roko za tista stališča,
                  ki smo jih sprejeli.</p>
               <p>Naslednji predlog sklepa je, da Državni zbor podpira sklepe, ki jih je sprejela
                  Vlada Republike Slovenije ob obravnavi informacije o odnosih Republike Slovenije s
                  Konzorcijem komercialnih bank in Pariškim klubom dne 13.1.1994 in ponovno potrdila
                  dne 28.2.1994. Distinkcija med tema dvema datumoma je pomembna zaradi tega, ker se
                  javnosti skozi korespondenco ministra Janez Janše s predsednikom Vlade večkrat in
                  tudi skozi interpletacijo določenih novinarjev oziroma novinark pojavlja trditev,
                  da so ti sklepi različni. Ti sklepi niso različni. 13.1.1994 so bili sprejeti in
                  28.2.1994 so bili ponovno potrjeni v isti obliki.</p>
               <p>Pod točko 5 imate predlagan sklep, da Državni zbor podpira dosedanja pogajalska
                  izhodišča za pogajanja s tujimi upniki in pa, kar je pomembno kot poziv tujini -
                  kot eden od rezultatov te izredne seje - poziva tuje upnike, da korektno ocenijo
                  spremenjene okoliščine po razpadu SFRJ ter pripravljenost Slovenije, da kot eden
                  od dolžnikov po New financial agriment pogodbi dokončno uredi kreditna
                  razmerja.</p>
               <p>Pod točko 6 imate predlagani sklep, po katerem bi Državni zbor zadolžil Vlado, naj
                  pred zaključkom pogajanj s Konzorcijem komercialnih bank Državnemu zboru predloži
                  dokončno sporazum v predhodno potrditev. Menim sicer, da je stvar sama po sebi
                  umevna, vendar morda ni odveč tega sprejeti še kot poseben sklep.</p>
               <p>Pod točko 7 imate predlog sklepa, po katerem naj bi zadolžili Vlado, da Državni
                  zbor redno vsaj trimesečno obvešča o poteku pogajanj s Konzorcijem komercialnih
                  bank in Pariškim klubom. Menim, da bo potem tudi hudih besed o nejavnosti ali pa o
                  posebnih zarotah v zvezi s tem manj.</p>
               <p>8. točka v predlogu sklepov pravi, da naj bi Državni zbor sprejel predhodno
                  poročilo o delovanju Agencije Republike Slovenije za sanacijo bank in hranilnic v
                  letu 1993, ki vam ga je na kratko predstavil njegov direktor gospod Deželak in ki
                  ga imate seveda tudi v gradivih.</p>
               <p>Naslednji predlog sklepa je, da Državni zbor zadolžuje Vlado Republike Slovenije,
                  da mu predloži program zmanjševanja javnega dolga ter opravljanja z njim. Menim,
                  da je to pomemben predlog sklepa, kajti treba je reči tudi to, da je ročnost
                  zapadlosti različnih državnih vrednostnih papirjev zelo skoncentrirana na nekaj
                  let in da bo Vlada - tega mislim, da se sama več kot dobro zaveda - morala
                  spremeniti ročnost teh državnih vrednostnih papirjev.</p>
               <p>Potem smo predlagali še predloge sklepov, po katerih bi bilo treba revidirati
                  obstoječe zakone, ki se tičejo javnega dolga in predlagati spremembo le teh v
                  smeri znižanja javnega dolga. Vsa ta diskusija se je razvila predvsem o obveznicah
                  za pokritje terjatev do Slovenskih železarn. Državni zbor naj bi zadolžil
                  predsednika Državnega zbora, torej gospoda mag. Rigelnika, da na dnevni red seje
                  zbora ne uvrsti nobenega zakona z večjimi finančnimi posledicami, dokler ni jasno
                  razvidno, koliko bo prispeval k obsegu javnega dolga. Dejstvo je, da posamezni
                  predlagatelji, predvsem poslanci, sem in tja pa tudi Vlada, predlagajo posamezne
                  zakone, ki nimajo ali pa imajo zelo površno ocenjene finančne posledice in ti
                  zakoni se potem v jeku strasti obravnavajo in tudi sprejmejo, potem pa nas vse
                  skupaj boli glava.</p>
               <p>Pod točko 12 imate predlog sklepa, po katerem Državni zbor zadolžuje Vlado, da
                  redno tri mesečno objavlja podatke o obsegu javnega dolga in pod točko 13, da do
                  konca letošnjega leta izdela metodologijo za izračun javnega dolga v širšem
                  smislu. V gradivu, ki je objavljeno v Poročevalcu v zvezi z javnim dolgom, je
                  seveda javni dolg predstavljen v ožjem smislu po metodologiji javnega denarnega
                  sklada, kar vam je povedal tudi minister Gaspari, plus s pridodanimi garancijami
                  oziroma jamstvi države.</p>
               <p>To so predlogi stališč in sklepov matičnega odbora. Naj pa opozorim posebej še na
                  dva predloga stališč, ki sta se v razpravi sicer izoblikovala, vendar kasneje
                  nismo o njih niti glasovali, z obrazložitvijo, da se morda ne kaže spuščati na
                  takšen nivo. Ampak nihče obeh teh dveh stališč ni zanikal. Gre za to, da so
                  gradiva predlagateljev izredne seje in pa gradiva, ki izhajajo iz korespondence
                  oziroma korespondenca s strani ministra Janeza Janše, po mnenju, izraženem na
                  odboru in nezanikanim, že škodili uspešnemu procesu sanacije bank in pa pogajanju
                  s tujimi upniki, in s tem Sloveniji oziroma slovenskim interesom, slovenskemu
                  gospodarstvu povzročili že kar določeno škodo.</p>
               <p>In pa naslednje mnenje, ravno tako nezanikano, mislim pa, da danes ponovno zelo
                  ilustrativno potrjeno, predlagatelji stališč oziroma predlagatelji gradiva za to
                  izredno sejo in pa minister Janez Janša v svoji korespondenci izražajo stališča,
                  ki so - lahko jih ocenimo - prosrbska. Verjetno ne da bi za njih, ali pa ne, da bi
                  si tako želeli. Vendar dejstvo pač tako je. To je bila razprava na seji odbora in
                  ker se vam je v tem kratkem ali pa nekoliko daljšem uvodnem nastopu tudi
                  predstavil. Hvala lepa.</p>
            </sp>
            <sp who="SDZ1:RigelnikHerman">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Kopaču. Želi besedo predstavnik Sekretariata za zakonodajo?
                     <stage>(Ne želi.)</stage></p>
               <p>Odrejam odmor do 15.45 ure. Prosim za pisne prijave.</p>
               <p>Sejo nadaljujemo ob 15.45, do takrat pa prosim za pisne prijave.</p>
            </sp>
            <stage type="time">(Seja je bila prekinjena ob 15.27 uri in se je nadaljevala ob 16.00
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Nadaljujemo to naše zasedanje na 5. izredni seji Državnega zbora. Prosim vas, da
                  zasedete svoja mesta in da ugotovimo prisotnost na seji. Ugotavljamo prisotnost na
                  seji. Prosim, da svojo prisotnost potrdite s pritiskom na gumb. Prosim vse, da
                  zasedete svoja mesta, da bomo lahko ugotovili prisotnost na seji. <stage>(55
                     prisotnih.)</stage> Ugotavljam, da je prisotnih 55 poslancev. Torej je zbor
                  sklepčen in lahko nadaljujemo z delom.</p>
               <p>Opozoril bi vas, da smo sprejeli sklep, ki se nanaša na delovanje Državnega zbora
                  med tem izrednim zasedanjem na zaprti seji. Najprej bomo opravili razpravo na
                  odprtem delu seje in potem prešli na zaprtega, na katerem bomo ponovno poslušali
                  uvode in za ta zaprti del seje vas tudi prosim, da se posebej pisno prijavite k
                  razpravi tako kot predstavniki poslanskih skupin kot tudi kot poslanke in
                  poslanci.</p>
               <p>Nadaljujemo torej z odprtim delom seje in dajem besedo predstavnikom poslanskih
                  skupin. Prvi prijavljeni je gospod Sašo Lap za samostojno poslansko skupino.
                  Besedo ima gospod Sašo Lap, za njim bo na vrsti gospod dr. Jože Pučnik za
                  Socialdemokratsko stranko Slovenije.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani podpredsednik, spoštovani zbor, predvsem pa pri tej
                  temi spoštovane davkoplačevalke in davkoplačevalci! Ko sem prvič v Državnem zboru
                  na 14. seji novembra 1993 povprašal, kako je s slovenskim javnim dolgom, sem na
                  levi strani opazil zavijajoče oči, češ kaj spet sprašuješ. Odgovora na to
                  vprašanje ni bilo dva meseca. Ko sem ga pa končno dobil, sem na februarski seji
                  postavil dodatna vprašanja, ker s to oceno Vlade nikakor nisem bil zadovoljen.
                  Vendar je bilo jasno vsaj nekaj, da se višina v dveh mesecih, ki jo je pač Vlada
                  bila pripravljena priznati, povzpela s 4 milijard nemških mark na 7 milijard
                  nemških mark ter da to po naše ni končna vsota, ki jo je Vlada pripravljena
                  priznati. Znani strokovnjaki, predvsem leve promenience že na glas govorijo, da
                  dopuščajo možnost, da bo skupnega slovenskega javnega dolga kar blizu 7 milijard
                  ameriških dolarjev, to pa je toliko, kot smo v slovenski desnici trdili že pred
                  letom dni.</p>
               <p>Javni dolg, kaj to sploh je, kolikšen je in kdo ga je ustvaril? Na ta osnovna
                  vprašanje je treba odgovoriti. Najprej je treba ugotoviti kot nesporno dejstvo, da
                  z nobenim zakonom ni definiran. Zakaj ni definiran? Nepoučeni bi menili, da se pač
                  razume, kaj je, ali pa, da je zakonodajalec po zakonodajni poplavi pozabil na to
                  malenkost. A ni ne prvo ne drugo. Javni dolg ni samoumeven pojem, sploh pa ni
                  malenkost, na katero bi zakonodajalec smel pozabiti. Ker večina ljudi, preprosto
                  ne ve, kaj je javni dolg, so temu primerne tudi razprave in članki v medijih. Zato
                  mnogi, med drugim tudi novinarji, tudi ekonomisti, tudi finančniki in drugi
                  podobni strokovnjaki navadno začenjajo razlago o javnem dolgu. Po definiciji je
                  javni dolg. Seveda, nihče ne pove, kakšna je ta definicija in kdo jo je določil.
                  Mnogi celo trdijo, da je javni dolg seštevek vseh notranjih vzajemnih terjatev
                  oziroma dolga države tujini.</p>
               <p>Resna država seveda ob svojem nastanku nastavi otvoritveno bilanco ter sprejme
                  zakon, ki določi, kdo se sme v imenu države zadolževati oziroma najemati posojila
                  za delovanje države ali izgradnjo njene infrastrukture in kakšen je postopek tega
                  početja. V resnih državah je ta postopek ljudstvu razviden in tako je prav, saj
                  ljudstvo s plačili storitev in davkov plačuje denar za stroške in vračanje
                  najetega posojila. Kolikor bolj pa je družba neke države skorumpirana, manj so
                  postopki ljudstvu razvidni in bolj zapleteni so predpisi. V najslabših državah in
                  tam, kjer vlada mafiozna druščina, ali je uvedena kakršnakoli diktatura, predpisov
                  o javnem dolgu ni in je vsakomur iz vladajoče oligarhije omogočeno delati z javnim
                  denarjem, kar se mu pač zljubi, po potrebi pa se zadeve urejajo celo s tajnimi
                  uradnimi dokumenti.</p>
               <p>Vse to, kar sem zdaj govoril, je počela Jugoslavija, dokler ni tako močno
                  zabredla, da je bil razpad edina možna rešitev nakopičenih problemov. V vsej
                  državi ni bilo več nobene osebe, niti ustanove, ki bi bila sposobna zbrati v enem
                  seznamu vse dolgove Jugoslavije proti tujini, kaj šele notranje vzajemne terjatve.
                  Nekaj podobnega se sedaj dogaja v Sloveniji, ki je sedaj stara skoraj tri leta, od
                  dokončne monetarne razdružitve Jugoslavije pa šele dve leti. V tem času so
                  odgovorni za podjetje Slovenija storili več napak, kar je za eno resno podjetje še
                  dopustno. Predvsem ni bila nastavljena otvoritvena bilanca. Hkrati pa so slovenski
                  oblastniki vsemu svetu nekritično zatrjevali, da bo Slovenija prevzela vse obveze
                  in nasledstva po propadli Jugoslaviji, brez kakršnekoli garancije kogarkoli, da
                  bodo tudi pozitivni interesi v tej zapuščinski razpravi spoštovani. Povrhu pa so
                  ljudstvu zamolčali grozljivo dejstvo, da so se republike bivše Jugoslavije ena
                  drugi zavezale za solidarnostno subsidiarno odgovornost odplačevanja najetih
                  posojil. Resni oblastniki bi seveda napravili analizo terjatev in dolgov
                  novonastale države. Če bi to storili, bi ugotovili vse slovenske pluse in na drugi
                  strani minuse. Nadalje bi ugotovili, da so slovenske terjatve večje od dolgov, ki
                  jih ima Slovenija, da so terjatve težko izterljive, po izbruhu vojne na Hrvaškem
                  in v Bosni pa sploh neizterljive, s tem izgubljena aktiva razen nezapravljenega
                  nepremičnega premoženja.</p>
               <p>Nadalje bi ugotovili tudi, da je potrebno vso slovensko družbeno lastnino v drugih
                  predelih Jugoslavije zaradi neodgovornega ravnanja njenih upravljalcev podržaviti
                  v korist slovenske države.</p>
               <p>V tem prelomnem času je izbruhnila slovenska vojna. Oblastniki so zopet naredili
                  napako, in to veliko napako. Niso razglasili vojnega stanja in ugotovili
                  napadalca. Po razdružitvenem postopku je bilo jasno, da je napadalec preostanek
                  Jugoslavije. Poraženi identificirani napadalec bi s tem izgubil pravico do
                  terjatev in Slovenija bi se rešila nore klavzule o solidarni subsidiarni
                  odgovornosti odplačevanja najetih posojil drugih republik bivše skupne države.</p>
               <p>Po končani dobljeni vojni bi v tem primeru Slovenija diktirala mirovne pogoje,
                  napadalska vojska bi bila prisiljena Slovenijo zapustiti poražena in seveda brez
                  orožja. Vojna v Bosni in na Hrvaškem pa verjetno ne bi bila tako kruta, kot
                  je.</p>
               <p>Zaradi finančnih posledic je potrebno razmisliti, ali ne bi kazalo sedaj naknadno
                  razglasiti vojno stanje, ugotoviti napadalca in šele na to ponovno potrditi
                  vsiljen nam brionski mirovni sporazum. Podobno napako v nasprotno smer na primer
                  dela sosednja Hrvaška, ki je zaradi vojne napovedi bivše NDH Združenim državam
                  Amerike formalno še vedno v vojnem stanju z ZDA, kar otežuje njene pozicije proti
                  Srbiji, s katero pa kljub vojni, formalno ni v vojnem stanju.</p>
               <p>Po vsem tem se človek vpraša, zakaj naši oblastniki delajo tako grobe diplomatske
                  napake, ki so vse po vrsti v škodo lastni državi. Najbolj verjeten razlog za tako
                  ravnanje je diplomatsko in gospodarsko neznanje, pomešano z oblastniško
                  samozaverovanostjo, nedorastlostjo sogovornikom na pogajanjih in tradicionalnim
                  anvagrednostnim kompleksom ključnih slovenskih politikov.</p>
               <p>Ko je nova država nastala, je bila pravzaprav brez dolgov, le ugotoviti bi morala
                  to dejstvo z nastavitvijo otvoritvene bilance, v kateri bi določala neizterljive
                  terjatve in dolgove pokrila z njimi.</p>
               <p>Torej, z razglasitvijo vojnega stanja bi se v škodo napadalca rešila te nesrečne
                  solidarne supsidiarne odgovornosti, odprla bi si možnost zahtevati vojno
                  odškodnino in utrdila pogajalske pozicije proti nekdanjim sotrpinom v skupni
                  državi.</p>
               <p>V notranjih razmerjih bi morali priznati vse terjatve in dolgove, kajti za vse
                  napačne naložbe odgovarjajo naložniki sami. V nasprotnem bi morali tudi morebitne
                  dobičke razdeliti med ljudstvo, ne samo javni dolg.</p>
               <p>če bi nastavili otvoritveno bilanco na domači ravni, bi z njo ugotovili krivce za
                  gospodarski neuspeh, prepoznali bi dobre poslovneže od slabih in ob tem tudi
                  zapitek enopartijskega režima. Seveda zaradi tega ne bi bilo potrebno izvajati
                  sanacije bank in vse pretekle grehe bank, gospodarstva in politike obesiti na
                  državo, torej davkoplačevalce.</p>
               <p>Če bi naredili podrobno analizo tega javnega dolga, bi ugotovili, da je to mini
                  mehurček, ki se razblini v nič, ko naleti na oviro, lahko pa seveda odnese državi
                  nujno potrebnega denarja predvsem v tujine na zasebne račune bivših komunističnih
                  oblastnikov po sedaj že dobro utečenih mafijskih poteh.</p>
               <p>Ljudstvo pa naj se le zamisli, zakaj so naši oblastniki vseh barv tako zlahka
                  prepustili slovensko premoženje sedaj tujim državam, kot na primer: vojaško
                  opremo, devizne rezerve bivše skupne države ter njeno ime, kar ves svet zavaja v
                  napačno nasledstveno prepričanje, delež na bivšem skupnem državnem premoženju, JAT
                  in druge zvezne ustanove, slovenske bančne in druge terjatve, slovenska vlaganja v
                  skupne, tedaj gospodarske projekte v nekdanji Jugoslaviji in tako naprej, Istrske
                  železnice, vse ambasade, vse konzulate, vsa predstavništva, Gospodarske zbornice
                  Jugoslavije, celo tista, ki so jih v slovenski posesti nekaj časa držali
                  državotvorno razmišljajoči Slovenci. Tukaj, tudi take smo imeli v Beogradu.</p>
               <p>Ko hočejo nekateri mimo zakonske določitve javni dolg socializirati na vse
                  Slovence, se največ razpravlja o ceni revizije in izboru tujega revizorja, namesto
                  da bi domačo SDK ojačali in ji naložili ugotavljanje napak - da ne naštevam Elan,
                  Slovenske železarne, Slovin, Hit in podobno - v vseh firmah, ki so v stečajnem
                  postopku, bi Vlada morala SDK in organom pregona naložiti tudi ugotavljanje
                  kazenske odgovornosti ter najti način, kako v sodelovanju s tujimi državami, s
                  pomočjo mednarodne policije poiskati in zajeti naloženi, a doma ukradeni kapital,
                  ne pa, da je celo obljubljala abolicijo lastnikom nagrabljenega denarja, ki bi se
                  eventualno pokesali in prijavili svoje firme. Gre namreč za družbi ukraden kapital
                  in ne le za davčne utaja, kot je to za primer v Italiji.</p>
               <p>Da zaključim. Torej gre pri javnem dolgu, kot se ga loteva naša država, za
                  legalizacijo kraje, za socializacijo napačnih poslovnih odločitev gospodarstva in
                  bank, v povezavi z nerazsodno politiko in s sanacijo katastrofalnih diplomatskih
                  napak od osamosvojitve dalje. Naša sposobnost pogajanj se bo lahko dokazala v
                  pogovorih s konzorcijem, ko bo ponovno uporabljeno sklicevanje na to nesrečno
                  solidarnostno klavzulo o vračilu posojila, ne glede na to, kje v Jugoslaviji je
                  bil porabljen, ne glede kje. Takšno pogodbo je leta 1988 potrdila takratna
                  slovenska skupščina, Izvršni svet, katerega predsednik je bil Dušan Šinigoj. S
                  sprejemom njihovih zahtev bi se javni dolg povečal še za nadaljnjih 800 milijonov
                  ameriških dolarjev. Kot višek cinizma se bo zgodilo še nekaj, ko bomo slovenski
                  davkoplačevalci v sklopu konzorcija največ plačali Srbom, agresorjem med zadnjo
                  vojno, ki na veliko kupujejo dolgove po tretjinski ceni in tako postajajo največji
                  upnik. To se je dalo le slutiti, dokončno pa se je potrdilo lani septembra.</p>
               <p>Drage davkoplačevalce in spoštovani davkoplačevalci! Za konec je lahko nekoliko
                  bolj jasno, zakaj imajo nekateri še za časa tega življenja na tem svetu prave
                  gradove? Kako to, da se lahko nekateri vozijo v ferarijih? Zakaj so nekateri
                  prišli do zelo poceni hiš? Na primer v Murglah. Kako to, da so nekateri podjetniki
                  čez noč postali donatorji in tako dalje in tako naprej? Od ljudi res ne smemo
                  pričakovati, da bi imeli v državo zaupanje, dokler ne bo s prstom pokazala na
                  tiste, ki so krivi za nastali javni dolg in ki so s svojo daljnovidnostjo in
                  neskončno prilagodljivostjo, ki sedijo tudi tukaj med nami ali stalno ali občasno,
                  poskrbeli za to, da bomo v naslednjih nekaj desetletij ena bolj zadolženih držav
                  in da nas bodo naši vnuku spraševali, kateri komunisti, ali jugoslovanski ali
                  slovenski so nas zadolžili v preteklosti? Jaz jim bom zelo preprosto odgovoril.
                  Oboji.</p>
               <p>Za konec predlagam še en predlog oziroma sklep. Od Vlade zahtevamo, da se opredeli
                  in da preveri verodostojnost pričevanja gospoda Platovška v zvezi z vsemi temi
                  transakcijami, ki naj bi tudi vplivale na slovenski javni dolg, ki je pač tema
                  današnje seje. In ta verodostojni material, v kolikor je, naj se dostavi vsem
                  poslancem Državnega zbora. To predlagam kot sklep. In še ena stvar, čisto za
                  konec. Takih materialov, ki jih dobivamo na mizo, si Državni zbor oziroma Vlada ne
                  bi smela privoščiti, ker to se, najbolj enostavno povedano, ne da brati. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim vas, če boste lahko dodatni sklep oddali v pisni obliki, če
                  tega že niste storili. Besedo ima gospod dr. Jože Pučnik za poslansko skupino
                  Socialdemokratske stranke Slovenije. Za njim bo na vrsti gospod Marjan Podobnik za
                  Slovensko ljudsko stranko.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Poslanci socialdemokratov smo tudi med podpisniki 25 poslancev, ki je
                  zahtevala to izredno sejo. Zato je logično, da podpiramo vse predlagane dodatne
                  sklepe, ki jih je v imenu te poslanske skupine danes na začetku razložil gospod
                  Podobnik. Dodatno k temu bi pa predlagali, tudi v dogovoru s to skupino poslancev,
                  še tri amandmaje k sklepom matičnega odbora. To imamo v pismeni obliki. Ne bi
                  podrobneje razlagal. Prvi je, da se druga točka črta v celoti. Zdi se mi
                  nesprejemljivo, da odbor tako na kratko opravi s projektom 25 poslancev. Drugi
                  amandma je, v 4. točki se črta besedilo dne 13.01. 1994 in ponovno potrdila.
                  Obrazložitev. Gre za to, da se v zboru sprejme stališče Vlade z dne 28.02.1994, ki
                  je korigiralo tisto prvo, ki je citirano v stališču zbora. Tretji amandma se
                  glasi: 8. točka se črta v celoti. Zakaj? Državni zbor naj obravnava in sprejme le
                  dokončno poročilo o delovanju Agencije za sanacijo bank in hranilnic v letu 1993
                  in ne predhodno poročilo, ker je pač to še nepopolno.</p>
               <p>Kot drugo stvar, spoštovani, bi rad omenil naslednje. Proti nekaterim narahlo ali
                  direktno omenjenim namigom, da se teh 25 poslancev upira nadaljnjemu pogajanju s
                  konzorcijem itn., bi rad še enkrat z vso razločnostjo poudaril, da smo seveda za
                  nadaljnje pogajanje, da se z vso jasnostjo zavedamo, da brez pogaja- nja ne moremo
                  reševati stvari in da kar mi postavljamo pod vprašaj, je samo metoda in
                  metodologija in tudi osnovna usmeritev tega pogajanja. Tu je problem, ne pa v tem,
                  da bi mi bili kakor koli proti pogajanju. To poudarjam zato, ker se je tako danes
                  nekako dalo iz nekaterih prispevkov razumeti. Torej zavzemamo se za nadaljnje
                  pogajanje.</p>
               <p>Tretja ali pa četrta stvar, ki bi jo rad omenil v imenu naše socialdemokratske
                  skupine in, upam, tudi v imenu še nekaterih drugih poslancev, je naslednje. Mi ne
                  moremo deliti tega optimizma, ki je zavelo iz vseh teh poročil. Mi ne verjamemo,
                  da je situacija tako rožnata in kot povprečen poslanec ne morem dojeti indirektno
                  formulirane teze, da za vse breme slovenske države obstajajo neke realne
                  vrednosti, na katere lahko država v primeru poseže in s tem pokrije svoje
                  obveznosti.</p>
               <p>Poglejte, gre za naslednje vprašanje. Ta celotna finančna problematika, ki je
                  silno komplicirana in za nestrokovnjaka tudi težko pregledna, to priznam in se
                  štejem med nestrokovnjake na tem področju, ima poleg tega dejstva ta problematika
                  tudi neko politično dimenzijo. In spoštovane kolegice in kolegi, kako bomo mi
                  razložili slovenskim državljanom, da bodo morali v naslednjih petih, desetih,
                  petnajstih, tridesetih letih plačati - kaj vem, pet, šest ali pa deset milijard
                  mark, plačati to vsoto, ne da bi imeli čast in priliko zvedeti zakaj, kje, po kom
                  in na kakšen način, s kakšnim kritjem so bila ta sredstva konzumirana.</p>
               <p>Razumem, da je finančna situacija Slovenije v tem procesu osamosvajanja takšna, da
                  se moramo vključevati v finančni sistem Evrope in sveta. Tu ni nobenega dvoma in
                  tu jaz v polni meri razumem vse tehtne argumente predstavnikov strokovnjakov iz
                  Vlade. Samo ne razumem tega, da v tem gradivu Vlade ni skoraj nobenih niti
                  namigov, kam so poniknila ta sredstva, kdaj so poniknila, kako so poniknila in
                  tako naprej. Tukaj se zame postavlja naslednje vprašanje. Državljani, ki bodo ta
                  ogromna sredstva morali plačevati,  imajo pravico zvedeti, kam so ta sredstva šla.
                  To je zame aksiom. In kdo je proti temu stališču, rad bi, želel bi, naj vstane,
                  naj pride sem in naj pred vso slovensko javnostjo pove, da je proti temu, da
                  Slovenci zvedo, zakaj bodo plačevali milijarde mark.</p>
               <p>Druga stvar, če izhajamo iz tega osnovnega spoznanja, ki je vsaj zame
                  aksiomatično, se postavlja vprašanje, kdo naj to ugotovi. Najbolj normalno bi
                  seveda bilo, če bi to ugotovile slovenske institucije. Če pa te institucije tega
                  ne ugotovijo, ali niso zmožne ugotoviti, ali ne smejo ugotavljati, ali ne znajo
                  ugotavljati, potem moramo to delo poveriti neki tuji hiši, ki je toliko ugledna,
                  da ne bo nobenega dvoma, da bi kdo rekel, da si je pustila od kogarkoli vplivati
                  ali pa celo podkupiti.</p>
               <p>Zaradi politične higiene v tej državi, ki v zadnjem času že tako in tako trpi tudi
                  zaradi preganjavic nekaterih visokih funkcionarjev, zaradi higiene v tej državi je
                  potrebno to osnovno finančno vprašanje razčistiti. Zato seveda z vsem poudarkom
                  podpiram predlog, da se razčisti, kam so pač šla slovenska sredstva. Ne verjamem
                  ugovorom, da se to ne da ugotoviti. Ne verjamem temu. Ne verjamem, nimam toliko
                  zaupanja, da bi verjel, da se javni dolg danes v tem trenutku, v tej sekundi zopet
                  ni povečal za toliko in toliko tisočakov, milijonov tolarjev ali česarkoli. Te
                  zadeve potekajo naprej in dokler mi ne razčistimo, kam so šla ta sredstva, zakaj
                  so se porabila, kdo jih je porabil in zakaj jih je porabil, ni mogoče začeti.
                  Seveda bo kdo zopet rekel, zopet se oglaša nekdo, ki je znan po tem, da rad bolj
                  razmišlja o preteklosti, kakor o prihodnosti. Lepo je reči, obrnimo se problemom,
                  ki so pred nami. Seveda se jim moramo. Samo poglejte, ali je to evropsko gledanje,
                  da mi prevzemamo obveznosti, za katere sploh ne vemo, ne zvemo, nimamo te časti,
                  da bi izvedeli, zakaj so bile porabljene. Jaz mislim, da se mi delamo norca iz
                  celotnega slovenskega naroda, če mi enostavno razglašamo nekaj za javni dolg, ne
                  razvijamo pa ustrezne energije za ugotavljanje, kam so ta sredstva odšla. Mislim,
                  da to ni vzdržno in mislim, da je to poleg finančnih implikacij, poleg mednarodnih
                  implikacij tudi in morda predvsem političen problem. Politični problem pa se kaže
                  v zaupanju do državnih institucij.</p>
               <p>Naj omenim še nekaj spoštovane kolegice in kolegi. Brskal sem s pomočjo moje
                  sodelavca in prijatelja zadnje tedne po arhivu tega parlamenta. Iskal sem
                  pravzaprav utemeljitev takratnih poslancev slovenske skupščine, ko so glasovali za
                  to solidarnostno postavko. Iskal sem - pomagali so iskati tudi drugi - in ni bilo
                  mogoče najti teh dokumentov v arhivu slovenske skupščine. Ni. Obstoja samo
                  opozorilo, da se je slovenska delegacija v Beogradu trudila, da je dobila vpogled
                  v to mednarodno pogodbo itd. Ni mogoče ugotoviti, kdaj je bil na dnevnem redu
                  zakon o zadolževanju v tujini za refinanciranje, ki je začel veljati maja leta
                  1988. Poglejte, v teh vprašanjih je imela nekaj slovenska republika kot del
                  Jugoslavije pravico veta. Ni ga realizirala. Ne vem, zakaj? To vsekakor ni
                  dejstvo, ki bi podpiralo moje zaupanje in moj optimizem, da vse poteka tako
                  strašno po zakonu. Danes je bilo tudi rečeno, da so neke garancije šle točno po
                  sklepu Vlade in da je Vlada sklenila. Verjamem!  Verjamem, da je to povsem
                  legalno, kar se je zgodilo, da je bil postopek povsem korekten. Verjamem. Samo jaz
                  ne razumem, zakaj se v Sloveniji slaba poslovna politika določenih menadžerjev -
                  mogoče enih bolj kakor drugih - honorira s tem, da slovenski narod prevzema
                  stroške njihove poslovne nesposobnosti, pri drugih pa ne. Kdo bo prevzel stroške
                  slovenskega naroda, ki bo plačeval te davke? Vsi jih bomo morali odplačevati, še
                  naši otroci.</p>
               <p>Torej spoštovane kolegice in kolegi, Socialdemokrati poudarjamo, da je potrebno
                  podpreti te dodatne predloge 25 poslancev, da je potrebno storiti vse, da se
                  razčisti to vprašanje izvora teh strahovitih izgub in mi smo tudi za to, da s tem
                  korakom prispevamo tudi k tej politični higieni, prispevamo tudi k temu, da bomo
                  lahko zaupali, da plačujemo pač stvari, ki so bile porabljene za to in to, ne pa,
                  da so nekje famozno izginevale, izginile in ne vemo, kam je vse skupaj šlo.</p>
               <p>Mi imamo natolcevanja v Sloveniji ogromno. Govori se vsemogoče. Ta ima milijone
                  zunaj, ta ima tam milijone in tako  naprej. Vi poznate te govorice. Ne vem, kaj je
                  od tega res, morda nič, morda še veliko več. Na vsak način, če se hočemo mi
                  izogniti ugibanju teh finančnih stvari, če hočemo vse postaviti na računovodsko
                  osnovo, potem moramo vse te stvari ugotoviti, ne pa, da ostanemo pri tem ugibanju
                  in rečemo, kaj nas pa briga, kaj je bilo, mi gledamo naprej. Mi moramo gledati
                  seveda naprej, o tem ni nobenega dvoma. Samo, gledati naprej ne sme pomeniti, da
                  bodo slovenski davkoplačevalci morda 10 milijard mark v naslednjih 20, 30 letih
                  morali plačati za kakršnekoli posle, takšne ali drugačne, in ostal bo priokus, da
                  so nas znova ogoljufali. Kakor prej, da nas je tako tudi ta država ogoljufala. Mi
                  tega ne smemo dopustiti. Zato še enkrat zahtevamo dosledno konsekventno
                  razčiščevanje teh vprašanj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik za poslansko skupino Slovenske
                  ljudske stranke. Za njim bo na vrsti gospod Jože Lenič za Liberalno- demokratsko
                  stranko.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Po mnenju Slovenske ljudske stranke gre pri vprašanju javnega dolga za
                  temeljno vprašanje, kam so šla slovenska sredstva. To, prav to, kar je pred menoj
                  govoril gospod Pučnik. Davkoplačevalci, slovenski davkoplačevalci imajo pravico to
                  vedeti. Naša dolžnost je, da jim to omogočimo. Spoštovani gospodje iz banke,
                  agencije in ministrstva, prav nič o tem danes v svojih sicer dolgih ekspozejih
                  niste povedali.</p>
               <p>Dovolite, da povem tudi v imenu skupine, da vaša tri uvodna razmišljanja so v
                  mnogočem polagala v usta predlagatelju besede, ki niso bile izrečene. Iz teh besed
                  ste naredili konstrukcijo, ki ste jo nato hkrati zagovarjali in ji nasprotovali in
                  na koncu potegnili oceno, da ni nobenega drugega konstruktivnega pristopa. To ni
                  res. Naš predlog je, dajmo na mizo dokumentacijo. To naj bo temelj pogajanj. Nihče
                  ni govoril o tem, da je potrebno pogajanja prekiniti, nihče ni govoril o tem, da
                  je potrebno sanacijo bank prekiniti. Nihče ni govoril o tem, da se ne strinja s
                  politiko Banke Slovenije, vendar ko ste poudarjali pomen pogodbe MMF. Vi te
                  pogodbe nimate. Povejte odkrito tukaj, da je nimate, povejte! To je lahko za nas
                  Slovence tragično, ampak je to dejstvo. Ne sklicujte se na pogodbo, ki je nimate.
                  Naš skupen slovenski interes je, da jo dobimo. Vi jo imate v Beogradu, tako kot mi
                  tukaj. Mi moramo izhajati iz realnega stanja. Če boste vi verjeli, če boste vi
                  verjeli, da je možno poslance tukaj enostavno peljati žejne čez vodo, s tem da
                  bomo pa vsi odgovorni za sklepe, ki jih bomo sprejeli, potem pač za Slovenijo ne
                  bo nič dobrega. Zavedati se moramo, da smo tukaj na istem čolnu in če želimo nekaj
                  pozitivnega narediti, bomo morali vsi v tej smeri delati.</p>
               <p>Rad bi dal na kratko nekaj pripomb na vsebino dokumentacije - javni dolg Republike
                  Slovenije. Osnovni namen gradiva je po navedbi v uvodu tega dokumenta ugotoviti
                  stanje vseh možnih obremenitev državnega proračuna in informirati široko javnost o
                  tem, kako nastane, kako velik je, in kakšna je njegova struktura. Iz prvega namena
                  izhaja, da naj bi bil dokument podlaga priznanja ugotovitve javnega dolga, ki ga
                  sme država odplačevati v breme državnega proračuna in naj bi ga zato potrdil
                  oziroma sprejel verjetno tudi Državni zbor. Takemu namenu ta dokument ne ustreza,
                  saj je presplošen, ne navaja v celoti virov podatkov, evidenc, listin, kdo jih
                  vodi itd., tako da bi jih bilo v vsakem času možno preveriti. Načrt obsega javnega
                  dolga, ki bo bremenil državni proračun v letu 1994, bi moral izhajati že iz tega
                  dokumenta. Prav bi bilo, da bi prikazoval tudi obveznosti v naslednjih treh letih,
                  saj je le to lahko podlaga za kakršnokoli dodatno dolgoročno zadolževanje države.
                  Če pa je namen dokumenta le informirati široko javnost, pa je za ta namen
                  nepregleden in zanesljivo široki javnosti nerazumljiv, kot je v mnogočem
                  nerazumljiv tudi poslancem.</p>
               <p>Ker je moč predpostavljati, da se želi s tem dokumentom določiti javni dolg države
                  in obveznosti vseh davkoplačevalcev za dolgoročno obdobje, je dokument strokovno
                  pomanjkljiv in na njegovi podlagi ni mogoče sprejemati takih obveznosti, kot so
                  pač predvidene. Dokument obsežno pojasnjuje splošne pojme javnega dolga, prav nič
                  pa ne pove o merilih oziroma izhodiščih, uporabljenih za njegovo določitev. V
                  uvodu je pojasnjeno, da se javni dolg deli na javni dolg pred osamosvojitvijo in
                  javni dolg po osamosvojitvi. Ne pove pa, kakšne so strokovne podlage za
                  razvrščanje neporavnanih obveznosti v javni dolg. Dolg Republike Slovenije je
                  prikazan po kreditodajalcih oziroma po porabnikih ne vrnjenih kreditov in drugih
                  obveznosti ter po finančnih instrumentih. V osnovi je nastajal javni dolg tako, da
                  je oziroma bo država prevzela plačila kreditov, ki so jih najele banke in podjetja
                  oziroma druge pravne osebe. Nujno je, da dokument, ki se mu pravi javni dolg
                  Republike Slovenije, vsebuje tudi podatke, koliko dolga bo plačevala država, njeni
                  davkoplačevalci posamezni banki v celoti oziroma koliko posameznemu podjetju, ki
                  je bilo npr. kreditojemalec pri več bankah hkrati. Tega ta dokument ne
                  prinaša.</p>
               <p>Posebno vprašanje zaslužijo kriteriji Banke Slovenije, na podlagi katerih je
                  določala obseg kreditov, ki jih je že oziroma jih bo prevzela Agencija za sanacijo
                  bank in gredo v breme javnega dolga. Ali sta banka Slovenije in Agencija
                  upoštevali premoženje njenih povezanih družb bank v tujini, kdo je potrdil
                  resničnost in poštenost bilančnih stanj v tujini? Tega dokument ne prinaša. Kako
                  upošteva Banka Slovenije in Agencija pri določanju neizterljivih kreditov
                  ugotovitve v revidiranju lastninjenja, npr., Primex in Goriška banka? Znano je že,
                  da se Banka Slovenije ni zmenila za ugotovitve revizije v Primexu. Sprašujem, kaj
                  konkretno je za izterjavo kreditov v Primexu že storila Agencija za sanacijo?
                  Kakšna so merila in kdo jih je sprejel, na podlagi katerih se Agencija odloča o
                  načinu sanacije oziroma izterjave prevzetih terjatev in spreminjanju terjatev v
                  lastniške deleže? Ali je to prepuščeno zgolj strokovnim službam Agencije, npr.,
                  gre za podjetja TALUM Kidričevo, Metalna Maribor, Adria Airways, Videm Krško,
                  Iskra Telekom itd. Kdo je odgovoren za saniranje teh podjetij, ki so v lasti
                  Koržetovega sklada in povečevanje javnega dolga na ta račun? Državnemu zboru
                  dokument ne more služiti za potrditev javnega dolga.</p>
               <p>Naj to utemeljim in opozorim pri tem na naslednje strokovne nejasnosti. Prvič.
                  Podatki iz tabele 1 na strani 76 o notranjem dolgu do poslovnih bank in drugem
                  notranjem dolgu se preprosto ne ujemajo s tekstualnimi pojasnili. Tako je v tekstu
                  navedeno, da znaša dolg do poslovnih bank v državnih vrednostnih papirjih 1360
                  milijonov dolarjev ter v netržnih vrednostnih papirjih 1277 milijonov ameriških
                  dolarjev. Slednji podatek v tabeli in skupnem dolgu ni prikazan.</p>
               <p>Drugič. Priloga 2 na strani 4: stanje domačih kreditov po kreditorjih - lastni
                  dolg. Kakšne so danes obrestne mere za kredite, ki sta jih A banka in Ljubljanska
                  banka d. d., Ljubljanska banka Splošna banka Koper dali železniškemu gospodarstvu?
                  Navedena obrestna mera je celo do 70%, kar je za današnje razmere nenavadno. Prav
                  tako ni podatka o koriščenju, o koriščenemu kreditu. Tretjič.</p>
               <p>Stanje domačih obveznosti po kreditih poroštva. Tabela prikazuje poroštva za
                  odobrenje kredite bank pravnim osebam brez navedbe najpomembnejših podatkov o
                  odobrenih kreditih. To so obrestna mera, rok vračila, koriščenje. Podatki o
                  vnovčevanju poroštev, ciljev dajanja poroštev, boniteta kreditojemalcev, ABC po
                  metodologiji Banke Slovenije ter oblike zavarovanja poroštev, hipoteka, zastava
                  blaga, odstop terjatev in tako dalje. Ob tem so podatki o poroštvih o zaupnem
                  gradivu neusklajeni s podatki o kratkoročnih poroštvih v letu 1993. V tej prilogi
                  so poroštva izkazana v višini 7.274 milijonov. V zaupnih podatkih pa 23.845n
                  milijonov slovenskih tolarjev. Iz prilog v zaupnem gradivu je tudi razvidno, da je
                  podatke o javnem dolgu - ta gradiva sedaj mislim, da niso zaupna, kot je bilo prej
                  rečeno - da je podatke o javnem dolgu za Ministrstvo za finance pripravljalo
                  podjetje X Lan d. o. o. Iz dokumentov programa Fair Evropske skupnosti izhaja
                  tudi, da je slovenska vlada za vzpostavitev državne zakladnice dobila tehnično
                  pomoč. Zato sprašujem, kdo je odgovoren za resničnost in poštenost teh izkazanih
                  podatkov.</p>
               <p>Predlagam tudi konkretni sklep. Služba družbenega knjigovodstva naj preveri
                  pravilnost in zakonitost vodenja evidenc o javnem dolgu v Ministrstvu za finance
                  ter usklajenost teh podatkov z izjemnimi podatki podjetij in bank udeleženih v
                  javnem dolgu. Gospo direktorico SDK bi prosil, da pojasni temu Državnemu zboru
                  vlogo Službe družbenega knjigovodstva v primeru Optimizem, razmerje Optimizem
                  delniška družba, Optimizem d. o. o. Prosil bi tudi, da se nas poslance v čim
                  krajšem času seznani s celotno dokumentacijo v zvezi s to zadevo.</p>
               <p>Na koncu bi samo še enkrat ponovil to, da je po naši oceni nekorektno, da iz
                  uvodnih nastopov predstavnikov banke, agencije in ministrstva zveni temeljno
                  sporočilo, da želimo nekaj podreti, ne predlagamo pa druge rešitve. Mi smo
                  povedali, praktično vsi, ki so nastopali, identično, predlog sklepov je povsem
                  jasen. In vi ste slišali ta predlog sklepov. Mi zahtevamo v sklepih, da se v prvi
                  vrsti ugotovijo identitete vsakega kredita, vsakega najetja posebej. Kdo je kaj
                  najel? Kdo je porabil? Zakaj je porabil? Kdo je resničen upnik in seveda vse druge
                  stvari, ki so v predlogu sklepov navedene. In preprosto upam in želim, da bo
                  prišlo do resnega interesa, da se odgovori na številna vprašanja, ki so bila sedaj
                  tukaj zastavljena in odgovori tudi. Zakaj ni interesa za to, da se pridobi
                  dokumentacija kot eden od temeljev, za uspešno vodenje pogajanj s korporcijo in
                  komercialnih bank in da se izpeljejo revizije kot pogoj, da se ugotovi, kaj je
                  pravzaprav tisto, kar smo davkoplačevalci v prihodnjih desetletjih dolžni plačati
                  in česa ne. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič za poslansko skupino Liberalno
                  demokratske stranke. Za njim bo na vrsti gospod Tone Peršak za poslansko skupino
                  Demokratov demokratske stranke. Prosim.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod predsedujoči! Spoštovane dame in gospodje! V klubu LDS ugotavljamo, da je
                  to širše gradivo o javnem dolgu, ki je bilo objavljeno v Poročevalcu, neupravičeno
                  v senci gradiva, ki govori o pogajanjih s Konzorcijem komercialnih bank. Ta
                  pogajanja s Konzorcijem komercialnih bank so seveda važna tema, važna stvar.
                  Vendar le del javnega dolga in tukaj danes smo slišali zelo malo besed o tem
                  širšem gradivu, ki je v Poročevalcu.</p>
               <p>Naši poslanci so bili eni prvih, ki so opozarjali na višino in strukturo javnega
                  dolga, in to zgolj javnega dolga kot ekonomske kategorije, ki se pač uvršča v nek
                  ekonomski sistem. Na javni dolg smo opozarjali predvsem pri sprejemanju finančno
                  zahtevnih zakonov in pri težnjah po povečevanju proračunskega primanjkljaja. Ne
                  gre pozabiti, da smo točno te poteze, sprejetje finančno zahtevnih zakonov in
                  proračunski deficit uveljavljali tudi mi že v teh klopeh in tudi mi že odgovarjamo
                  za nekaj tistega javnega dolga, ki je nastal. S teh vidikov mi seveda pozdravljamo
                  po naši oceni prvo, relativno kvalitetno in sistematično poročilo o višini in
                  strukturi javnega dolga. Menimo, da lahko le transparentno s podatki o javnem
                  dolgu omogoča kvalitetno upravljanje z javnim dolgom.</p>
               <p>Mi lahko danes z niz mehanizmi javni dolg zmanjšujemo, spreminjamo njegovo
                  strukturo, zmanjšujemo obrestne mere in tako naprej. Skratka, to je cel segment,
                  ki se imenuje opravljanje z javnim dolgom in naši poslanci so že na Odboru za
                  finance in kreditno-monetarno politiko predlagali sklepe, ki izboljšujejo te
                  tekste in bodo nedvomno pripomogli k boljšemu upravljanju z javnim dolgom.</p>
               <p>Tudi mi, v našem klubu ločimo razliko med bruto in neto javnim dolgom in zato bomo
                  seveda podprli vse tiste predloge, ki lahko pripomorejo k boljšemu gospodarjenju z
                  državnimi terjatvami. Torej, tudi mi nimamo nič proti, če se določene zadeve
                  razčiščujejo, vendar na nek racionalen in pameten način. Tudi mi se zavedamo, da
                  je javni dolg eden od ključnih vprašanj pri vstopanju Slovenije v Evropsko unijo.
                  Mi vsi poznamo Maastrichtski sporazum, ki govori o maksimalni stopnji 60% bruto
                  domačega proizvoda, če se želiš tej druščini priključiti. Ravno zato ves čas
                  opozarjamo na ta problem javnega dolga, tudi pri sprejemanju sedanjih zakonov, ne
                  zgolj za tisto, kar se je dogajalo v preteklosti. Toliko o tem širšem gradivu
                  javnega dolga.</p>
               <p>Kar pa se tiče pogajanj s Konzorcijem komercialnih bank, moram v imenu kluba
                  Liberalno demokratske stranke ugotoviti, da smo to problematiko obravnavali na
                  dveh odborih in tudi na sestanku z vodstvom Državnega zbora, kjer smo sprejeli
                  neke določene sklepe in kljub še zmeraj stoji na teh stališčih in sklepih, ki
                  pozitivno ocenjujejo dosedanje aktivnosti v pogajanjih. Torej, naš klub meni, da
                  odločen rez, kot ga nekateri predlagatelji imenujejo, od jugo-financ zagotavlja le
                  uspešen zaključek pogajanj s Konzorcijem komercialnih bank in tudi s Pariškim
                  klubom. Za nas je ta famozna klavzula o solidarni odgovornosti še zadnja močna vez
                  z Beogradom in zato menimo, da je ureditev tega problema prioritetno vprašanje.
                  Torej, če se mora naš klub odločati med dvema alternativama, ki sta bili ponujeni,
                  to je čakati sukcesijo, do takrat pa ne plačevati kreditov in ne urediti odnosa s
                  Konzorcijem komercialnih bank oziroma drugo alternativo, da se ta pogajanja
                  čimprej zaključijo, potem smo mi za to zadnje. Mislim, da je bila to osnovna
                  dilema.</p>
               <p>Za zaključek naj povem, da bo seveda klub podprl vse sklepe in stališča, ki jih je
                  predlagal Odbor za finance in kreditno-monetarno politiko. Do stališč, ki jih je
                  vložil gospod Marjan Podobnik, se bo pa naš klub seveda še dodatno opredelil in
                  morda pripravil določene amandmaje. Skratka, ko bodo imeli vse dodatne sklepe na
                  mizi, se bomo o njih dodatno pogovarjali in odločili, kako bomo reagirali. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak za Demokrate, Demokratsko stranko. Za
                  njim bo na vrsti Janez Kocijančič za poslansko skupino Združene liste socialnih
                  demokratov.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke, poslanci! Prispevek, ki ga bom po dogovoru v naši skupini tu
                  povzel, ne bo imel te pretenzije biti strokoven v smislu, kot nekateri drugi so in
                  gre za več ali manj neke splošne ugotovitve, pa vendar. Tiste bolj specialne
                  poglede bodo po moje člani skupine, če bodo mislili, da je potrebno, prispevali še
                  sami.</p>
               <p>Najprej bi rekel, da je za to debato danes pravzaprav ključna beseda <q>"javnost"</q>. Ne
                  gre za to, da nekateri  podatki že ne bi bili na tak ali drugačen način znani, da
                  problem javnega dolga, kot zdaj vsi poudarjate, da je že ta in on odpiral to
                  vprašanje in kdaj ga je odpiral, da to ne bi bilo res. Ampak res je to, da se je
                  ta debata začela v javnosti na način, ki najbrž ni dober in da je prav, da to
                  debato opravi parlament, da ti podatki pridejo kot uradni podatki in preverljivi
                  podatki v javnost, ker imajo, če sem prav razumel gospoda Pučnika, slovenski
                  državljani pravico vedeti čimbolj natančno, koliko je ta država dolžna, zakaj je
                  dolžna, kar je dolžna in kako bo to plačevala, koliko časa bo to plačevala in
                  koliko bo to nenazadnje vsakega od njih bremenilo in zakaj ga bo bremenilo. Tako
                  da jaz vidim, osebno vidim, ključni smisel te debate najprej v tej točki, potem pa
                  še v nekaterih. Oziroma ne vidim ključni smisel v tej točki in potem še v
                  nekaterih, ki jih bom mimogrede omenil, sproti.</p>
               <p>V zvezi s tem bi pač povedal, da obžalujemo oziroma nismo zadovoljni, ker nekatera
                  gradiva, ki smo jih kot skupina zahtevali, niso bila posredovana poslancem, ker bi
                  dodatno osvetlila tisti del, ki se nam zdi mogoče še celo bolj problematičen v tej
                  diskusiji. Zato se bojimo, da pač vseh tistih pogojev, ki bi bili za kvalificirano
                  sklepanje in spoznavanje nas s to problematiko, nimamo. Ta javni dolg, tudi v tej
                  diskusiji se to kaže, pomeni na nek način dve, sem že danes rekel na kolegiju,
                  ledeni gori. Ena ledena gora je ta zunanji javni dolg, ki nam je najbrž vsem na
                  nek način sedaj že bolj jasen, razviden in se bo najbrž o njem in v tem
                  nadaljevanju pogajanj na nek način lažje odločiti. Tudi mi mislimo, da seveda teh
                  pogajanj ni mogoče prekinjati in da bi bilo to nesmiselno početi. Verjetno se pa
                  je smiselno pogovarjati, ampak o tem se bomo verjetno pogovarjali v tistem zaprtem
                  delu, o nekih pogojih in tako naprej, in kako bi se jih postavljalo.</p>
               <p>Sicer pa so razlogi oziroma ne bom rekel razlogi, kajti razlogi so bili v veliki
                  meri politični, ampak motivi, kako je ta del dolga nastajal, več ali manj znani.
                  Znani so do neke mere tudi ljudje, ki so pri tem sodelovali. Znani so tudi tisti,
                  ki so od tega imeli korist v tem delu zunanjega dolga in znan je najbrž tudi
                  interes Slovenije, da si zagotovi neko možnost sodelovanja s temi upniki tudi v
                  naprej. In ta interes bo verjetno pač pogojil naše vedenje.</p>
               <p>Večji problem in več čeri vidimo pri tistem drugem delu. To je pri tem, ki se
                  imenuje notranji javni dolg. Tu je seveda še veliko nejasnega, se zdi skritega.
                  Zaradi tega opozarjamo tudi na tista gradiva, ki jih ni, še zlasti v zvezi z
                  razlogi za nastajanje teh postavk, tudi nekaterih po volitvah 1990, za kar smo na
                  nek način soodgovorni tudi mi, ki sedaj tukaj sedimo, ali pa organizacije, ki jih
                  predstavljamo, stranke. V tem delu bi verjetno bilo to diskusijo tudi o politični
                  odgovornosti potrebno bolj zaostriti in izostriti.</p>
               <p>Vseeno se bojimo, da danes še ne bo mogoče odgovoriti na vsa vprašanja in da bo
                  zaradi tega debata v javnosti, tako kot se je začela, še trajala. Tisti namen, ki
                  se nam zdi pozitiven pri tej razpravi, ne bo v celoti dosežen.</p>
               <p>Moram reči, da se nam predlagani sklepi Odbora za finance zdijo vendarle
                  nezadostni in malo omledni. Zlasti ne toliko v delu, ki se nanaša na ta zunanji
                  javni dolg, koliko pravzaprav v nekem obhajanju, nekem ignoriranju te problematike
                  notranjega javnega dolga, vprašanja ugotavljanja odgovornosti in tako naprej.</p>
               <p>Deloma bi rekel v zvezi s temi sklepi tudi to, da se ti sklepi v celoti zanašajo
                  na Vlado. Ne bom rekel, da je ta Vlada točno v tej zasedbi, še zdaleč ne za vse,
                  ali pa za večino tega, zlasti kar zadeva to notranji dolg, kriva, za en del pa že
                  je. Zato sem tudi jaz malo skeptičen do tega, da bo sedaj pač tisti subjekt, ki
                  nosi del odgovornosti, tudi sam predlagal rešitve in popravke tega.</p>
               <p>Na koncu bi pa samo še dodal dve opombi. Gradivo priča vendarle po mojem mnenju,
                  to je taka splošna opomba, kako smiselna je bila tudi z gospodarskega vidika
                  osamosvojitev Slovenije in drugič bi pa postavil eno vprašanje, ki je sedaj še pa
                  še aktualno, čeprav številka ob vseh ostalih številkah ni tako velika.</p>
               <p>V gradivu je navedeno, da obstoja tudi javni dolg, ki so ga ustvarile sedanje
                  slovenske občine. To je številka 7,9 milijard tolarjev. Mislim, da bo treba
                  odgovoriti tudi na to vprašanje, kaj bo s tem delom javnega dolga. To pa zato, ker
                  sedanje občine seveda niso lokalne skupnosti v smislu novih občin, lokalno
                  samoupravne skupnosti v smislu novih občin, ampak so bile na nek način vendarle v
                  večinskem delu pravzaprav izpostave države in so lahko bili motivi in razlogi za
                  nastajanje tega dela javnega dolga tudi pogojeni s to funkcijo teh občin in je
                  vprašanje, ali se da ta del v celoti prenesti preprosto na prihodnje lokalne
                  skupnosti, ki bodo seveda imele bistveno drugačne funkcije, pa tudi bolj omejene
                  možnosti pri financiranju, tako da bi bilo dobro, čeprav gre, kot pravim, na videz
                  za majhno številko v primerjavi z ostalim, vendarle tudi na to vprašanje
                  odgovoriti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kocijančič, Združena lista socialnih
                  demokratov, za njim dobi besedo gospa Jana Primožič za Slovenske krščanske
                  demokrate kot zadnja prijavljena poslanska skupina. Prosim.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovane kolegice in kolegi! V imenu poslanske skupine Združene liste socialnih
                  demokratov podpiram stališča Odbora za finance in kreditno-monetarno politiko, ki
                  jih je predlagal v sprejem zboru in v temelju podpiram, se strinjam z izvajanjem
                  ministra Gasparija, guvernerja dr. Arharja in direktorja Deželaka. To delam toliko
                  lažje, ker je naša poslanska skupina, tudi jaz osebno, v mnogočem kritična do
                  kreditno-monetarne politike in imamo na njo tipične socialno-demokratske pripombe,
                  pač v tistem delu, kjer vsebuje monetaristične primesi. Menimo, da ta politika ni
                  dovolj fleksibilna pri tečaju in da se to odraža v motnjah v zunanji trgovini.
                  Menimo, da je premalo storjeno pri pritisku na znižanje obrestnih mer in se to
                  odraža v zastojih pri investiranju. Menimo, da bi bilo treba vzpostaviti
                  preciznejši sistem skupščinske kontrole nad poslovanjem Banke Slovenije, čeprav je
                  to zelo zahtevno strokovno vprašanje in so zelo različni mednarodni vzori, ampak
                  vse to so vprašanja za druge razprave in druge teme. Vsekakor pa poudarjam, da
                  naša podpora tej politiki ni povsem enosmerna, vendar pa menimo, da pri pogajanjih
                  s tujimi upniki Vlada in monetarni organi nastopajo korektno, strokovno in
                  odgovorno in da zaslužijo našo podporo.</p>
               <p>Osebno sem tudi sodeloval na seji Odbora za mednarodne odnose, kjer smo
                  obravnavali materijo pogajanj in kjer smo dali podporo pogajalskim izhodiščem.
                  Zakaj? Pogajati se je treba, tako s Pariškim klubom kot s Konzorcijem komercialnih
                  bank. Povsem jasen je cilj, da Slovenija normalizira finančne odnose z mednarodno
                  skupnostjo in da se vrne oziroma na novo uveljavi na mednarodnih finančnih trgih,
                  bodisi da gre za podporo finančnim in zunanjetrgovinskim poslom bodisi da gre za
                  pristope k trgom tujega kapitala, ki ga Slovenija še tako potrebuje.</p>
               <p>Drugič menim, da obstajajo dolgovi. Mislim, da je to nesporno. Obstajajo
                  evidentni, alocirani dolgovi, mislim, da zelo precizno popisani, in skupni
                  jugoslovanski dolg, ki mislim, da je tudi precizno popisan in kjer je pač treba
                  uveljaviti naša stališča, kateri delež bi odpadel na Slovenijo in bi ga Slovenija
                  poplačevala.</p>
               <p>Menim tudi, da ni razlogov, da bi se sprejela enostranska stališča, včasih
                  formulirana že kot diktat Konzorcija komercialnih bank, in sem prepričan, da ni
                  pametno takoj upoštevati, ali pa poklekniti pred grožnjo s solidarnostno
                  odgovornostjo. Ta itak obstoja, ni posledica pogajanj bolj ali manj veščih in
                  seveda uporabljanje klavzule solidarne odgovornosti ne pomeni samo velikega
                  bremena za tistega, na katerega bi se to nanašalo, ampak tudi za tistega, ki bi to
                  uveljavljal.</p>
               <p>Prav tako menim, da je bila pametna odločitev slovenske vlade, da se odpre
                  fiduciarni račun pri izbrani banki in da se na ta račun usmerjajo sredstva. Tukaj
                  gre v bistvu za neko rezervacijo sredstev, ki mora pri mednarodnih bankah -
                  komercialnih bankah, upnikih vzbujati določeno stopnjo zaupanja, hkrati pa omogoča
                  nadaljnja pogajanja in razrešitev problema. V tem smislu mislim, da je pametno - o
                  tem bo najbrž še tekla razprava na zaprtem delu seje - dati ustrezna pooblastila
                  pogajalcem. Ta pooblastila ne morejo biti imperativni mandat, kajti imperativni
                  mandat ne omogoča pametnih dogovorov. Mislim pa, da v vsakem primeru obstaja
                  pravica in možnost tega parlamenta, da v rezultatu teh pogajanj sklepa, saj ga bo
                  moral na ustrezen način ratificirati.</p>
               <p>Prav tako menim, da bi bila velika napaka, če bi se Slovenija enostransko
                  odločila, da ničesar ne plačuje, da ne plačuje na fiduciarni račun, ker bi to pač
                  Slovenijo odmaknilo korak dlje od normalizacije finančnih tokov s tujino. Pri tem
                  mi dovolite, da izrazim svoje mnenje in mnenje poslanske skupine, da izredna seja
                  ni najprimerneje izbran inštrument za obravnavo teh zadev. Lahko je celo
                  škodljiva, kot je lahko škodljivo vsako vnašanje ali pa vsak poskus vnašanja
                  izrednosti v razmere in lahko celo slabi pogajalske pozicije. V čem naj bi izredna
                  seja koristila, ne vem. S tem sicer ne želim nikomur oporekati pravice do
                  njegovega stališča in pravice do njegovih proceduralnih potez, menim pa, da so
                  vprašanja izjemno težka, zapletena in da jim izredni pristop sam po sebi prav nič
                  ne koristi.</p>
               <p>Jaz se s temi našimi zelo specifični pristopi in s politiziranjem razmerij tudi
                  razlagam na videz zelo kontraverzno dejstvo, da v trenutku, ko gredo gospodarski
                  in finančni tokovi Slovenije navzgor - vsaj formalno - finančni reiting Slovenije
                  pada. Najbrž bi z bolj pametnimi pristopi dosegli boljše rezultate. V tej zvezi bi
                  se rad tudi v svojem imenu in v imenu svojih kolegic in kolegov ogradil od skrajno
                  grobih javnih kvalifikacij sistema ljudi, državnih funkcionarjev, Vlade,
                  finančnega ministra, ker mislim, da to pač ne spada v razmere političnega
                  kulturnega dialoga. Tudi izrazi kot skorumpiranost, kraja, mafiozna druščina ipd.
                  so gotovo sestavni del današnjega političnega žargona. Opozoril pa bi, da v
                   civiliziranih družbah tisti, ki nekaj obtožuje, mora to tudi dokazati in ne
                  obratno, da bi morali vsi tisti, ki vodijo nek posel ali pa neka pogajanja
                  neprestano dokazovati, da so pošteni. Dokazovanje poštenosti pač ni karakteristika
                  sodobnih pravnih sistemov.</p>
               <p>Če dovolite, da pridem še do bistva javnega dolga. Bistvo javnega dolga je, da se
                  v njem odražajo določeni strukturni disproporci, ki se pojavljajo v vseh sodobnih
                  državah. V največji meri v tistih, ki so najbolj razvite in ki so imele vsaj na
                  videz najmanj notranjih pretresov. Ena od dežel z izrazito velikim javnim dolgom
                  so ZDA - najmočnejša ekonomska sila sveta, prav tako ima velik javni dolg Italija
                  in večina evropskih držav. V primerjavi s temi državami ima Slovenija relativno
                  majhen procent javnega dolga, čeprav mislim, da v tem ni nobene tolažbe in se
                  strinjam s tistimi, ki menijo, da še nismo videli končnih številk. Menim pa, da se
                  v slovenskem javnem dolgu med drugim odraža tudi cena slovenske osamosvojitve.</p>
               <p>Mi smo se osamosvajali, na to smo poslanci predhodnice naše stranke - tudi osebno,
                  opozarjali - brez preciznega ekonomskega programa in dveh tranzicij hkrati. Tako
                  tranzicija iz sistema v sistem, kot tranzicija države v državi morajo po logiki
                  stvari ustvariti velike strukturne disproporce, ki se v zadnji fazi odražajo v
                  številkah.</p>
               <p>Najprej bom postavil načelno vprašanje, potem pa konkretno. Ali lahko hkrati
                  govorimo o odgovornosti za izgube za javni dolg in o krivdi za javni dolg?
                  Poglejte! Ali menite, da so ljudje, ki so vodili, recimo, Slovenske železarne, v
                  celoti ali pa osebno odgovorni za javni dolg, ki je tam nastal? Ali so oni
                  odgovorni za to, da so začenjali svoje poslovanje z zastarelimi kapacitetami in z
                  neštevilnimi problemi prezaposlenosti, da ne govorim o vsem ostalim. Ali so
                  železnice krive za svoj javni dolg in za vse, kar je z njimi povezano? Ali je
                  direktor Karavanškega tunela kriv za to, ker se od trenutka, ko se je na veliki
                  evropski transverzali promet nehal na minskem polju, promet upadel za nekajkrat in
                  je daleč od predvidevanj? Ali so recimo delavci v elektronski ali pa kakšni drugi
                  industriji krivi za številne strukturne probleme? Če je temu tako, gospe in
                  gospodje, potem je zelo veliko ljudi na svetu krivih. Ne želim opravičevati
                  nobenih poslovnih napak, vendar hočem samo opozoriti, da so ti problemi skrajno
                  težki in da jih je zelo težko enoznačno pa kar s kakšnimi spiski označevati. To
                  delam zaradi tega, ker bi rad ob tej priliki tudi anticipiral, to pot v osebnem
                  imenu, zgodbo o Adria Airways.</p>
               <p>Adria Airways naj bi bila največji dolžnik v okviru javnega dolga. Recimo, da to
                  sprejmem, čeprav je to stvar optike. Mislim, da so mnogi drugi infrastrukturni
                  sistemi v Sloveniji ustvarili večje izgube, pa niso prikazane na ta način. Govorim
                  o železnicah, o cestah, o elektrogospodarstvu, tudi o železarnah bi bil
                  pripravljen to dokumentirati pa najbrž to ni predmet današnje razprave.</p>
               <p>Enajst let sem vodil to podjetje Adrio Airways in to je bilo uspešno podjetje, ki
                  je ustvarilo za to družbo ali pa za takratno širšo državo preko milijardo dolarjev
                  deviznih prihodkov. Tisti, ki ste se kdaj ukvarjali z gospodarstvom, imate najbrž
                  predstavo, za kakšen denar to gre. Usmerjeno je bilo v prioriteto tedanje
                  Jugoslavije, se pravi v turizem in v investicijske odločitve, ki se odražajo v
                  današnjih težavah podjetja, so bile sprejemane v letu 1984. Podjetje je normalno
                  in to močno raslo do leta 1988 in normalno poslovalo do leta 1990.</p>
               <p>Potem je prišla, gospe in gospodje, zalivska vojna, ki je vse letalske prevoznike
                  v Evropi pahnila v izgube. Če mi ne verjamete, znal bi dve izjemi povedati, ampak
                  za to več kot 20 primerov obratnega stanja. Nato je prišla osamosvojitev - vojna.
                  V tem podjetju je padlo kot pod nobenim drugim. Zbombandirana so bila letala. Tri
                  mesece je podjetje moralo biti na zemlji, ker ni imelo dovoljenja leteti v nobeno
                  državo na svetu in od takrat do danes ni pripeljalo niti enega turista na Jadran,
                  pred tem jih je pa pripeljalo milijon na leto. Problem je bil v tistem trenutku z
                  vidika podjetja in podjetništva neobvladljiv. Bojim se, da je bil neobvladljiv v
                  mnogočem tudi s strani širših organov, ki smo jim prezentirali problematiko, tako
                  Vladi kot skupščini. V tistih nemogočih razmerah je podjetje normaliziralo svojo
                  dejavnost, začelo je leteti na vse možne destinacije, pač tam, kjer je bil za to
                  poslovni interes in pokrivalo tekoče stroške. Ni pa moglo odplačevati letal. Ne
                  verjamem, da bi jih katerokoli drugo podjetje lahko odplačevalo. In ta
                  investicijski strošek je prevzela na podlagi garancije Ljubljanska banka. Iz tega
                  je nastala ta tako imenovana zadolžitev v javnem dolgu, sicer po še nekaj
                  nadaljnjih transakcijah in hočem povedati v osnovi dejstvo, ki mislim, da je
                  bistveno. Ta denar ni zgubljen, ampak je izražen v letalih. Slovenska družba ima
                  vse možnosti, tudi Agencija, da ta letala, bodisi spremeni v likvidna sredstva
                  bodisi jih poskuša poslovno izkoriščati v dobrobit te države. Zato seveda je po
                  mojem globokem prepričanju prezentacija teh problemov enega v drugem skrajno
                  dvomljiva.</p>
               <p>Opravičujem se vam, da govorim o tem. Lahko bi vam govoril zelo dolgo zato, ker
                  sem te stvari delal s skrajno mero zagnanosti. Mislim, da sem poskušal storiti
                  vse, kar je bilo v moji moči in mislim, da to delajo tudi ljudje, ki so sedaj tam.
                  Verjetno bi bilo tudi za Slovenijo pametno obdržati letalskega prevoznika, ker gre
                  za zelo dobro podjetje, katerega vrednost ni v tistem, kar sem prej dejal, ampak
                  predvsem v ljudeh.</p>
               <p>Želel sem opozoriti na tem konkretnem primeru, ko govorim o stališčih poslanske
                  skupine, zaradi česar me nekateri iz klopi prekinjajo, da je seveda v nastanku
                  javnega dolga lahko tudi marsikaj objektivnega, da so to čustvene reakcije, tudi
                  zelo hitre pavšalne ocene včasih zelo čudne. Najbrž se bomo morali vsi skupaj
                  strinjati, da je osamosvojitev, ta zgodovinski proces prinesla veliko dobrega pa
                  tudi marsikaj slabega. Tako dobro kot slabo mislim, da si bomo morali razdeliti.
                  Bi pa v svojem osebnem imenu želel povedati, da kar se tiče osebne odgovornosti,
                  sem vedno na razpolago. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jana Primožič, za Slovenske krščanske demokrate. Za
                  njo bo na vrsti še gospod dr. Leo Šešerko, za Zeleno - Ekološko socialno</p>
               <p>stanko.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo gospod podpredsednik. Drage poslanke in poslance!</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosil bi, če ima kdo kakšno pripombo, da jo pove za to govornico. Sicer pa seveda
                  vas prosim, da ne prekinjate govorcev, kot se je zgodilo že tudi v prejšnjem
                  primeru. Besedo ima gospa Jana Primožič. Prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Razpravo o javnem dolgu poslanska skupina Slovenskih krščanskih demokratov
                  sprejema kot pozitivno, saj je tudi pet predlagateljev te razprave iz vrst SKD.
                  Vendar bi že na začetku poudarila, da smo pričakovali, da bodo predlagatelji
                  razpravljali bolj strokovno in odgovorno. Javni dolg predstavlja 25,7% bruto
                  družbenega proizvoda, kar je na spodnji meji primerljivih evropskih držav. In
                  večji del tega dolga je notranjega. Večji dol notranjega dolga je bil zakonsko
                  priznan že za časa prve vlade gospoda Drnovška, ko je bil sprejet program sanacije
                  bank. V tej zvezi bi se lahko strinjali s pomisleki dr. Ivana Ribnikarja v sobotni
                  prilogi Dela, ki meni, da bi bilo najlepše, če Republika Slovenija ne bi sprejela
                  javnega dolga, ampak bi morala sanacijo bank prevzeti podjetja, ki so jim banke
                  odobrile kredite. Posledica tega bi seveda bila, da bi takšna podjetja lahko šla
                  edinole v stečaj, delavci na cesto oziroma na zavod za zaposlovanje, banke pa bi
                  kljub temu ostale nesanirane, s slabimi krediti oziroma aktivo. Rešitev je bila
                  torej edino v priznanju tega dolga kot javnega, če smo želeli gospodarstvo
                  sanirati. Glede podjetij, ki so poslovala slabo in torej ne morejo odplačati teh
                  kreditov, je treba ugotoviti, da so ta podjetja pod nadzorom agencije. Pogrešam pa
                  zlasti ločevanje podjetij kot organizaciji zaposlenih danes in podjetij včeraj, ki
                  so slabo poslovala in sprejemala slabe poslovne odločitve.</p>
               <p>Predlagam, da Vlada zadolži odgovorne institucije, da opravijo revizijo poslovanja
                  podjetij, ki so prešla v javni dolg in so na spisku agencije. Obsojati, tudi
                  kazensko, moramo take poslovne odločitve, ki so jih sprejemala vodstva podjetij,
                  brez potrditve ali z zavajanjem pristojnih organov. Kazenski zakon in drugi zakoni
                  naj se uporabljajo oziroma izvajajo tako, da bodo kaznovani tisti, ki so
                  sprejemali nelegalne in škodljive odločitve, ne pa, da kaznujemo podjetja in
                  zaposlene v njih postavljamo na cesto.</p>
               <p>Dejstvo je, da javni dolg imamo. Potrjen je bil z zakoni, ki jih je sprejemala
                  bivša Skupščina in tudi ta parlament. Kdo je povzročil tako visok javni dolg, pa
                  je stvar, ki se mora razčistiti, vendar ne na <q>"populistični"</q>, ampak strokovni
                  pristop, na podlagi veljavnih zakonov, ne pa po zakonu ulice.</p>
               <p>Glede pogajanj s komercialnimi bankami bi samo na kratko ponovila to dilemo, ki se
                  nam postavlja. Lahko rečemo, da se ne pogajamo. V tem primeru se nam lahko zgodi,
                  da po tej solidarnostni klavzuli prevzamemo ves jugoslovanski dolg. Druga varianta
                  je, da se pogajamo in s tem znižujemo ta jugoslovanski dolg. To pomeni, da se
                  Slovenija skuša izvzeti iz tega jugoslovanskega kotla. Tudi to je del monetarne
                  osamosvojitve Slovenije. Gre seveda za ponovno osamosvojitev. Prva je bila
                  samostojna valuta.</p>
               <p>Škodljivost nestrokovne razprave v pogajanjih s komercialnimi bankami se že kaže.
                  V včerajšnjem poročilu Dela piše, da nas tujina uvršča med države, ki se jim je
                  <q>"country risc"</q> povečal. Lahko torej pričakujemo, da bodo naša podjetja plačevala
                  višje obresti oziroma maržo za najete kredite v tujini, če nam jih bo seveda
                  tujina še ponudila, kaj šele, da bi podjetja samostojno najemala kredite z
                  ugodnimi, se pravi nizkimi obrestnimi merami. Ali je tudi to v interesu
                  predlagateljev? Menim, da mora biti tudi odgovorna tista kategorija, ki jo bomo v
                  naši državi skušali bolj uveljaviti. Slovenski krščanski demokrati podpiramo
                  sklepe odbora, glede dodatnih predlogov pa se bomo še opredelili. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, je proceduralno. Dobro. Prosim.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Prosil bi, da se držimo, kot prvo, Poslovnika Državnega zbora, ki
                  ne opredeljuje novonastale situacije v tem parlamentu in predlagam proceduralni
                  sklep, da do redne seje - torej do torka - pripravi novo geometrijo v tem
                  parlamentu. Sedite popolnoma narobe. Torej, če ste se združili, se morate tudi
                  presesti - to je kot prvo. Kot drugič, bi pričakoval, da imate vse dokumente in
                  tisto, kar spada v imidž stranke, pripravljeno in da uporabljate v vseh materialih
                  pravilna imena in tudi v govorjenju. Gospodu Leniču ne zamerim, da se je zmotil,
                  ko je govoril še po starem, ker v nasprotnem primeru mi lahko verjamete, jaz sem
                  bil - kot sem že prej povedal - dvakrat pisno opozorjen, da tukaj ne smem govoriti
                  v imenu svoje stranke. Nikjer to ni zapisano in samo enkrat se boste, kdorkoli, še
                  zmotili, bom vedno povedal - Sašo Lap, Slovenska nacionalna desnica. Prosim, da se
                  uskladi in strokovne službe, da pripravijo novo geometrijo tega prostora. Tukaj
                  notri je zmeda. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede proceduralnega vprašanja o katerem, seveda, ne bo nobene
                  razprave, ampak bomo nadaljevali razpravo po poslanskih skupinah in glede na to,
                  da je bilo pred tem že nekaj nemira med poslankami in poslanci, bom povedal to. V
                  tem Državnem zboru obstajajo poslanske skupine. Poslanske skupine lahko počno
                  marsikaj, kar določa poslovnik, med drugim tudi 122. člen - dvoje ali več
                  poslanskih skupin se lahko združi v eno poslansko skupino. Smiselno uporabo tega
                  poslovnika je možno predvidevati, da so poslanske skupine, ki se združijo, dolžne,
                  verjetno v treh dnevih, obvestiti predsednika Državnega zbora o tem dejanju. O
                  takem dejanju predsednik Državnega zbora Republike Slovenije ni prejel nikakršnega
                  pisnega obvestila. Vsa druga dogajanja, ki niso v zvezi s poslanskimi skupinami,
                  tudi niso v zvezi z delom Državnega zbora.</p>
               <p>Besedo ima gospod dr. Leo Šešerko, za poslansko skupino Zelenih - Ekološko
                  socialne stranke. Prosim.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Gospod podpredsednik, držal se bom dnevnega reda in ne bom odgovarjal na
                  proceduralna vprašanja, ki so bila postavljena, čeprav bi to z veseljem
                  storil.</p>
               <p>Naša poslanska skupina je v zvezi z vprašanjem javnega dolga sprejela stališče;
                  prvič, da podpira stališča odbora, ki so bila sprejeta; in drugič, da je v sporu,
                  za katerega gre, možno doseči odpravo neugodnega faktorja tega <q>"country-risca"</q>
                  samo pod pogojem, če bi Slovenija odplačala ves, v bistvu nealocirani in alocirani
                  dolg. Ker bi to bilo popolnoma gospodarsko nemogoče in ker to tudi ne bi bilo
                  pametno, je neizogibna ta diskusija, o kateri ravnokar govorimo, in nujno
                  vztrajanje Slovenije pri razločevanju alociranega in nealociranega dolga. V tej
                  nujnosti vidimo tudi utemeljenost pogajanja Vlade in tudi ustanovitve računa, na
                  katerega začasno Slovenija plačuje tisti del svojega dolga, za katerega meni, da
                  je upravičen. Kar zadeva javni dolg v celoti, se pravi, domači javni dolg
                  Slovenije, je, po našem mnenju, izredno važno, da se ga definira, da ga Državni
                  zbor in Vlada definirata, zato da ne bo prihajalo do poljubnega povečevanja v
                  prihodnje.</p>
               <p>Če se javni dolg uporablja kot naslov za reševanje različnih strukturnih
                  problemov, ki so nastali, zaposlitvenih in drugih, potem se lahko od sedaj naprej,
                  ali če hočete, od osamosvojitve naprej, dogaja to samo po izrecnem predlogu Vlade,
                  ki je odobren tu v Državnem zboru. Če takih odobritev ni, potem je po našem
                  gledanju tako povečevanje javnega dolga nezakonito in nelegitimno.</p>
               <p>In v zvezi s tem naša poslanska skupina, ki je imela iste težave kot druge pri
                  študiju zelo obsežnega materiala v zelo kratkem času, v dveh točkah predlaga
                  sprejem dodatnih sklepov k stališčem, in sicer:</p>
               <p>1. da Državni zbor naloži Vladi Republike Slovenije, da upošteva javni dolg, ki
                  nastaja iz naslova kreditiranja Jedrske elektrarne Krško, kot enega bistvenih
                  elementov za sklepanje sporazuma o lastništvu elektrarne z Republiko Hrvaško. To
                  je razumljivo, ker bo po mehanizmu, ki se sedaj vzpostavlja, Slovenija naslovnik
                  za dolg, ki je nastal s kreditom za izgradnjo te elektrarne. Hkrati pa se tu
                  pojavljata dva lastnika, za katera se včasih zdi, da je čisto samoumevno, da imata
                  to elektrarno v lastništvu do ene polovice. Mi menimo, da to drugo dejstvo brez
                  razčiščenja prvega ne more biti samoumevno.</p>
               <p>2. Predlog drugega sklepa se glasi: da Državni zbor nalaga Vladi Republike
                  Slovenije, da ugotovi javni dolg, ki je nastal zaradi garancij za kredite Tovarne
                  glinice in aluminija oziroma TALUMA v Kidričevem in zaradi subvencionirane cene
                  električne energije. Vlada je dolžna preprečiti nadaljnje nastajanje javnega dolga
                  iz tega naslova, zmanjšati proizvodnjo aluminija na obseg samooskrbe Slovenije z
                  aluminijem in iz prihranjenih sredstev ohraniti delovna mesta v Kidričevem s
                  financiranjem ustreznih produktivnih delovnih mest.</p>
               <p>K temu še kratka obrazložitev tega drugega predloga sklepa. Dejstvo je, da TALUM
                  oziroma Tovarna glinice in aluminija, ki je na enem od zelo visokih mest po javnem
                  dolgu, še naprej producira aluminij v dosedanjem obsegu, to je 100% več aluminija,
                  kot ga sama Slovenija porabi. S tem subvencionira neke tuje porabnike in še naprej
                  ustvarja javni dolg, ali če hočete, minus v državnih računicah. In zato, da se to
                  ne bo nadaljevalo in da se te številke ne bodo nekontrolirano povečevale,
                  predlagamo, da Državni zbor sprejme ta sklep. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. S tem smo zaključili razpravo predstavnikov poslanskih skupin. Besedo
                  dajem sedaj poslankam in poslancem, s tem pa seveda odpiram tudi razpravo, v
                  kateri lahko sodelujejo predstavniki Vlade Republike Slovenije, guverner Banke
                  Slovenije, direktor Agencije za sanacijo bank in hranilnic in njegov namestnik ter
                  direktorica Službe družbenega knjigovodstva, tako s svojimi razpravami kot tudi z
                  odgovori na zastavljena vprašanja.</p>
               <p>Imamo pa pisno prijavljene poslanke in poslance. Prvi je na vrsti gospod Feri
                  Horvat, za njim pa bo na vrsti gospod Jože Lenič. Prosim, gospod Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Najprej bi
                  se rad pridružil tistim kolegicam in kolegom, ki so izrazili zadovoljstvo nad tem,
                  da je ta točka na dnevnem redu, in tu je res potrebno izreči pohvalo pobudnikom.
                  Škoda je le, da je to izredna seja; to je vsaj, če ne drugega, lepotna napaka, ker
                  bi bilo lepše, če bi bila to kar redna seja. Predvsem je prav in je bilo potrebno,
                  da si pri tej obravnavi natočimo čistega vina - sami sebi in tudi našim volivcem.
                  Po materialu, ki je bil pripravljen <stage>(zelo obsežen material, celovit
                     material)</stage>, in po dosedanji razpravi, sem prepričan, da bomo prišli
                  precej blizu čistega vina, vključno s sklepi, ki so predlagani in ki bodo
                  pripomogli k temu, da bomo imeli še bolj transparentno situacijo pri javnem dolgu
                  in da bomo imeli še ustreznejšo strategijo urejanja odnosov z upniki v tujini.</p>
               <p>Zato tudi izražam podporo predlogu stališč in sklepov, ki jih je Državnemu zboru
                  predložil matični odbor, to je Odbor za finance in kreditno-monetarno politiko.
                  Moram reči, da to podporo še posebej izražam po današnji razpravi, zlasti po treh
                  uvodih - finančnega ministra, guvernerja Banke Slovenije in direktorja Agencije za
                  sanacijo bank. Pri tem izhajam predvsem iz dejstva, navedenega v prvi točki
                  predloga sklepov, da je pozitiven zaključek pogajanj s Konzorcijem komercialnih
                  bank in Pariškim klubom izrednega pomena za nujno gospodarsko prestrukturiranje in
                  za hitrejši gospodarski razvoj Republike Slovenije ter za njeno nujno hitrejše
                  vključevanje v mednarodne gospodarske integracije.</p>
               <p>Dovolite mi, da vas spomnim na to, da je Odbor za gospodarstvu že v mesecu
                  decembru na dveh sejah obravnaval informacijo Vlade <q>"Zunanja zadolženost Republike
                  Slovenije, dosedanji trendi in aktivnosti"</q> in ob tem sprejel stališče in sklepe,
                  ki jih je podprl tako Odbor za mednarodne odnose in jih tudi matično delovno telo
                  predlaga Državnemu zboru, da jih podpre. Glede na to, da ste dobili tako velik
                  obseg materiala, mislim, da je korektno, da spomnim vsaj na nekatere od teh
                  sklepov, ki niso popolnoma nič izgubili na svoji aktualnosti od meseca decembra.
                  Nasprotno. Tudi današnja razprava potrjuje njihovo aktualnost, predvsem sklep pod
                  številko 2, ki se glasi: <q>"Ob upoštevanju indikatorjev Svetovne banke in glede na
                  primerjave z nekaterimi drugimi evropskimi državami, je mogoče oceniti, da
                  Republika Slovenija ni pretirano obremenjena z zunanjim dolgom. Ob tem pa je nujno
                  opozoriti na dejstvo, da se bo stopnja obremenjenosti v naslednjem obdobju
                  povečala, kar terja dodatno opreznost pri odločitvah o nadaljnjem zadolževanju v
                  tujini."</q></p>
               <p>Sklep pod številko 3: Odbor soglaša z oceno, da je v procesu urejanja odnosov z
                  upniki dosežen pomemben napredek, kar nedvomno potrjuje konsolidacija odnosov z
                  vsemi tremi skupinami tujih kreditorjev, predvsem sprejem Slovenije v članstvo
                  najpomembnejših mednarodnih finančnih institucij in ponoven dostop Slovenije do
                  mednarodnega finančnega trga, tudi do kreditov komercialnih bank ter izboljšanje
                  <q>"country risca"</q> Slovenije, seveda z izjemo zadnjih podatkov.</p>
               <p>Točka številka 4: Odbor podpira dosedanjo usmeritev Vlade, po kateri je, izhajajoč
                  iz ustavnega zakona, ki predvideva, da bo Slovenija v celoti prevzela alocirani
                  dolg ter ustrezen del nealociranega dolga, odplačevala vse tiste dolgove, ki jih
                  je mogoče uvrstiti v kategorijo alociranih dolgov.</p>
               <p>Pri določitvi obsega nealociranega dolga, ki odpade na Slovenijo, pa si mora Vlada
                  maksimalno prizadevati ta obseg čim bolj znižati.</p>
               <p>In sklep pod številko 5: Vlada naj čimprej, najkasneje do konca 1. kvartala 1994
                  pripravi koncept politike zadolževanja Republike Slovenije v tujini v naslednjih
                  letih, kakor tudi projekcijo dolžniške obremenjenosti naše države v naslednjih
                  letih in dopolnjeno strategijo razreševanja odnosov s tujimi upniki.</p>
               <p>Pri definiranju politike zadolževanja v bodoče naj bo temeljno vodilo, da naj bi
                  se v tujini zadolževali prioritetno za projekte prestrukturiranja in razvoja
                  gospodarstva, za povečanje njegove konkurenčne sposobnosti, za izvozne naložbe in
                  za razvoj infrastrukture. O poteku pogajanj z upniki, o stopnji zadolženosti
                  Republike Slovenije in najemanju novih kreditov v tujini naj Vlada Državnemu zboru
                  sprotno poroča; v predlogu Odbora za finance je seveda tudi konkretizacija in tudi
                  časovni opredeljeni roki za to poročanje.</p>
               <p>Rad bi spomnil še na en sklep, in to ne slučajno. Ker so bili že takrat na
                  obravnavi te materije na odboru izraženi pomisleki oziroma celo dvomi v podatke,
                  ki smo jih imeli v materialu, smo po dogovoru z Vlado in Banko Slovenije na odboru
                  sprejeli naslednji sklep: Banka Slovenije naj na željo poslancev omogoči vpogled v
                  dokumentacijo stanja tujega dolga Republike Slovenije. Za pomoč pri organiziranju
                  ogleda dokumentacije v Banki Slovenije naj se poslanci obrnejo na strokovno službo
                  Odbora za gospodarstvo. Moram povedati, da te možnosti oziroma tega sklepa do
                  danes nihče od poslancev ni koristil, niti ne, da bi se obrnil na Odbor za
                  gospodarstvo, niti ne kot mi je danes povedal vice guverner Banke Slovenije, da bi
                  se kdo obrnil na Banko Slovenije.</p>
               <p>Kar se tiče javnega dolga, bi rad rekel to, da se mi zdi nujno, da je ugotovljen
                  in da je čimbolj pregleden. Podpiram predloge za zmanjšanje, če je le možno,
                  čeprav se že pojavljajo tudi predlogi za njegovo povečanje in pa tudi predloge za
                  izboljšanje upravljanja javnega dolga. Soglašam tudi s tem, da se naj ugotovi
                  vzroke za njegov nastanek tudi v posameznih primerih in kjer obstaja za to
                  utemeljen sum po kazenski in drugi odgovornosti, naj se ugotavlja tudi
                  odgovornost, vendar po postopkih pravne države, preko institucij pravne države in
                  mislim, da so tu tudi ustrezna stališča in sklepi, ki jih predlaga Odbor za
                  finance.</p>
               <p>Mi smo tudi sprejeli nekatere spremembe zakonov, vključno z zunanjetrgovinskim
                  zakonom, ki omogočajo revidiranje podjetij tudi v tujini in kjer je potrebno pri
                  teh podjetjih, ki so povzročitelji javnega dolga, naj se tudi ta revizija opravi.
                  Zato mislim, da ni smotrno sprejemati neke  dodatne sklepe, nekih dodatnih aktov
                  in določati nekih dodatnih organov tudi v tem Državnem zboru. Šele ko bodo
                  izkoriščene vse druge možnosti in ne</p>
               <p>bo možno zadevam priti do konca, se potem poslužimo drugih, kajti dosedanje
                  izkušnje kažejo, da to dostikrat ni ravno produktivno in ne privede do cilja ter
                  nas odvrača od drugih pomembnih nalog, s katerimi se moramo ukvarjati.</p>
               <p>Spoštovane kolegice in kolegi, dovolite mi, da se zadržim z nekaj besedami še na
                  vprašanju načina obravnave te zelo zahtevne in zelo delikatne problematike.
                  Mislim, da to ni brez pomena tako za učinkovitejše urejanje odnosov z upniki kot
                  tudi za učinkovitejše urejanje odprtih problemov v zvezi z javnim dolgom.
                  Nenavsezadnje pa ima tudi ta način, ki je bil uporabljen tudi doslej, zelo
                  pomembne notranjepolitične implikacije in tudi implikacije na naše odnose v tujini
                  in sploh na položaj Slovenije v tujini. Problematiko zlasti zunanjega dolga in
                  odnosov z upniki je treba urejati strokovno, odgovorno, v skladu z dolgoročnimi
                  interesi Slovenije, mednarodnimi pravnimi normami in sporazumi in tudi v skladu s
                  poslovnimi običaji, zlasti v mednarodnih finančnih odnosov, če nočemo uporabljati
                  balkanskih ali južnoameriških ali še kakšnih bolj eksotičnih manir z vsemi
                  posledicami.</p>
               <p>Spomnim se diskusij še včasih v bivši Jugoslaviji, ko so v nekaterih republikah
                  bivše Jugoslavije govorili, da je krivda za naše dolgove predvsem pri tistih, ki
                  so nam kredite dajali, ne pa pri nas samih. Verjetno s takimi manirami in takimi
                  stališči ne moremo korektno urejati odnosov brez lastne škode in to na dolgi rok.
                  Mislim, da zato tudi ni nobenega dvoma, in to je pokazala tudi današnja razprava,
                  da dvomimo v delo naših pogajalcev doslej in da jim brez nadaljnjega lahko
                  zaupamo, da to delo odgovorno in učinkovito opravljajo tudi v naprej, seveda na
                  osnovi dodatnih usmeritev, ki jih bo dal ta Državni zbor.</p>
               <p>Mislim pa, da je zelo škodljivo politiziranje tako odnosov z upniki v tujini,
                  posebno še, ko gre za tako subtilno zadevo v mednarodnih ekonomskih odnosih, kot
                  tudi politiziranje domačega javnega dolga, kljub temu da predstavlja veliko breme
                  in da je povsem nesprejemljivo, ko se to problematiko tudi koristi v političnem
                  boju in v borbi za oblast. To po drugi strani tudi nič ne prispevka k temu, da bi
                  se te probleme lahko hitro in učinkovito reševalo.</p>
               <p>Videl sem, kako je danes kolega Marjan Podobnik prizadeto reagiral in dal prigovor
                  na korektnost pogodničarjev, predstavnikov Vlade in Banke Slovenije pri oceni
                  nekaterih predlogov in stališč predlagateljev. Vendar naj ob tem spomnim še na
                  nekaj drugega, vsaj na nekatere primere, ki so se v zadnjem času dogajali v javnih
                  nastopih, tudi predstavnikov predlagateljev in nekaterih drugih politikov.</p>
               <p>Naj spomnim na najbolj svež primer, ki sem ga imel priliko slišati danes zjutraj.
                  Po poročilu Radia Slovenija je bila včeraj, to se pravi en dan pred današnjo sejo,
                  pred obravnavo te pomembne točke, javna tribuna v Logatcu, na kateri sta bila
                  predlagatelj gospod Marjan Podobnik ter minister za obrambo in član Vlade, gospod
                  Janša. Po poročilu, ki sem ga slišal na radiu ob 7. uri, so bile na tej javni
                  tribuni plasirane navedbe iz materiala predlagateljev, iz materiala, ki mu je
                  Vlada zelo argumentirano oporekala in ga tudi v velikem delu zavračala, in danes
                  tudi uvodničarji tukaj za tem govorniškim pultom, in na tej tribuni je po tem
                  radijskem sporočilu bilo tudi govora o krivdah, o krivcih, tudi o članih Vlade in
                  če sem prav slišal, je bil v tem kontekstu omenjen tudi predsednik Vlade.</p>
               <p>Mi danes nismo slišali tu nič takega in nismo slišali podatka, ki bi obremenjeval
                  tudi predsednika Vlade. Vendar to je bilo, pravim, na radiu.</p>
               <p>Sprašujem se, ali ni tak način javne obravnave problematike, ki je pred Državnim
                  zborom, ali ni to prejudiciranje stališč in sklepov za javnost pred samo sejo. Ali
                  ni to pritisk na ta Državni zbor, ali ni to celo manipuliranje z javnostjo in ali
                  ni to vnaprejšnje ustvarjanje vtisa češ; če ne bodo obtožbe predlagateljev
                  sprejete, je to zato, ker enostavno da je kriva pozicija, ker ni hotela oziroma ni
                  bila pripravljena zadeve razčiščevati. Še posebej čudi dejstvo, da to počne član
                  Vlade - obrambni minister hkrati, ko njegova Vlada predstavlja Državnemu zboru
                  celovito informacijo v zelo obsežnem materialu in v nastopih predstavnikov Vlade,
                  finančnega ministra, predstavnikov Banke Slovenije in predstavnika oziroma
                  direktorja vladne Agencije za sanacijo bank.</p>
               <p>Ne bi se čudil, če bi bil gospod Janša predsednik opozicijske stranke, vendar je
                  član oziroma predsednik pozicijske stranke in še posebej član te Vlade in me
                  zanima, ali bo in kako bo predsednik Vlade na to reagiral.</p>
               <p>Nekatere metode <q>"poizkušanja"</q> delanja reda v tej državi tudi mimo institucij
                  sistema in na način delovanja preko nekaterih medijev ali nekaterih ljudi v
                  nekaterih medijih spominjajo, žal hote ali nehote, na metode iz neke druge države,
                  s katero smo bili celo včasih skupaj v bivši državi in vemo, kakšne zelo
                  neprijetne, da ne rečem tragične, posledice so te metode imele. Mislim predvsem na
                  pojave in na izjave, ki napeljujejo oziroma celo najavljajo grožnje s prenašanjem
                  zadev na ulice in na mitinge. Mislim na velikokrat dozirane in ponavljane
                  informacije, polresnice in neresnice. Dalje mislim tudi na del medijev oziroma
                  posameznikov v medijih, ki pridno sodelujejo v tem početju, mislim na često
                  pavšalne in nedokazane obtožbe v odnosu do posameznih odgovornih funkcionarjev,
                  ustvarjanje klime izrednih razmer in nestrpnosti itd. Ni treba veliko govoriti o
                  posledicah takega početja. Bojim se, da smo z nekaterimi posledicami v tej državi
                  že soočeni in da se nekatere posledice v negativnem smislu tudi že odražajo v
                  naših odnosih s tujino. To se odraža v nezaupanju ljudi v sistem in v institucije,
                  kar vztrajno kažejo ankete javnega mnenja. Poskuša se prav s tem - s takim načinom
                  političnega dela tiščati Slovenijo na Balkan in ne med države vzhoda, ampak za
                  države vzhoda, čeprav smo po vseh gospodarskih performansah in tudi po političnih,
                  upam si trditi, v sedanjosti in preteklosti, bili pred temi državami. To
                  priznavajo tudi ugledni predstavniki zahodnih držav, ki so nam naklonjeni in ki
                  prihajajo k nam na obisk. To končno odvrača tudi deloma Državni zbor, Vlado in
                  javnost od nujnih gospodarskih in drugih tem, ki bi se morali z njimi ukvarjati.
                  To so teme za danes in za jutri. Prav te teme pomenijo izhod iz sedanje krize.
                  Izhod namreč ni v prerazdelitvi malega bruto domačega proizvoda ali pa celo
                  revščine, ampak v ustvarjanju več in večjega bruto domačega proizvoda, kajti če ne
                  bomo ravnali tako, se bo zgodilo, da javnega dolga, ki je danes velik -
                  ugotavljamo, ne bo se zmanjšal, ampak se bo še povečal oziroma da bo naraščal.
                  Mislim, da je bilo to upravičeno; v zadnji sobotni prilogi opozarja tudi prof.
                  Ribnikar.</p>
               <p>Naj zaključim samo z enim mednarodnim aspektom, ki je bil v tej razpravi že
                  dvakrat omenjen, to je paradoks, da v trenutku, ko nam gospodarski pokazatelji, ko
                  se nam izboljšujejo tudi na tistih segmentih, kjer so bili v prejšnjih mesecih še
                  slabi - poleg stabilnosti, poleg nizke inflacije, poleg deviznih rezerv, da je
                  tudi začela naraščati proizvodnja, da je začelo upadati naraščanje brezposelnosti
                  in se povečevati število delovnih mest, da se nam ob takih ekonomskih trendih
                  zmanjšuje reiting v tujini. Upam si trditi, da k temu pripomorejo tudi notranje
                  politične razprtije. O nekaterih sem govoril, druge dobro poznate, saj se
                  dogajajo. Tudi zaradi tega je potrebno čim prej urediti odnose z našimi tujimi
                  upniki. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik. Prosim.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Repliciram na gospoda Ferija Horvata, in sicer, prvič, na podlagi
                  kakšnih kriterijev v politiki meni gospod Feri Horvat, da je postavljanje
                  vprašanja o izvoru javnega dolga nepotrebno politiziranje. Kako gospod Feri Horvat
                  razume dolžnosti poslancev, ki odločajo o proračunu, ki odločajo o višini davkov,
                  posredno tudi o življenjskem standardu državljanov - vsaj deloma? To je za njega
                  nepotrebno politiziranje.</p>
               <p>Druga stvar. Kaj je mislil gospod Feri Horvat z alarmiranjem slovenske javnosti,
                  koga je mislil? Ali je res mislil paranoične pripombe predsednika republike ali pa
                  koga drugega?</p>
               <p>In tretje vprašanje. Postavljanje kriterijev, po katerih se poslanci ali politiki
                  dan, dva, tri pred zasedanjem Državnega zbora ne smejo pojavljati s svojimi
                  političnimi izjavami v javnosti, gospod Feri Horvat, jaz vas sprašujem, kakšne
                  kriterije v političnem življenju imate in kakšno obliko politične diskusije v
                  družbi hočete uvajati, hočete eventualno znova uvajati? Da politiki poslanci ne
                  bodo smeli pred, ne vem koliko, boste morda rekli, en teden, mesec dni, morda kar
                  celo 12 mesecev na leto ne smejo dajati političnih izjav? Ali zamenjavate Državni
                  zbor s sodiščem, kjer sodniki ne smejo o tekoči zadevi dajati podatkov? Ali si vi
                  tako predstavljate politično življenje?</p>
               <p>Gospod Feri Horvat, izražam svoje razočaranje nad vašim nivojem politične razprave
                  in v tej obliki proti njej protestiram. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Feri Horvat ima besedo.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Na kratko samo dve repliki oziroma dva odgovora.</p>
               <p>Prvo, nisem oporekel postavljanju vprašanj, oporekel sem širjenju netočnih
                  informacij s strani odgovornih funkcionarjev, posebej še članov Vlade.</p>
               <p>Druga zadeva. Odgovornost za izjave. Posebej še člani Vlade morajo razmisliti, kaj
                  govorijo. Če Vlada da odgovor na predlog predlagatelja na njihove ugotovitve o
                  materialu za točko dnevnega reda, ki je danes na dnevnem redu, se mi zdi nelogično
                  in nenormalno, da hkrati član te iste Vlade daje za javnost neke druge
                  informacije, kot so pa bile v tem odgovoru Vlade. Če je to, so različni pogledi,
                  če so različne informacije, je treba razčiščevati znotraj Vlade, pa potem tukaj
                  med nami, tudi skupaj s predstavniki Vlade znotraj Državnega zbora, ne pa
                  izven.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Zdaj bom dal besedo gospodu ministru Mitji Gaspariju, za njim še
                  gospodu Janku Deželaku, direktorju banke za sanacijo bank in hranilnic, ker želita
                  odgovoriti na vprašanja, ki so bila zastavljena že v razpravi poslanskih skupin.
                  Prosim, gospod Mitja Gaspari ima besedo, za njim bo na vrsti gospod Jože
                  Lenič.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Hvala lepa gospod predsedujoči. Spoštovani! Najprej nekaj odgovorov, ker očitno še
                  vedno iz vprašanj veje nerazumevanje. Kljub vsemu, kaj je javni dolg. V prilogi
                  tega gradiva imate spisek zakonov, s katerimi so posamezni zneski, ki so tukaj
                  zapisani, postali javni dolg. Takrat se je javni dolg oblikoval. Javni dolg se ne
                  more oblikovati brez zakonskega akta, sicer ne bi bil javni, potem je privatni,
                  komercialni, ki se oblikuje s pogodbo, to, kar je prej gospod guverner govoril, na
                  kakšne načine se v mednarodnih komercialnih transakcijah ustvarjajo terjatve in
                  obveznosti.</p>
               <p>Javne obveznosti vedno nastanejo z aktom države oziroma najvišjega zakonodajnega
                  organa države, to je običajno parlament. Zaradi tega tudi spisek vseh zakonov, če
                  želite, vam še prekopiramo vse Uradne liste, ki so element tega spisa, čeprav si
                  tudi sami lahko to pridobite v arhivu in boste ugotovili od zakona do zakona, da
                  vsak zakon iz tega naslova vsebuje tudi številke, tudi pogoje, pod katerimi so te
                  številke kot obveznost definirane in roke dospetja in podobne stvari, ki so osnova
                  za vknjižbe, potem take stvari, kot oblika javnega dolga. To še enkrat gospodu
                  Lapu, ki me je to že nekajkrat vprašal, pa še komu drugemu.</p>
               <p>To se pravi, še enkrat velja isto, ni nič skritega. Po stanju 31.12.1993 so to
                  vknjižene zadeve. Vsaka pogodba ima svoj file, ki se vodi po otvoritvenem znesku
                  kredita, po črpanih odplačilih in po stanju ne presega določenega dne. To se
                  pravi, tukaj dejansko ne more biti nič takega, kar bi lahko navajalo na to, da je
                  to nejasno.</p>
               <p>Drugič. Da, ta država Slovenija, je ob svoji osamosvojitvi z nekaterimi akti -
                  zopet so tukaj navedeni - prevzela obveznosti nekaterih bivših sistemov, ki so se
                  imenovali SIS-i. To je bilo določeno z akti parlamenta, da se na železnici, na
                  cestah in tako naprej<gap n="..."/> To ni več dolg tistega subjekta, ki je takrat najemal
                  kredit in se imenoval samoupravna interesna skupnost, ampak se je to preneslo na
                  resorno ministrstvo. Kompletna evidenca, kompletna odgovornost se je s takim
                  aktom, ki je tukaj naveden - to boste našli, če boste hoteli pogledati - je to
                  postala obveznost države Slovenije, ker je ministrstvo organ države Slovenije.
                  Enako se bo dogajalo - mnogi niste razmišljali, ko ste sprejemali zakon o
                  gospodarskih javnih službah. Zakon o gospodarskih javnih službah je na hitro
                  podržavil mnoge obveznosti kompleksa javnih storitev - od energetike, železnice,
                  do drugih segmentov. Pojdite prebrat posamezna poglavja zakona o gospodarskih
                  javnih službah in boste našli odgovor na vaše vprašanje, ko gre za razlikovanje
                  domačega in tujega dolga in potrebno kontrolo SDK ali kogarkoli drugega. V tem
                  <q>"failu"</q>, ki je tukaj zadaj <stage>(kdor se je pač potrudil bolj podrobno ga
                     pogledati)</stage> je zelo jasno: osnovna evidenca, osnovni register pogodb in
                  pogojev, pod katerimi so pogodbe sklenjene, za vse obveznosti do tujine - tako
                  fiksne kot garantirane - obstaja tisto, kar je bilo prej rečeno - v Banki
                  Slovenije. Nobenega razloga ni, da kdorkoli ima željo, to pogleda na licu mesta.
                  <q>"File"</q>, to se pravi, pogleda tisto, kar je v papirju in to je seveda tudi na
                  računalniku; ampak v papirju je osnovna pogodba in vsi aneksi, ki sledijo pri
                  takem aktu, kot je neka kreditna pogodba, v njenem življenjskem obdobju. Torej, če
                  se temu reče revizija, potem se pač pregledajo dokumenti, ki na posamezni pogodbi
                  kažejo življenje take obveznosti.</p>
               <p>Vprašanje gospoda Podobnika. Ja, seveda, ta firma, ki je tam navedena, je naredila
                  v bistvu osnovni program, ni pa delala na osnovni evidenci. Program, ki je
                  omogočil, da se evidenca pretvori v tako obliko, kot jo imate tukaj - sicer bi vam
                  lahko sem prinesli tudi pakete, ki bi jih potem skupaj gledali, ali pa bi jih vi
                  prišli pogledat na neko drugo mesto v Ministrstvo za finance ali v Banko Slovenije
                  - to je oblika zapisa tistega, kar obstaja v osnovnih kreditnih pogodbah in v
                  osnovni dokumentaciji, ki je vedno papirna.</p>
               <p>Glede tega, kar je gospod Lap stalno poudarjal, da ni posebnega zakona o javnem
                  dolgu, bi gospoda Lapa vprašal, če bi želel minuto poslušati; pred seboj imam
                  dokument, ki bo zanimiv za ta najin razgovor. Nemčija je doživela pred nekaj leti
                  ponovno združevanje, iz katerega so nastale velike obremenitve nove Nemčije
                  oziroma v tem primeru predvsem zahodnega dela, za obveznosti, ki so nastale v
                  vzhodnem delu. Nastala je posebna institucija, ki se imenuje <q>"Treuchand"</q>. Ali ste
                  slišali, da bi nemški parlament sprejel posebni zakon o javnem dolgu zaradi tega?
                  Za njih je bil to dogodek <q>"par exelance"</q>, kot je bila za Slovenijo odcepitev
                  oziroma razdružitev od Jugoslavije, ki je bil po ekonomski vsebini za Slovenijo še
                  bistveno hujši udarec kot za Nemčijo prevzem vzhodne Nemčije in obveznosti iz tega
                  naslova. Posebnega zakona o javnem dolgu ni bilo, bili pa so posamezni zakoni, ki
                  so npr. utemeljili družbo, ki se imenuje <q>"Treuchand"</q>, in načine, kako se ta družba
                  financira, kako ta družba v bistvu prevzema določene obveznosti. Kot veste, ima ta
                  družba ta trenutek ogromne izgube iz procedur, ki so izhajale iz sanacije podjetij
                  v vzhodni Nemčiji; in ne samo podjetij, ampak tudi bank. Ta ista zahodna Nemčija
                  je imela leta 1989 proračunski primanjkljaj v višini 0,4% bruto domačega
                  proizvoda. Ta trenutek je njen proračunski primanjkljaj 5,2% bruto domačega
                  proizvoda - od leta 1989 do leta 1993. Verjetno Nemci kot zelo varčen narod in
                  država, ki je šla skozi vse hude probleme prezadolženosti in previsoke inflacije,
                  je verjetno zelo skrbno ravnala in pazila, da se ji ne bi proračunski primanjkljaj
                  in dolg ekscesivno povečeval. Zgodilo se jim je, da je proračunski primanjkljaj
                  poskočil z 0,4 na 5,2%. Ta ista Nemčija je davčno breme, delež davkov v družbenem
                  proizvodu, dvignila s 45% družbenega na 48 do 49% v zadnjih dveh, treh letih. Ta
                  ista Nemčija ima danes javnega dolga - tistega, ki ga vsi priznajo kot javni dolg
                  in o katerem ne razpravljajo na tak način v parlamentu, kot razpravljamo mi, pa so
                  kljub vsemu zelo racionalni in zelo skrbni gospodarji - ta trenutek 60% bruto
                  domačega proizvoda. To je samo nekaj številk za primerjavo o tem, o čemer
                  razpravljamo tukaj.</p>
               <p>Vsekakor pa, kar se tiče Ministrstva za finance, ni nobenega problema preverjati
                  dokumentacijo, ki obstaja po elementih dolga, ki je nastal v domovini oziroma v
                  državi, in poroštev, ki so bila izdana na podlagi zakonskih in podzakonskih aktov
                  v državi. To je konec koncev SDK lahko delala in še vedno dela, kjer lahko
                  pregleda knjige Ministrstva za finance kot drugih ministrstev. Kar pa se tiče
                  Banke Slovenije, bo pa guverner sam povedal, kakšen je odnos neodvisne institucije
                  Banke Slovenije do tega vprašanja.</p>
               <p>Glede neusklajenosti v številkah, o čemer je govoril gospod Podobnik. Zareklo se
                  mu je oziroma je pozabil, da je v poroštvih poleg kratkoročnih poroštev po zakonu
                  in 66. členu zakona o izvrševanju proračuna iz lanskega leta - da so tam tudi
                  poroštva, ki jih je ta parlament sprejemal kot posebne zakonske akte -  Golica,
                  železarne in podobne zadeve. To so bili sprejeti posamezni zakonski akti in to ne
                  v dolgi preteklosti, ampak pred nekaj meseci, pred letom dni in tako naprej. To so
                  pa garancije na daljše obdobje, ne na 6 mesecev, ampak na leto, dve, tri in več.
                  Zaradi tega se skupni znesek izdanih poroštvenih izjav države razlikuje od
                  tistega, ki ga imate v posebnem poročilu Vlade za parlament in ki govori samo o
                  66. členu, ker smo dolžni po zakonu o proračunu obveščati parlament o izdanih
                  garancijah po tem členu zakona tudi. Medtem, kot o izdajanju garancij po zakonu,
                  ki ste ga vi posebej sprejeli, verjetno je nemogoče posebej poročati, ker je s
                  tem, ko je zakon bil sprejet, bila izdana ena garancija ali dve za tisto konkretno
                  firmo, ki je v zakonu zapisana, katerakoli pač. Poglejte v zakon, pa boste videli,
                  katere firme to so; o tem, da bi bilo potrebno v tem trenutku že razglabljati o
                  povečevanju javnega dolga.</p>
               <p>Vi ste dobili že prejšnje leto, letošnjega zopet, memorandum, ki govori tako o
                  državnem proračunu, kot o nekaterih drugih blagajnah tega javnega sektorja,
                  pokojninski sklad, zdravstveno zavarovanje in občine, v katerih je zelo jasno tudi
                  zapisano, kaj določena ekonomska politika na področju državnih financ pomeni za
                  saldo med prihodki in odhodki takega proračuna in drugih blagajn in posledično
                  seveda, zakaj iz takega naslova, če so prihodki manjši od odhodkov, zakaj prihaja
                  do proračunskega primanjkljaja. Tam je odgovor, zakaj nastaja proračunski
                  primanjkljaj kot dinamična kategorija javnega dolga. Sicer javni dolg sam po sebi
                  ne nastaja. Nastaja s proračunskim primanjkljajem, ki ga je treba financirati in
                  ker ga je treba financirati, je treba ustvariti finančne obveznosti, ki se
                  ustvarjajo, ko gre za državo, kot sem prej rekel, z zakonskim aktom. Ali je to
                  zakon o proračunu ali pa je to poseben akt, ki oblikuje posebne obveznosti. Zopet
                  nobene posebne tajnosti, nobene posebne nerazumnosti ali pa nerazumljivosti v tej
                  zadevi.</p>
               <p>Poleg tega, če bi se nekdo poizkušal prebiti skozi številke proračuna, konkretno
                  bi ugotovil, da tudi proračun za leto 1994 - enako kot proračun za leto 1993 - ima
                  neko bazično značilnost, ki je za javni dolg in njegovo oblikovanje in dinamiko
                  zelo pomembna in to je, da ima država, državni proračun primarni presežek.
                  Primarni presežek pomeni razliko med vsemi prihodki in odhodki brez upoštevanja
                  plačil obresti. Zakaj? Preprosto, ker so plačila obresti strošek, ki nastaja na
                  osnovi preteklih sprejetih odločitev. Iz preteklih let, ne pa tekočega leta,
                  medtem ko tekoči izdatki, ki oblikujejo ostanek odhodkov v proračunu, pomenijo
                  tekoče ekonomske odločitve tistega leta. In bazično načelo, da se jaz zopet ne
                  sklicujem na gradivo, ki je tukaj zanimivo in ga lahko pustim parlamentu za
                  branje, piše, da je osnovno vprašanje Nemčije in naše bo podobno in je podobno, če
                  ima proračunski primanjkljaj in dokler ga ima, mora imeti primarni presežek. Na
                  takšen način stabilizira stanje javnega dolga in stanje javnega dolga dinamično,
                  ekspanzivno oziroma esponicialno ne narašča. To je osnovi problem. In če bomo ta
                  problem znali v Sloveniji rešiti, potem bo absolutna številka javnega dolga eno,
                  relativna, odnos do družbenega proizvoda pa tisto, kar bo moralo ekonomijo
                  zanimati v dinamičnem smislu.</p>
               <p>Malo je držav v Evropi ali nobena, ki bi ta trenutek javni dolg zmanjševala.
                  Nekateri imajo zelo majhnega, kot Luxemburg, ki ga ima 7%, imate pa države kot
                  Italija in Belgija, ki imajo javnega dolga čez 100% družbenega proizvoda, pa
                  zaradi tega države še niso propadle, so v težavah, ampak s pametno politiko
                  izdatkov, seveda tudi s politiko, ki pove, zakaj javni dolg nastane, jasno da
                  tukaj ni nobenega problema. Za vsak znesek dodatnega javnega dolga se vi odločate
                  skozi proračunski primanjkljaj, ki je ali ga pa ni. Odvisno pač od politike te
                  vlade in parlamenta, ko odloča o proračunu posameznega leta. Tako da kar se tiče
                  Vlade in pa Ministrstva za finance bo to poročilo o javnem dolgu kot informacija o
                  stanju javnega dolga izhajalo najmanj kvartalno. To se pravi vsak kvartal bo
                  parlament dobil tako publikacijo, boljšo kot ta, ker se bo pač izboljševala skozi
                  čas. Tudi za to je najbrž potreben čas in malo časa. Ta kot sem prej rekel, je
                  prva publikacija in bi vsaj to prosil, če drugega ne, da razumete, da do sedaj
                  takih podatkov sploh bilo ni. Tudi že od osamosvojitve naprej mimogrede.</p>
               <p>In drugič, kar je gospod Lap spraševal o otvoritveni bilanci. Pojdite v Francijo,
                  pojdite v Nemčijo, pojdite v kakšno drugo državo, pa vprašajte moje kolege oziroma
                  druge institucije ali imajo otvoritvene bilance v tej državi. Vprašajte pa pridite
                  nazaj pa mi povejte, če ste ugotovili, da imajo v teh državah otvoritvene
                  bilance.</p>
               <p>Konec koncev, vzhodna Nemčija se je združila z zahodno Nemčijo; ali ima ta Nemčija
                  novo otvoritveno bilanco nove države Združene Nemčije. Ima ali nima? Nima. Res pa
                  je, da mora Slovenija pridobiti v najkrajšem možnem času prvo oceno premoženjske
                  bilance Slovenije. Ta bo možna med drugim tudi takrat, ko se bo javni sektor
                  dejansko dokončno restrukturiral po zakonu o gospodarskih javnih službah. Ta
                  trenutek ne na železnicah, ne v energetiki, ne v pomorstvu, ne v cestnem
                  gospodarstvu, ta proces še ni končan. Kako naj se potem opravi ovrednotenje
                  tistega dela premoženja, ki je v realni obliki? Kako in na kakšen način? Dokler ta
                  proces ni končan, kako naj država oblikuje skupno premoženjsko bilanco? Tisto, kar
                  bo država v kratkem naredila, bo bilanca finančnih terjatev in obveznosti.
                  Obveznosti imate, material pa se ta trenutek zelo intenzivno dela, da se bo
                  pokazalo, kakšne so finančne terjatve države. Ali v podjetjih ali v bankah ali kje
                  drugje? Tam, kjer je država finančno udeležena na osnovi aktov, ki so bili dokaj
                  sprejemani ali v parlamentu ali na vladi. Torej ne zahtevajte tistega ta trenutek,
                  ker prvič: ni mogoče ne v Evropi, v Sloveniji pa zahtevajte tisto, kar bo z
                  zakoni, ki so bili sprejeti na tem področju, dalo, morda se bo zgodilo v
                  naslednjem obdobju. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janko Deželak. Za njim pa bo na vrsti gospod Jože
                  Lenič in potem še gospod dr. France Arhar, ki se je tudi javil in pa gospa Romana
                  Logar, za pojasnilo v zvezi z zastavljenimi vprašanji. Prosim.</p>
            </sp>
            <sp who="SDZ1:DeželakJanko">
               <speaker>JANKO DEŽELAK:</speaker>
               <p>Spoštovano predsedstvo, spoštovane gospe in gospodje! Zelo na kratko v
                  telegrafskem stilu odgovor na nekaj izmed postavljenih vprašanj. Kdo revidira
                  bilance stanja in premoženja kapitalskih vlog bank v tujini? Dovoljujem si, da sem
                  rahlo terminološko prilagodil ta vprašanja z namenom, da zadanem cilj. Revizija
                  bilanc kapitalskih naložb slovenskih bank v tujini je po zakonodaji teh dežel,
                  lahko rečemo, vsako leto podvržena zakonski reviziji. Zamislite si državo Nemčijo
                  in njeno ureditev in pristop k tem stvarem in tu seveda ni nikakršnih dilem. Te
                  bilance in te revizije so tudi na vpogled.</p>
               <p>Drugič, kdo v Agenciji odloča o pretvorbi terjatev, ki so nanje prenešene v
                  premoženje v podjetjih, kamor Agencija po zakonu in uredbi vstopa kot upnik? Tudi
                  to vprašanje sem prilagodil vsebinsko glede na to, da je bilo postavljeno rahlo
                  drugače. To je, gospe in gospodje, zelo eksaktno navedeno v našem programu, kjer
                  je rečeno, da te tako imenovane <q>"depto ekviti"</q> aktivnosti Agencija izvaja povsod
                  tam, kjer svoje terjatve pretvarja v premoženje do te mere, da postaja gospodar,
                  če hočete, ali večinski lastnik tega podjetja, da lažje - glede na zakonodajo, ki
                  velja - uveljavlja interese upnika v aktivnostih obvladovanja; torej temu se reče
                  zmanjševanja javnega dolga.</p>
               <p>Spomnimo se na to, kar je bilo že rečeno. Nič ni v naprej odpisano. Nič, noben
                  tolar.</p>
               <p>Tretjič. Prevzem terjatev do KB Nova Gorica, do Primexa in tako naprej. Torej
                  podobni primeri. Ves ta prevzem, vse te predhodne procedure gredo skozi temeljito
                  revizijo teh terjatev, kjer se seveda tudi ugotavlja, gospe in gospodje, in tukaj
                  je seveda z vsem <q>"respektom"</q> do mišljenja in tez, ki jih je gospod dr. Pučnik prej
                  izjavil. Gre za  formalno pravno razločevanje vzrokov nastalega javnega dolga kot
                  posledice poslovodnih odločitev in tveganj, ki tu obstajajo, tveganj v ekonomiji.
                  Vem, da to ni potrebno dodatno obrazložiti od kršitve pozitivnih predpisov. To
                  agencija dela, to razločuje, vendar agencija ni pravosodni organ. Agencija tudi ni
                  tožilstvo, ni policija, zato imamo v tej pravni državi institucije, ki naj na tej
                  točki opravijo svojo funkcijo. Agencija je in ostaja institucija za sanacijo bank
                  in seveda tudi hranilnic.</p>
               <p>Tako da bi predlagal naslednje, kar sem nekaterim kolegom iz seznama
                  predlagateljev večkrat tudi osebno predlagal. Mi izvajamo in apliciramo načelo
                  javnosti pri svojem delu tudi tako, da najmanj kvartalno poročamo najmanj dvema
                  ali trem odborom tega spoštovanega Državnega zbora. To nameravamo tudi v bodoče.
                  Večkrat sem povabil nekatere izmed njih, naj za božjo voljo pridejo v agencijo in
                  si pogledajo določene stvari. Izrazil sem pripravljanost, da se osebno angažiram,
                  da pojasnim določene stvari, vendar je vse to ostalo pri željah. S tem nočem reči,
                  da bi lahko ti osebni kontakti nadomestili institucionalni nadzor. Nikakor ne.
                  Menim pa, da bi tudi ti kontakti lahko v mnogo čem prispevali k nekaterim
                  nejasnostim, za katere resnično ne bi bilo potrebno trošiti toliko energije in
                  časa. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič. Za njim bo na vrsti gospod dr. Franci
                  Arhar in pa po tem še gospa Romana Logar. Prosim, gospod Lenič. Ja, prosim
                  izvolite. Se opravičujem gospod Lenič. Proceduralno vprašanje ima oziroma pobudo
                  gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da morate predsedujoči upoštevati poslovnik in dajati besedo
                  najprej poslancem. Tu ne vidim nobenega člena, da se lahko daje vmes besedo
                  predstavnikom Vlade. Vsekakor je smiselno, da predstavniki Vlade dajo na koncu
                  dodatna pojasnila, nikakor pa ne, da se gre preko tega vrstnega reda prijavljenih
                  poslancev. Tukaj je poslovnik zakona jasen. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Žaro Pregelj. Mi smo tako delali tudi že na nekaterih prejšnjih sejah. Če
                  je bilo vprašanje postavljeno, smo dali možnost, da se na vprašanje odgovori, ker
                  je verjetno namen poslanskega vprašanja pridobiti odgovor. Zato ne vidim posebnega
                  razloga, da ne bi tako delali tudi sedaj. Če pa menite, da je potrebno sprejeti
                  poseben sklep te vrste, ga lahko predlagate. Torej, da ne damo besede vprašanim,
                  dokler se ne zvrstijo vsi prijavljeni poslanci. Poslovnik ne nasprotuje temu, da
                  se odgovori na vprašanje. Prosim, gospod Jože Lenič ima besedo. Namreč, poslanci
                  in poslanke, ki razpravljajo kasneje, imajo s tem možnost prvič: reagiranja na
                  odgovore in drugič: uporabljati informacije, ki so jih med tem z odgovori na
                  vprašanje, ki so jih zastavile njihove kolegice in kolegi, pridobili. Prosim,
                  gospod Lenič, izvolite.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Opravičujem se, ker sem ponovno
                  tukaj gor, ampak prvič se govori o javnem dolgu v tem parlamentu in rad bi povedal
                  še nekaj svojih osebnih stališč. Torej, s tem svojim nastopom bi rad podkrepil
                  nekatera stališča Odbora za finance, ki mislim, da so dobra in ki mislim, da bodo
                  prispevala k boljšemu menagiranju z javnim dolgom. O javnem dolgu obstoja več
                  definicij. To smo lahko prebrali tudi v tem gradivu Vlade. To je definicija ožjega
                  javnega dolga in pa definicija širšega javnega dolga. Meni je jasno, da je
                  definicija ožjega javnega dolga lažje izračunljiva, verjetno tudi statistično bolj
                  primerljiva v tem mednarodnem smislu, vendar menim, da bi v Sloveniji morali
                  delati tudi na definiciji in metodologiji za izračun širšega javnega dolga. V tem
                  širšem javnem dolgu mislim, da bi morali imeti zajete podatke o zadolžitvah
                  lokalnih skupnosti, zavodov, javnih podjetij in tudi nekaterih državnih
                  skladov.</p>
               <p>Poglejte, v zakonu o lokalni samoupravi smo mi sprejeli nek člen, ki govori, sedaj
                  nimam tukaj zakona, ga ne znam čisto natančno citirati, vendar člen govori
                  smiselno o tem, da je država dolžna financirati občino za funkcioniranje
                  minimalnih oziroma za njeno minimalno funkcioniranje. Ta člen smo mi sprejeli.
                  Sedaj pa konsekventno poglejte! Če se neka občina pretirano zadolži, ne more
                  bankrotirati, ampak bo morala država zagotavljati nek denar za njeno minimalno
                  funkcioniranje. Zagotavlja pa ga lahko samo iz proračuna. Se pravi, da na nek
                  način moramo biti tukaj zelo pazljivi pri teh občinskih dolgovih, ne samo tistih
                  za nazaj, ki jih je toliko, kot je bilo danes že omenjeno. Vendar zaradi takega
                  zakona, ki smo ga sprejeli tudi za naprej. Osebno sem zagovarjal drugačne teze, da
                  bi občina lahko tudi bankrotirala, vendar sprejeli smo drugačne odločitve in zato
                  so podatki o lokalnih skupnostih kljub vsemu važna tema. Isto se dogaja tudi z
                  zavodi in pa javnimi podjetji. Predvsem za tiste, za katere bom rekel, ali država
                  jamči ali pa opravljajo neke javne službe, brez katerih je nemogoče obstajati.
                  Kajti, če opravljajo neke javne službe, potem je nemogoče, da to podjetje kar tako
                  propada, kar avtomatično zopet pomeni, da mora za njega stopiti država, financira
                  ga lahko z denarjem iz proračuna ali iz kreditov, kar lahko posledično zopet
                  pripelje do javnega dolga. Isto velja pri skladih, pri garancijah na te
                  sklade.</p>
               <p>Torej obstoja niz nekih subjektov, ki lahko, bom rekel, prispevajo posledično in
                  pa potencialno k javnemu dolgu. In zato vem, da je to zakomplicirano, ker to je
                  res potencialni javni dolg, ni dejanski. Vendar menim, ker je ta ideja o tem
                  fiskalnem dolgu trenutno v teh mednarodnih krogih precej živa. Menim, da bi morala
                  tudi Slovenija narediti korak naprej in izdelati neko metodologijo za izračun tega
                  širšega javnega dolga. Zato podpiram tudi tisti sklep Odbora za finance, ki o tem
                  govori.</p>
               <p>Drugič - naraščanje javnega dolga. Vsi vemo, da javni dolg narašča takrat, ko
                  imamo deficitarno financiranje proračuna. O tem nam je danes govoril minister
                  Gaspari. Pri teh deficitih imamo dva radikalna pristopa. Prvi je zelo radikalen in
                  je pavšalen, da je to neko breme, deficit, ki ga nalagamo na pleča naših otrok,
                  uničujemo bodoče generacije, to je nekaj najslabšega kar se lahko dela. To je zelo
                  pavšalna ocena. Imamo pa drugi bolj ekonomski pristop, ki išče odgovore predvsem
                  na naslednja vprašanja: <q>"Ali je deficit usmerjen k reševanju gospodarske recesije?
                  Kakšno je premeščanje kapitala in kakšno je izrivanje investicij zaradi javnega
                  dolga in kakšen je razkorak med rastjo bruto domačega proizvoda in obrestnimi
                  merami na javni dolg?"</q> To so tista relevantna vprašanja, na katera si moramo
                  odgovoriti, ko govorimo o javnem dolgu. Mi problematike javnega dolga ne moremo
                  reducirati zgolj na nek segment nekih posojil, ki so bila dana v preteklosti.</p>
               <p>Zdaj bi rad rekel, neka najširša teza, ki govori o tem, kaj sploh je javni dolg,
                  pravi, da je javni dolg zdajšnji rezultat preteklih ekonomsko-političnih
                  odločitev, ki pa ima pomembne posledice tudi za prihodnost zlasti glede davčne
                  obremenitve našega gospodarstva in prebivalstva. Mi se danes v tej dvorani
                  pogovarjamo predvsem o tem, o rezultatu tistega, kar se je odločalo v prihodnosti,
                  ampak obenem pa prevzemamo tudi odgovornost za svoje početje, kajti zelo se bojim,
                  da se bomo pogovarjali, mogoče ne mi, ampak tisti zanamci o tem, kaj smo počeli
                  danes, v tem obdobju v tem Državnem zboru.</p>
               <p>Enostavno bi želel to razpravo o javnem dolgu izkoristiti tudi za nek drug motiv
                  in opozoriti na to, kaj delamo danes, ne samo, kaj se je počelo nekdaj, ampak kaj
                  delamo danes! Glejte, prepričan sem, da bo v Sloveniji prihodnje proračune zelo
                  težko, če ne skoraj nemogoče financirati nedeficitarno, kar pomeni, da se bo javni
                  dolg avtomatično povečeval. Seveda bi si želel drugače, vendar bom poskušal
                  podkrepiti to svojo tezo.</p>
               <p>Že v letu 1995 moramo zagotoviti denar za dvanajsto plačo iz leta 1994, v letu
                  1996 bo proračun močno obremenil univerzalni otroški dodatek, ki je bil v tem
                  parlamentu izglasovan. Trenutno imamo v proceduri zakon o že izplačanih deviznih
                  vlogah, ki krepko posega v javni dolg in ga bomo mi sprejemali tukaj. Napoveduje
                  se zakon oziroma je že v proceduri o popravi vojnih krivic, ki zopet močno posega
                  v javni dolg. Posebno zadnja dva, ki sem jih omenil, sta težka kar nekaj 100
                  milijonov nemških mark. V javni dolg bo verjetno prišel del obveznosti iz
                  zagrebške filiale Ljubljanske banke, o kateri smo danes že nekaj govorili, ki je
                  tudi precej finančno težka zadeva. Neke zadovoljive kompromisne rešitve iz
                  stanovanjskega zakona prav tako lahko precej pripomorejo k povečavi deficita in s
                  tem javnega dolga. Država se pospešeno zadolžuje za izgradnjo infrastrukture,
                  obrambe, šolstva, sprejeli smo kar tri tolarje. Kot sem že rekel, se napovedujejo
                  garancije na določene sklade. Zaradi krotenja inflacije v Sloveniji že dolgo časa
                  vodimo neevropsko politiko cen in ta sektor napajamo skozi proračun in ne skozi
                  cene, kar ponovno prispeva k povečevanju izdatkov in potencialnemu deficitu.
                  Razkorak med rastjo bruto domačega proizvoda in obrestmi na javni dolg je kljub
                  letošnji pozitivni rasti GDP-ja še vedno dovolj velik, da se javni dolg samodejno
                  povečuje brez dodatnega zadolževanja.</p>
               <p>Še eno zadevo bi omenil, o kateri praktično nisem še nikoli slišal govoriti,
                  vendar upam, da bo tudi to postalo dejstvo, čeprav nam bo prineslo probleme.
                  Slovenija se bo z vključevanjem v Evropsko unijo in s podpisi nekaterih
                  sporazumov, predvsem sporazuma GATT, morala odpovedati nekaterim svojim prihodkom,
                  precej se bodo morale znižati carine in nastal bo velik primanjkljaj na
                  prihodkovni strani, razen če bomo seveda uveljavljali nove davke.</p>
               <p>Kljub temu da je to morda za koga dolgočasna razprava, bi želel opozoriti, da še
                  kako podpiram tisti sklep Odbora za finance, ki govori, da je treba vsak zakonski
                  tekst, ki se obravnava v tem parlamentu, pogledati tudi v luči deficitarnega
                  financiranja in v luči javnega dolga, ker enostavno bomo v tem parlamentu naredili
                  toliko obveznosti ali pa mnogo več, kot tisti pred nami. Samo nekaj zakonov, ki
                  sem jih zdaj omenil, je težkih več kot vse tisto, o čemer se mi danes pogovarjamo.
                  Tako da imamo malo tudi to dimenzijo oziroma ta rang problema pred očmi.</p>
               <p>Predlagam, da Vlada, ko bo predlagala program odpravljanja in zmanjševanja javnega
                  dolga, pripravi tudi različne scenarije gibanja javnega dolga glede na različne
                  scenarije gibanja bruto domačega proizvoda. Pripravil sem nek črni scenarij, nek
                  optimistični scenarij, bomo pač gledali, kako se bodo te zadeve gibale. Pri tej
                  razpravi opozarjam tudi na dejstvo, da je Državni zbor odpremil zakone o družbi za
                  izgradnjo avtocest, sprejel sklep, da naj Vlada pojasni, kako bo najemanje posojil
                  družbene rasti iz delnic družbe vplivalo na javni dolg države Slovenije. Tega
                  odgovora še nimam v svojem arhivu. Ne bi preveč govoril zaradi časovne omejitve o
                  izrivanju investicij in premeščanju kapitala, vendar v neki resni ekonomski
                  razpravi je to eden od glavnih problemov javnega dolga, da se kapital seli iz
                  podjetniške sfere v javno sfero in mislim, da je to trenutno tudi aktualno v
                  Sloveniji v času privatizacije, v času, ko naj bi izgrajevali finančni trg. Me
                  zanima, kdo bo kupoval rizične delnice, če bo na razpolago niz državnih papirjev.
                  Tako da to je tudi nek segment, na katerega bo absolutno potrebno paziti.</p>
               <p>Želel bi ponovno poudariti, da si iskreno želim, da bi Slovenija do vstopa v
                  evropsko unijo uspela obdržati trenutne solidne makroekonomske parametre glede
                  javnega dolga in proračunskega primanjkljaja, kajti trenutno smo še globoko ali pa
                  trdno pod limiti, ki bi jih maastrichtski sporazum predvideva. To je 60% javnega
                  dolga v GDP-ju in 3% tekoči proračunski primanjkljaj.</p>
               <p>Želel bi poudariti, da je za Slovenijo ključen vstop tudi na mednarodne kapitalske
                  trge, ne samo državnih subjektov, ampak tudi privatnih subjektov in z razpravo, ki
                  smo jo tudi danes opravljali, tovrstna razprava, to početje samo otežuje.</p>
               <p>Še nekaj osebnih stališč. Kljub vsemu še vedno v zvezi s pogajanji oziroma ne
                  pogajanji, ampak s tem odnosom Slovenije do komercialnih bank. Osebno ocenjujem,
                  da je ta problem vsaj dvoplasten, verjetno tudi večplasten. Prvi problem je
                  enostavno pogodbeni odnos med Konzorcijem komercialnih bank in bivšo SFRJ, katere
                  subcesor je seveda Slovenija. In drugi problem je razčiščevanje odnosov med
                  gospodarskimi subjekti in državo znotraj Slovenije. Torej menim, da ta dva
                  problema ne gre enačiti in da se enostavno ne da postaviti sledečo tezo. Ne moremo
                  reči zato, ker so se pri porabi danih kreditov s strani komercialnih bank dogajale
                  neke potencialne ali pa ne vem kakšne nepravilnosti v bivši državi, danes ne bomo
                  plačevali kreditov komercialnim bankam. To je enostavno nemogoče, kajti po vseh
                  pravilih mednarodnega prava je to zgrešena teza in tudi danes smo slišali besede
                  guvernerja, da na nekakšno arbitražo, ki se ponavadi dogaja med nekimi subjekti
                  mednarodnega javnega prava, v tem primeru enostavno ne gre računati, kajti opravka
                  imamo z zasebno-pravnim subjektom, to je Konzorcij komercialnih bank.</p>
               <p>Poudarjam, da vsa ta stališča, ki sem jih danes omenil, ne izključujejo
                  razčiščevanja o tem, kdo je kriv. Zaradi mene lahko tudi poimensko, vendar to ne
                  sme vplivati na naš odnos s komercialnimi bankami kot mednarodnim zasebnim
                  subjektom. Mi to lahko razčiščujemo doma, na domačem dvorišču in tudi pridemo do
                  nekih določenih odločitev, ne pa na mednarodnem poligonu.</p>
               <p>Torej za države v tranziciji mislim, da je normalno, da se ob prehodu v tržni
                  sistem pokaže vse nakopičene obveznosti, pri javnem dolgu pa mislim, da je
                  verjetno prava ekonomska politika tista, ki vodi politiko v zmerne višine javnega
                  dolga, ki ima višino in strukturo javnega dolga ves čas pod strogim nadzorom,
                  upravljanje z javnim dolgom pa uporablja kot enega od orodij makroekonomske
                  politike. Mislim, da je v tem dokumentu, v Poročevalcu, ki ga osebno smatram za
                  zelo kvalitetnega, v zaključku lepo nakazano, kakšna naj bo politika menadžiranja
                  z javnim dolgom.</p>
               <p>Zdaj mi pa kljub vsemu dovolite, ker tokrat nisem v imenu skupine, ampak kot
                  poslanec, da repliciram na določene trditve, ki so se tukaj pojavile. Torej gospod
                  Lap, moram reči, da me je razočaral kot predstavnik slovenske desnice. Slovenska
                  desnica je dala enkrat v izjavo definicijo, kdo je slovenski desničar. In med
                  drugim je bila tam ena alinea, da so to tudi ljudje, ki se spoznajo na kapital. To
                  iz nastopov predstavnikov slovenske desnice ni razbrati.</p>
               <p>Gospod Pučnik pravi, da oni podpirajo pogajanja kot stranka. Mislim, da je to pa
                  sedaj absolutna demogogija. Gospod Pučnik je borec za to, da se stvari povejo
                  jasno in glasno. Če vaša stranka oziroma predlagatelji podpirajo, da se čaka na
                  razplet sukcesije, potem ne podpira druge opcije, kajti ti dve opciji sta si kljub
                  vsemu rahlo izključujoči. To dvoje ni kompatibilno. Lahko se sicer mi pogajamo
                  tako, da se bomo videli enkrat na dve leti, ampak to ni to. To sta dve
                  izključujoči opcije in enostavno ne razumem, ali je to mogoče neka želja, da se
                  popravi neka predhodna izhodišča, ki so se zdaj zdela nesprejemljiva, vendar če se
                  zagovarja teza, da se čaka na sukcesijo, potem se ne more zagovarjati teze, da se
                  naj čimprej reši problem. To dvoje ne gre skupaj.</p>
               <p>Še nekaj, kar me je rahlo razočaralo pri gospodu Pučniku. Zakon o sanaciji bank je
                  bil sprejet za časa Demosove vlade, če sem pravilno spremljal politično situacijo.
                  Res, da nisem dolgo časa v tem parlamentu. Vendar takrat je bil idealen čas,
                  idealen čas, da se razčistijo tudi ta vprašanja, kajti zakon o sanaciji bank je
                  prevzel te obveznosti, ki so šle v javni dolg. Ne razumem, od kod kar naenkrat ta
                  nakopičena energija po ne vem kakšnem razčiščevanju, ko je bilo vendar časa že dve
                  leti.</p>
               <p>Osebno nimam nič proti razčiščevanju, bom tudi glasoval za neke tovrstne
                  predlagane sklepe, vendar čudi me ta neverjetna energija, ki se je kar trenutno
                  pojavila, kot da je nekdo nekaj spregledal in mora kar vsak čas nekaj
                  razčistiti.</p>
               <p>Mislim, da ne bi bilo dobro zreducirati razprave o javnem dolgu zgolj na to
                  razčiščevanje, kdo je bil kriv za prevzete dolgove pri projektu sanacije bank,
                  ampak tudi na vse ostale aspekte, na nekatere sem tudi sam opozoril in to razpravo
                  o javnem dolgu tukaj pozdravljam, seveda bi bil pa posebno bistveno bolj vesel, če
                  bi se zgodila na neki normalni način, v okviru neke redne seje, ne pa na podlagi
                  nekih pritiskov, ki so se pojavili. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani gospod Lenič. Poslušajte, zakaj je šele zdaj prišlo do zahtev po
                  razčiščevanju določenih problemov v zvezi z javnim dolgom. Saj je prej minister
                  gospod Gaspari povedal, da so komaj zdaj prišli do podatkov. Tukaj je bil verjetno
                  problem, da ni bilo jasnih podatkov in ko so se podatki pojavili, jasno so se tudi
                  pojavile dileme. Tako, da je tale seja normalna posledica. Govor o tem, da vsi
                  želite da bi bila to redna seja, ne pa izredna, pa sebi pripišite. Zakaj, bom pa
                  kasneje povedal, ko bom na vrsti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na zastavljena vprašanja bo najprej odgovoril gospod doktor France
                  Arhar, guverner Banke Slovenije, za njim pa še gospa Romana Logar.</p>
            </sp>
            <sp who="SDZ1:ArharFrance">
               <speaker>DR. FRANCE ARHAR:</speaker>
               <p>Gospod predsedujoči, cenjeni zbor! Kratka informacija v zvezi z nekaterimi
                  ugotovitvami oziroma zastavljenimi vprašanji. Kot prva, kar zadeva dvom glede
                  avtentičnosti pogodbe oziroma glede manjkajočih podpisov. Namreč, prepričan sem,
                  da imate kopijo te pogodbe. In začenši na strani 149 je tukaj 11 podpisov s strani
                  jugoslovanskih bank, 2 dodatna podpisa s strani plačilnih agentov - na
                  jugoslovanski strani Narodna banka Jugoslavije, na tuji strani plačilni agent
                  <q>"Manifacters Hannower Trast"</q>. In temu sledi cela množica strani takrat 400 bank,
                  ki so bile in so predstavljale ta bančni sindikat, ko se je pogodba
                  podpisovala.</p>
               <p>Vprašanje, kar zadeva dokumentacijo in ostalo statistiko glede zadolževanja v
                  tujini. Jugoslavija je vedno imela bodisi devizni zakon, kjer je bilo posebno
                  poglavje o kreditnih poslih s tujino, bodisi samostojen zakon o kreditnih poslih s
                  tujino. Intencija ene ali druge oblike je vedno bila, da se vsak kreditni posel s
                  tujino lahko sklene potem, ko je predhodni postopek registriran pri narodni banki
                  republike, Narodna banka Jugoslavije pa je potem zbirala podatke za celotno
                  državo. Torej, dokumentacija  v zvezi s sklenjenimi posli se nahaja - tako v
                  narodnih bankah republik kot v Narodni banki Jugoslavije, dalje pri garantih, pri
                  poslovnih bankah in seveda tudi pri dolžnikih. Vedno je bil princip, da se je
                  kredit registriral tam, kjer je bil sedež pravne osebe, to se pravi republiški
                  princip. In ugotovitve, da so nekatera podjetja odtujevala najeti denar v druge
                  republike, bi komentiral na naslednji način: vi veste, da je bil v stari državi
                  enoten trg. Poslovno sodelovanje prek tozdov in drugih oblik je bilo prisotno.
                  Komercialne operacije med temi podjetji prav tako. Želim torej poudariti le to,
                  kadar govorimo tako o uvoznih poslih, kadar govorimo o izvoznih poslih, da so se
                  ti večkrat opravljali tudi prek slovenskih podjetij kot komisionarjev, agentov.
                  Skratka, ugotovitve v zvezi s tovrstnimi operacijami, predvsem pa, koliko je bilo
                  originalnega blaga iz Slovenije, koliko iz drugih republik. Vi sami veste,
                  predvsem pa tisti, ki ste tudi iz podjetij, kako se te ugotovitve dandanes lahko
                  prezentirajo, na drugi pa je jasno, kakšni so bili tovrstni postopki.</p>
               <p>Naslednje. Bilten, ki ga izdaja Banka Slovenije - in tega imate tudi pred seboj -
                  ima od vsega začetka, ko je bil vzpostavljen, tudi posebno poglavje <q>"zunanji dolg
                  Slovenije"</q>. Ta bilten prejemajo banke po svetu, prejemajo ga mednarodne
                  institucije. In podatki, ki so v tem biltenu, nikdar niso bili sporni na nasprotni
                  strani. Morda pa se kdo od vas spominja, ko se je podpisovala prva pogodba oziroma
                  pred podpisovanjem prve pogodbe med Jugoslavijo in tujimi upniki, da so tuji
                  upniki zahtevali revizijo in ugotavljanje stanj. In takrat je bila angažirana
                  londonska firma <q>"Pick Merweeck"</q>, ki je v Beogradu s pomočjo SDK-ja in republiških
                  SDK-jev tudi ugotavljala - kajti takrat je bila razlika za milijardo dolarjev v
                  škodo tujih upnikov - in takrat se je ugotavljalo, da nekateri dolgovi iz
                  nekaterih republik niso bili prijavljeni. Od tistega trenutka dalje je bil
                  podpisan skupni protokol, da stanja pravzaprav odgovarjajo eni in drugi
                  strani.</p>
               <p>Kar zadeva postopke v zvezi s predsanacijami oziroma sanacijami bank, naj povem le
                  to, da tovrstne postopke vodi Banka Slovenije po zakonu o predsanaciji, sanaciji,
                  likvidaciji in stečaju bank. Pri ugotavljanju, kateri kredit je slab, se poslužuje
                  tistih kriterijev, ki jih je Banka Slovenije sprejela in so objavljeni v Uradnem
                  listu. Ti kriteriji <stage>(kot sem že dejal)</stage> so kopija kriterijev, ki jih
                  je sprejel Mednarodni finančni svet in so poočitani v tako imenovanih baselskih
                  pravilih. Vi se spomnite, da ste lansko leto v mesecu juliju tudi sprejemali
                  novelo k zakonu o bankah in hranilnicah. In ta novela k zakonu o bankah in
                  hranilnicah je tudi ena od zahtev usklajevanja z baselskimi kriteriji, predvsem
                  kar zadeva tako imenovani jamstveni kapital nasproti rizični aktivi bank, ali tako
                  imenovano kapitalno primernost.</p>
               <p>V zvezi s konkretnim postopkom pri Ljubljanski banki Nova Gorica in očitki, češ da
                  nismo upoštevali vsega, kar nam je bilo posredovano tudi s strani SDK, predvsem
                  zapisnik v zvezi s podjetjem Primex, naj povem naslednje. Sami smo opravljali
                  kontrolo v tej banki v mesecu septembru, sklicana je bila izredna seja in zapisnik
                  naše kontrole je bil odstopljen Ministrstvu za notranje zadeve. Namreč, Banka
                  Slovenije permanentno prijavlja kršitelje predpisov, skladno seveda z zakonom o
                  bankah in Banki Slovenije, za gospodarske prestopke. In v kolikor se ugotavlja, da
                  gre za kazniva dejanja, takrat se pošiljajo ovadbe; v kolikor postopki niso
                  končani, se dokumentacija pošilja tistim organom, ki dejansko delujejo v smeri
                  preiskave. Tako da odločba o uvedbi sanacijskega postopka v Ljubljani banki Nova
                  Gorica izrecno v svojem izreku med ostalim zahteva, da se terjatve popišejo, da se
                  ugotovi kvaliteta terjatev - in ta postopek teče in ta postopek opravlja paritetna
                  komisija, sestavljena s strani Agencije in s strani Banke Slovenije.</p>
               <p>Nadalje bi želel poudariti, da se vsa ostala dokumentacija <stage>(kot sem že
                     dejal)</stage> in podatki se nahajajo v Banki Slovenije. Gospod Horvat, kot
                  predsednik Odbora za gospodarstvo je poudaril, kakšni sklepi so bili sprejeti.
                  Torej, dokumentacija, ki ima poslovni ali drugačen interes, je na vpogled pri nas.
                  Prepričan sem, da tovrstna dokumentacija ni sporna. Tisti, ki seveda nasprotuje
                  ali pa ima nasprotne dokaze proti tovrstni dokumentaciji, mora seveda in bi moral
                  te stvari dokazovati, ampak kot rečeno, številke so usklajene. Na drugi strani,
                  kdo je sprejemal odločitve v posameznih podjetjih. Jugoslovanska zakonodaja je
                  vedno zahtevala, da kdor se zadolžuje v tujini, delavski svet je obligiran
                  sprejeti sklep o taki zadolžitvi. Sklep delavskega sveta se je nadaljnje
                  obravnaval seveda na bankah. Na bankah so delovali kreditni odbori, so delovali
                  drugi odbori in seveda ti organi in nekajkrat je za večje projekte posredovala
                  tudi slovenska skupščina, če govorim o domačem logu. Ti sklepi so bili osnova za
                  najete kredite oziroma za nadaljnji postopek sklepanja pogodb. Z drugimi besedami,
                  v devizni zakonodaji oziroma zakonu o kreditnih poslih s tujino, je bila klavzula,
                  da so kreditne pogodbe s tujino, v kolikor niso registrirane pri Centralni banki
                  nične <q>"eks tunk"</q>, vi pa veste, da devizni predpisi so tako imenovani predpisi
                  prisilnega značaja, tudi po statutu Mednarodnega denarnega sklada in ti se morajo
                  spoštovati v državi, ki jih sprejema in tem enakim, bi lahko rekli, so še davčni
                  predpisi in tako imenovani predpisi statusnega prava.</p>
               <p>Vsa ta zakonodaja je prisilnega značaja in če si analizirate oziroma če
                  analizirate to pogodb, je v pogodbi med ostalim tudi opozorjeno na to dejstvo, da
                  je kljub pogodbeni avtonomiji, kakršna je bila ta pogodbena avtonomija pri tej
                  pogodbi, ali mi lahko govorimo pri tej pogodbi o athezijski pogodbi, da je
                  nasprotna stran morala pristopiti, tako kot se ponavadi dogaja pri sklepanju
                  zavarovalniških pogodb, kot ji zavarovalnica ponudi splošne pogoje poslovanja. To
                  je seveda <q>"cvestio facti"</q>, kajti moč nasprotne strani ob takem ekonomskem stanju
                  je bila znana.</p>
               <p>Želim reči le to, da torej, če so dvomi v to, naj odloči ta parlament, naj se
                  opravita kontrola te dokumentacije, tako v Banki Slovenije kot pri garantih, pa
                  tudi pri tistih podjetjih, ki še eksistirajo. Namreč, če se pogleda lista, kdo je
                  pravzaprav dolžan o tem novem finančnem sporazumu v Sloveniji, potem se ta lista
                  začenja takole: Splošna plovba Portorož 86,3 milijone dolarjev, pa ji sledijo
                  Slovenske železnice, pa Termoelektrarna Šoštanj, pa Paloma Sladkogorska, pa Lesna
                  industrija Spodnja Idrija in tako dalje. Namreč, vsa ta statistika obstoja. Ali še
                  obstojajo vsa ta podjetja ob vseh statusnih spremembah? Vi veste, da so se med tem
                  časom tudi banke spremenile v delniške družbe. Iz Združene banke je nastala
                  delniška družba in vse te statusne spremembe so bile prav tako pogojevane in so
                  pogojevane v tej pogodbi. Z drugimi besedami: vse te statusne spremembe so morale
                  biti opravljene skladno z voljo oziroma pogojevane s strani upnikov. To hkrati
                  pomeni, da je bil v zakon o bankah in finančnih organizacijah, ki ga je bivša
                  država sprejemala 1989. leta na zahtevo tujih upnikov, vnesen tako imenovani člen
                  82.a. In po tem členu 82.a so tuji upniki dobili dodatno garancijo, da če bo
                  katera koli banka, ki je obligor po tej pogodbi, prešla v statusne spremembe, so
                  novonastali deli solidarno tudi v stari Jugoslaviji ali pa v novi Sloveniji
                  odgovorni za obligo, ki je bil evidentiran 31.12.1989 pri starih oblikah,
                  združenjih in temeljnih bankah. Z drugimi besedami, upniki so pristali na bančno
                  reorganizacijo v stari državi, vendar pod tem pogojem, da ta reorganizacija -
                  primer Združene banke Hrvatske, ko je iz enega obligorja nastalo devet samostojnih
                  bank z licencami. Mi smo v prejšnjem mesecu izdali štiri nove licence v Sloveniji
                  za štiri prejšnje hčere Ljubljanske banke z namenom, da bi na tem teritoriju in v
                  tem prostoru končno prišlo do nadaljnje konkurence na tem finančnem trgu, da bi
                  imeli realnejše odnose, realnejše parametre v primerjavi s ceno kapitala, v
                  primerjavi s provizijami, ki se plačujejo bankam itd. Vendar vse te spremembe
                  seveda pomenijo, da se zaradi teh sprememb upniški položaj v ničemer ne
                  poslabšuje.</p>
               <p>Končno bi dejal še to, da tisti del pogodbe ali aneksov od A do W ni podpisan.
                  Zakaj ni podpisan? Zaradi tega, ker so to primeri, to so modeli usklajenih tekstov
                  med pogodbeniki in tovrstni teksti, ki so tukaj v prilogi, so bili izmenjani med
                  temi subjekti konkretno. Seveda tudi ti teksti se nahajajo pri obligorjih, se
                  nahajajo pri dolžnikih tako, da ta del kot priloga teh tekstov seveda ni podpisan
                  samo iz tega razloga in iz nobenega drugega. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Marjan Podobnik, izvolite.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Rad bi, da vendarle razčistimo eno stvar. Gospod minister Gaspari je v
                  svojem uvodnem govoru izrecno povedal, poudaril, da originala NFA pogodbe
                  Slovenija nima. Gospod Arhar je sedaj povedal, da obstaja v Banki Slovenije.
                  Prosim, da se to pove. Namreč v tem tekstu, ki ga imamo mi, to so teksti, kjer
                  dejansko ni vnešenih podatkov. Prosim, da poveste, ali imamo mi kopijo original
                  pogodbe ali je Slovenija nima? Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod dr. Arhar, ki bo odgovori na zastavljeno vprašanje.</p>
            </sp>
            <sp who="SDZ1:ArharFrance">
               <speaker>DR. FRANCE ARHAR:</speaker>
               <p>Se  opravičujem, gospod Podobnik, ali da pridem do vas, ali pa, ne vem kakšen
                   način. Namreč tukaj so ti originalni podpisi. Vsak <stage>(.... ni
                     vključen)</stage> in če si pogledate tukaj, dva obligorja, za Ljubljansko banko
                  in Kreditno banko Maribor so tukaj ti originalni podpisi in <gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Predlagam, da uporabite mikrofon, drugače ne bo zapisano na traku.</p>
            </sp>
            <sp who="SDZ1:ArharFrance">
               <speaker>DR. FRANCE ARHAR:</speaker>
               <p><gap n="..."/> tukaj so ti originalni podpisi in seveda en izvod te pogodbe je dobil vsak
                  obligor, tisti, ki je to pogodbo podpisoval. Sedaj ne vem, kako vi to zadevo
                  razumete. Razume se, eden od teh izvodov je bil kopiran tukaj za potrebe
                  parlamenta. Ne vem, ali je potrebno še <stage>(ne dokonča misli)</stage><gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Marjan Podobnik, potem gospod Žarko Pregelj, potem pa še gospod Janez
                  Kopač.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Glejte, lahko sprejmem to, kar je rekel gospod Arhar. Prosim, da gospod Gaspari
                  pove, kaj je potem on razlagal v začetku v zvezi z original pogodbo NFA oziroma s
                  tem, da ta obstaja samo v Beogradu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Gaspari, minister za finance bo obrazložil.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod predsedujoči! Obstajata dva dokumenta. En dokument so podpisale poslovne
                  banke iz Slovenije takrat, kot je gospod guverner rekel, dve in nekaj drugih
                  komercialnih bank iz bivše Jugoslavije in Narodna banka Jugoslavije. To je
                  originalna pogodba med komitenti in seveda vsaka od teh pogodbenih strank ima svoj
                  original. Država Slovenije ga ne potrebuje, ker ni podpisnik te pogodbe.</p>
               <p>Tisto, česar Republika Slovenija ta trenutek nima, na tak način, kot vam je
                  pokazal gospod guverner, je garancijska pogodba, ki jo je podpisala takrat
                  jugoslovanska zvezna vlada, zvezno ministrstvo za finance. Mi smo vam dali tekst,
                  ki je nespremenjen, ni pa podpisan, ker je ta original dejansko ali sedaj v arhivu
                  ali je v ministrstvu, po vsej verjetnosti v arhivu Ministrstva za finance ali pa v
                  arhivu zvezne vlade, ki je pač morala take stvari po službeni dolžnosti hraniti.
                  Tega dokumenta v taki obliki, kot je bil tale, ki vam ga je pokazal gospod Arhar,
                  mi v Ljubljani nimamo. Je pa seveda tekst tistega, ki ga imate vi, glede
                  garancijske izjave temeljil na zakonu, ki je bil sprejet v zveznem parlamentu. To,
                  kar je prej gospod Pučnik omenil, da ni našel v evidenci tega parlamenta, je
                  kvečjemu lahko sramota parlamenta, če ima tako slabo evidenco. To se je dogajalo
                  leta 1988 in mora biti, ker sicer se ne bi moglo ratificirati v Beogradu. Kot
                  veste, je bil postopek v bivši Jugoslaviji, da so morale vse republiške skupščine
                  potrditi, preden je lahko zvezna skupščina dokončno sprejela oziroma ratificirala
                  mednarodni dokument. Torej očitno mora biti v dokumentaciji tega parlamenta tudi
                  razprava in ne samo razprava, še kaj več na to temo od takrat. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žarko Pregelj, prosim. Potem pa še gospod Janez
                  Kopač. Ali pa dodatno vprašanje.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam nekoliko bolj verjetno neugodno vprašanje. Če je to ta pogodba,
                  ki sta jo podpisali iz Slovenije dve banki, se pravi, sta oni dve nekako zavezani
                  do te pogodbe in te pogodbe Slovenija ni podpisala, ker jo je v njenem imenu
                  takrat podpisala zvezna vlada, kot sem sedaj razumel.</p>
               <p>Potem sprašujem, obstaja dokument, po mojem mora biti to zakon o nasledstvu te
                  pogodbe. Mi smo veliko takih zakonov sprejeli, nekaj celo v paketu. Ali je tudi ta
                  pogodba v kakšnem paketu? Namreč, to je izredno pomembno vprašanje. Prosim za
                  čisto jasen odgovor. Ali je v kakšnem paketu ta pogodba, ki smo jo mi sprejeli v
                  obliki zakona, s katerim smo nekako priznali nasledstvo mednarodnih sporazumov, ki
                  jih je bivša SFRJ podpisala pač z raznimi mednarodnimi institucijami?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi gospod Kopač še dodati ali dam prej besedo za odgovor? Prosim, gospod dr.
                  France Arhar, guverner Banke Slovenije, boste vi odgovorili? Izvolite.</p>
            </sp>
            <sp who="SDZ1:ArharFrance">
               <speaker>DR. FRANCE ARHAR:</speaker>
               <p>Hvala, gospod predsedujoči, dame in gospodje! Kratko mislim na to vprašanje, če
                  sem ga prav razumel, kateri dokument dejansko zavezuje državo Slovenijo glede na
                  ta obligo, ki je bil dejansko sprejet v preteklosti. Zaenkrat je deklarativni
                  dokument - če lahko tako rečem - ustavni zakon, ki je bil sprejet junija meseca.
                  Ker tam je izražena ta pripravljenost in obljuba in mislim, takrat so vsi, tako
                  Vlada kot parlament, kadarkoli se je pojavilo to vprašanje in seveda tudi lansko
                  leto, če se spominjate, meseca januarja, ko je ta parlament sprejemal zakon o
                  članstvu v Mednarodni denarni sklad. Mednarodni denarni sklad, ko je začel ta
                  postopek v zvezi s Slovenijo, v zvezi z ugotavljanjem njene udeležbe, je seveda
                  tudi izhajal iz te predpostavke, ne iz te predpostavke, ampak iz tega zelo jasnega
                  člena v ustavnem zakonu.</p>
               <p>Drugič. Še enkrat bi ponovil to, kar sem uvodoma rekel; zakaj Ženeva za to ni
                  pristojna. Zaradi tega, ker v tej isti pogodbi je zelo jasno zapisano, da se bo
                  garancija države Jugoslavije preko Narodne banke Jugoslavije obravnavala izključno
                  in samo po določilih civilnega in trgovinskega prava. V tem pogledu ta akt te
                  države ni bil tisti klasični suvereni akt, ampak to je bil akt tako in tako
                  delovanje, kot ga izkazujejo podjetja oziroma subjekti, ki delujejo zaradi
                  ustvarjenega dobička. To je tisto, če me pravilno razumete, kar sem želel
                  poudariti in povedati, da je leto 1974 prelomnica v tej filozofiji. Do takrat je
                  sto let veljal primer portugalske kraljice. Ona je bila tožena pred tujimi
                  sodišči. Veljalo je načelo o tako imenovani enakosti suverenov in njihovih organov
                  ne glede na obliko: ali je to demokracija ali je to drugačna oblika itd. Takrat
                  1974. leta je s tem judikatom pred londonskim sodiščem propadala Centralna banka
                  Nigerije. Potem so propadali drugi državni organi. Tudi v zahodni Evropi občine in
                  lokalne skupnosti, ko je prišlo do definicije, kdo je državni in kdaj deluje za
                  državo. Stvari so bile tako sofisticirane, da so na primer taka vprašanja, ki se
                  dandanašnji postavljajo tukaj slovenskemu parlamentu in seveda slovenski javnosti,
                  bila že analizirana pred mednarodnimi sodišči.</p>
               <p>Filipini so iskali premoženje filipinskega predsednika in so bili najeti krediti v
                  Združenih državah Amerike. Filipini so se sklicevali na dejstvo, da so bili ti
                  krediti najeti v državne namene za obrambo države. Vendar upniki niso na to
                  pristali. Imenovali so strokovnjake, da so ugotavljali, katero orožje gre v
                  obrambne in katero v napadalne namene. Suvereni akt je bil označen in krediti za
                  obrambne namene. Samo želim pojasnjevati, kako ta mednarodna skupnost in kako je
                  tudi Evropska gospodarska skupnost sprejela posebno direktivo in priporočila, kdaj
                  se tako imenovani subjekti javnega prava izvzemajo iz te klasične suverenosti in
                  kdaj ti nastopajo, kadar nastopajo na trgu kapitala kot subjekti privatnega
                  civilnega oziroma trgovinskega prava. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Janez Kopač, prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Ne vem sicer, kaj sem komu hudega naredil, da moram tukaj
                  poslušati take nesmisle s strani predlagateljev te izredne seje. Po drugi strani
                  pa mora tukaj toliko pametnih ljudi tratiti svoj čas in pojasnjevati stvari, ki so
                  že zelo dolgo jasne in so bile jasne vsaj meni, in Žaretu Preglju bi tudi morale
                  biti, že v času, ko smo se osamosvajali iz prejšnje države. Razprava gospoda
                  Preglja me je samo spodbudila, da sem prišel sem, sicer sem pa hotel replicirati
                  gospodu Podobniku. On je v današnjem uvodnem nastopu rekel, kaj so nam dali tukaj
                  samo nek <q>"New Finansional Agrimant"</q>, ki sploh ni podpisan, ampak ima samo neke
                  nepodpisane obrazce. Gospod Podobnik, s tem ste mi dokazali, da vi niste prebrali
                  te pogodbe in tega gradiva in tukaj obremenjujete ves parlament in celo slovensko
                  javnost s tem. Poglejte, če pogledate <q>"New Finansional Agrimant"</q>, tole je začetek,
                  vi ste  konec pogledali, tukaj v sredi je pa centimeter in pol seznama podpisov
                  vseh bank, ki so sodelovale pri tem podpisu. Ampak vi tega niste pogledali. V to
                  sem prepričan po tem, kar ste prej rekli iz vašega uvodnega nastopa. Tukaj se
                  danes toliko strokovnih nesmislov sliši, da mene na nek način boli duša kot
                  človeka, ki ima diplomo ekonomske fakultete.</p>
               <p>Gospod Lap je sešteval notranji dolg in zunanji dolg in ga enačil z javnim dolgom.
                  Potem je nekdo drug družbeni proizvod enačil z bruto domačim proizvodom. Potem je
                  gospod Podobnik govoril o fiskalnih olajšavah, mislil je pa davčne olajšave.
                  Skratka, cela vrsta popolnih nesmislov. Sicer bi pa rad rekel to: javni dolg je
                  vsota proračunskih primanjkljajev iz preteklosti. Mi proračunske primanjkljaje
                  neprestano delamo. Velik producent je prav tudi gospod Podobnik. Omenil bom samo
                  nekaj primerov: zakon o denacionalizaciji, zakon o družinskih prejemkih, zakon o
                  popravi krivic, zakon o tako imenovanem obrambnem tolarju. Vse to je obilno
                  prispevalo k javnemu dolgu. O.K. Mislim, da se je treba tukaj o mnogih stvareh
                  izobraziti. Ampak, če se je treba seznaniti s tem, kaj sploh to je javni dolg, kaj
                  se pod tem pojmom sploh razume, ker vem, zakaj je potem treba imeti izredno sejo
                  parlamenta? Zakaj ni gospod Podobnik rajši sklical enega skupščinskega posveta
                   ali pa organiziral seminarja, na katerem bi se o teh rečeh podučil? Ne vem, zakaj
                  je treba tukaj pred vso javnostjo razpravljati.</p>
               <p>Še to bi rad rekel. Stališča predlagateljev so konfuzna. To odgovorno trdim.
                  Gospod Pučnik je za spremembo pogajalskih izhodišč. Amandmaji, ki jih je vložil na
                  stališča matičnega odbora, se ne dotikajo sklepa, ki predlaga Državnemu zboru, da
                  potrdi dosedanja pogajalska izhodišča. Torej: ali jih podpirate ali jih ne
                  podpirate? V svojem nastopu ste omenili, da podpirate vsa stališča matičnega
                  odbora, razen tistih, na katere ste dali amandmaje. Na tega konkretnega niste dali
                  amandmaja.</p>
               <p>Gospod Podobnik je bil za nadaljevanje pogajanj v današnjem uvodnem nastopu, v
                  svojih gradivih pa pravi, da zahteva prekinitev pogajanj. Gospod Podobnik je v
                  gradivu iz 1. marca za nespoštovanje ustavnega zakona, v današnjem uvodnem nastopu
                  je za odločno spoštovanje ustavnega zakona.  </p>
               <p>Če predlagatelji te izredne seje želijo pribiti kakšno dotično osebo iz preteklega
                  režima na križ, naj povedo, katera transakcija jih zanima, naj zadolžijo Vlado, da
                  jim dostavi podatke in se te stvari objavijo. Ne vem pa, zakaj je treba
                  obremenjevati slovensko javnost, ta parlament in slovensko gospodarstvo s temi
                  konfuznimi zadevami. Vam bom povedal en primer. Ne bom govoril o imenih. Ampak
                  zaradi vaših izjav, torej izjav ministra Janše in gospoda Podobnika, ki se seveda
                  prevajajo ali pa povzemajo tudi v tem medbančnem informacijskem sistemu Reuterja,
                  so se že poslabšali pogoji za konfirmacijo akreditivov za slovenska podjetja.
                     <stage>(Zategnjeni glasovi s klopi: Jaaa. Nemir v dvorani.)</stage> Na javni
                  seji ne bom povedal primera, vam pa lahko povem na zaprti seji, pri kateri banki
                  in koliko je to stalo to državo. Pustimo to. Vi se smejete. Pri teh zadevah bi bil
                  bolj resen.</p>
               <p>Če vi želite imeti neka notranjepolitična obračunavanja, nek - naj bo celo -
                  ulični linč nekoga, ne vem koga, nisem pravzaprav doumel iz vsebine te seje, potem
                  prosim, da to poveste. Ampak! Pustite vendar to državo, da se v odnosu do tujcev,
                  ker vi delate škodo tej državi v odnosu do tujcev, pustite vsaj to pri miru s temi
                  notranjepolitičnimi spori. Mislim, da je vsa ta seja zelo neproduktivna in da bo
                  njen glavni rezultat ta, da bo mogoče nekaj ljudi več tukaj razumelo, kaj sploh
                  javni dolg pomeni. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko je prvi prosil gospod Jožef Kopše, potem pa gospod Marjan
                  Podobnik in gospod dr. Franc Zagožen.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodu kolegu Kopaču! Na žalost je v Sloveniji več kot 25.000 ljudi nepismenih.
                  In če bi se ti ljudje združili in izvolili svojega poslanca v ta Državni zbor, bi
                  imel ta enako pravico, kot jo imate vi, kot jo ima vsak dr. ekonomije, govoriti,
                  vprašati in biti podučen. To je bistvo te demokracije, ki smo jo dosegli.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik ima besedo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Najprej bi rad zelo jasno povedal gospodu Kopaču, da seveda ne želimo nobenega
                  linča. Osebno bi rekel: Gorje državi, ki ima tako neodgovorne ljudi na odgovornih
                  mestih, kot je to v primeru Kopača in njemu podobnih. To je konec koncev pokazal
                  tudi s predlogom dodatnih sklepov skupaj s še nekaterimi strankarskimi kolegi.</p>
               <p>Poglejte, kar se tiče pogodbe NFA. Naše strokovne skupine, ki so delale te tri
                  dni, določena gradiva niso imela oznake zaupne narave in so jih lahko tudi drugi
                  preverjali, je določene stvari ugotavljala in tudi ugotovila in prav to, kar je
                  bilo na koncu povedanega, da obstajata dva dokumenta in da enega od teh nimamo,
                  enega pa imamo, je bilo potrdilo, da so bila naša vprašanja še kako umestna in smo
                  po treh vprašanjih vendarle prišli tudi do delnega odgovora.</p>
               <p>Gospod Kopač, poslužili ste se zlonamernih interpretacij gradiva predlogov
                  sklepov. Zakaj ste se za to odločili, je seveda drugo vprašanje. Lahko pa vam
                  povem nekaj, če še vedno mislite, da boste lahko imeli ljudi za norca, da je možno
                  o 5 milijardah nemških mark govoriti tako, da ste samo vi posvečeni, ki ste tukaj,
                  da boste razlagali ljudem, kaj je in kaj ni potrebno pokriti, potem se hudo
                  motite. Ljudje hočejo resnico in jo bodo tudi izvedeli. In z vsakim dnem, z vsako
                  tako vašo nadaljnjo razpravo je več možnosti, da bo ta resnica prej prišla na dan.
                  Vsi podatki o tem, kako je nastajal javni dolg, bodo prišli na dan. Nekateri boste
                  dali zaupne podatke, nekaterim nezaupne. Vse bomo izvedeli. Tudi danes prihajajo
                  dodatni podatki in boste povedali tudi tisti, ki danes zagovarjate te teze in
                  poskušate predlagateljem današnje razprave naprtiti to, da deluje proti državi, se
                  boste opravičili za svoje izjave. Namreč, v interesu slovenske države je, da pride
                  do dokumentacije, da ima jasna pogajalska izhodišča. Na tej osnovi se bo njena
                  teža in njen ugled samo krepil. To, kar vi zdaj poskušate razložiti, da če bomo
                  pripravljeni vse plačati, vse, kar je nastalo v bivši Jugoslaviji - v tem trenutku
                  edino Slovenija plačuje, to je bilo jasno povedano - če vi mislite, da se s tem
                  dviguje ugled in teža Slovenije, se motite. Verjamem v ugled pri tistih, katerim
                  mi plačujemo, vendar mi bomo delali odgovorno. Ne bomo dovolili, da bomo šli iz
                  tega parlamenta kot soodgovorni za to, da bodo prihodnje generacije plačevale
                  tisti dolg, ki ga želite danes potrditi tu, v tem zboru, tudi tisti del, za
                  katerega dejansko ni mogoče dokazati, da je naš.</p>
               <p>Kar se pa tiče denacionalizacije družinskih prejemkov in tako naprej, bi rad rekel
                  samo to. Tiste stvari, ki izhajajo iz zakona, je prav, da bi jih tudi uveljavili.
                  V skladu z zakonom</p>
               <p>se ve, kakšne pravice imajo razlaščenci. Vi preprečujete, da bi se stvari
                  sprejele.</p>
               <p>Kar se tiče družinskih prejemkov in drugih - jasne so bile zahteve, a vi vsem
                  stvarem oporekate, zadevam, ki so pa sporno prišle v javni dolg, pa ne. Izkoristil
                  bom priložnost še za en primer - varčevalci Les banke bi potrebovali samo 8
                  milijonov nemških mark in bi pokrili problem Les banke, ker je bila dana zahteva,
                  da gre stvar v javni dolg. Ne! Ni šla v javni dolg. Varčevalci Les banke, ki so
                  bili izigrani, ne bodo dobili, vsaj zaenkrat niso dobili svojega denarja nazaj, ob
                  tem pa mirno mečete v javni dolg brez revizije velike vsote, brez ustreznih
                  kriterijev in samo to je, kar tukaj zahtevamo, da se postavijo zelo jasni
                  kriteriji.</p>
               <p>Samo še enkrat bi rekel, če mislite, da nas boste sprovocirali s takim načinom, je
                  to samo vaš up. Imamo dovolj živcev in dovolj časa in bomo vztrajali na tem, da bo
                  slovenska javnost vedela, kaj, kdaj, kje in kako je ta javni dolg nastal. Nimamo
                  nobene želje po nobenem linču. To je naša odgovornost in bomo v skladu s tem tudi
                  delali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen. Ko pridete na vrsto, gospod
                  Jožef Školč. Za gospodom Francom Zagožnom bo na vrsti gospod Jožef Školč.
                  Prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Gospod Kopač očitno včasih izgublja živce. Prepričan je, da sam
                  vse obvlada in da drugi nimamo niti pravice vprašati. Na začetku, ko je
                  predstavljal stališča odbora, je meni očital, da sem 17.1. glasoval za sklep
                  odbora. Da, seveda sem. Sklep odbora je bil, da podpira, da se odpre v Dresner
                  banki poseben račun, na katerega se bodo odvajala ta sredstva, namenjena za
                  vračilo dolgov, ki smo jih dolžni, ne tistih, ki jih nismo. Takrat je šlo za to,
                  da je Vlada hotela imeti tudi mnenja odbora Državnega zbora v zvezi z nevarnostjo,
                  ki jo je videla, glede na pogodbo, ki je bila sklenjena leta 1988, da bi moglo
                  priti tudi do plenjenja slovenskega premoženja v tujini. Tega se nisem bal in se
                  še vedno ne bojim, sem pa izrazil začudenje in strah nad stališčem predsednika
                  Odbora za javne finance in proračun, ki je bil mnenja in je poskušal tudi takrat -
                  in očitno poskuša še, te stvari se ponavljajo - namreč sugerirati stališča, tako
                  javnosti kot članom odbora, očitno tudi tukaj poslancem v Državnem zboru, da mora
                  biti naša pogajalska skupina in Slovenija pri teh pogajanjih zelo fleksibilna in
                  tudi pristati na višja plačila. Skratka, plačati nekaj, za kar nas ne zavezuje,
                  tudi ne ustavni zakon.</p>
               <p>Vsi veste, da naše ugotovitve oziroma ugotovitve banke in pogajalske skupine
                  kažejo, da bi naj Konzorciju komercionalnih bank Slovenija dolgovala dejansko
                  okrog 500 milijonov dolarjev, da pa konzorcij zahteva več kot enkrat toliko -
                  milijardo 200, in da vemo, da to ni naš dolg. Hkrati sem bil mnenja, da nismo
                  dolžni plačevati tistim upnikom, ki so pravne osebe iz bivše Jugoslavije, recimo
                  srbske pravne osebe, če so odkupile ta dolg.</p>
               <p>Strinjam se, da Slovenija prevzema svoj del dolgov. Tako smo tudi razumeli ustavni
                  zakon, ko smo zanj glasovali. Nikakor pa ne tako, da bi prevzemali tudi dolgove,
                  ki niso naši. Ta solidarnostna klavzula v tej pogodbi je, kdo ve kako, mogla leta
                  1988 tudi tukaj skozi takratno skupščino. Ne vem, pod kakšnim pritiskom so na to
                  pristale tudi slovenske banke - dve od njih, Ljubljanska banka in Mariborska
                  banka. Mislim, da ves svet razume, da nas ta solidarnostna klavzula ne more
                  zavezovati. Navsezadnje so tudi tuji upniki to vedeli in v preteklosti temu
                  ustrezno ravnali.</p>
               <p>To, kar me spet nekoliko skrbi pri stališčih gospoda Kopača, je predlog, ki so ga
                  dali gospod Kopač, gospod Lenič in gospod Thaler, kjer postavljajo nove definicije
                  javnega dolga. V tem tekstu je omenjan javni dolg v ožjem smislu in javni dolg v
                  širšem smislu. Rad bi slišal gospoda Gasparija, da razloži, če kaj takega obstaja.
                  Javni dolg sem razumel tako, kot ga je on danes vse popoldne razlagal. Če pa
                  seveda gledamo tako, potem se je lahko pogovarjati tudi o tem, ali bomo plačali
                  komercialnim bankam tisto, kar smo dolžni. En del tega se bo morda preneslo tudi
                  na javni dolg, odvisno od garancij in od dolžnikov - kadar je to država, gre pač
                  na javni dolg - ali pa bomo plačevali tudi tisto, česar nismo dolžni in tako
                  ustvarjali javni dolg v širšem smislu, kot sem tukaj razumel. In tu imamo potem na
                  razpolago, tako pri zunanjem dolgu kot pri notranjem dolgu, zelo veliko prostora.
                  Če naš zunanji javni dolg trenutno znaša 668 milijonov dolarjev, potem se tu
                  odpira možnost tam do milijarde 600 milijonov dolarjev, kar je javni dolg in javne
                  garancije do tujih upnikov.</p>
               <p>Potem je seveda vredno razpravljati o tem v Državnem zboru in prav bi bilo, da bi
                  vsak poslanec zelo dobro vedel, kdaj bo glasoval za nov zakon, ki povečuje javni
                  dolg. Menim, da je nevarnost pri takih odločitvah bistveno manjša, če gre za novo
                  zadolževanje. Takrat prav gotovo vsi presojamo, ali je vredno ali ni vredno;
                  bistveno večja pa je ta nevarnost, kadar se pravzaprav pokrivajo neki stari grehi
                  in se pokrivajo npr. slabe naložbe, ali pa, če stvari niso transparentne in
                  pregledne, morda tudi kaj drugega.</p>
               <p>Gospod Arhar je govoril o zaupanju. Želel bi ga seveda, ampak potrebna je tudi
                  kontrola. Mislim tudi, da smo v nekoliko drugačnem položaju od Nemčije; prej nas
                  je gospod minister primerjal z Nemčijo. Nemčija ima npr. računsko sodišče, ki zelo
                  dobro kontrolira javne finance, mi pa ga še vedno nimamo. <q>"Treuchand"</q> ima ustrezno
                  kontrolo in tudi tam so ugotovili nepravilnosti in temu ustrezno seveda tudi
                  ukrepali.</p>
               <p>Zaradi vsega tega, ker ne vemo, koliko bomo z javnim dolgom še pokrivali, če bomo
                  šli na zaupanje kar tako, brez kontrole, menimo, da bi bilo prav, da bi vsi
                  poslanci glasovali za sklepe, ki naj vnesejo več preglednosti in več kontrole v te
                  nepregledne slovenske finance. Že podatek, da je po naročilu banke tuja revizorska
                  hiša ugotovila, da je nekatere terjatve prevzela država kot javni dolg in se v to
                  ni vmešavala zaradi naših neobičajnih razmerah pri nas, najbrž jasno kaže, da bi
                  morali vrtati ravno v tej smeri. Tisto, kar je pri nas drugače kot drugod in kar
                  seveda tudi omogoča nastajanje javnega dolga po drugih poteh, kot pa v drugih
                  državah. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima najprej gospod Jožef Školč, potem gospa Breda Pečan in
                  potem šele vi, gospod Kopač. Na koncu teh replik pa bom dal besedo gospodu dr.
                  Francetu Arharju, da bo odgovoril na vprašanja.</p>
               <p>Prosim, gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa, gospod podpredsednik. Saj mogoče to posebej niti nima smisla, ker
                  pravzaprav že zelo malo govorimo o tisti temi, ki je bila uvrščena na dnevni red
                  in se mi zdi, da v neki meri le zdrži to, da marsikomu pride v poštev vsaka tema
                  zato, da se zgraža bodisi nad Vlado bodisi nad gospodom Kopačem, ali pa kar nad
                  celim svetom, ali pa nad svojo nemilo usodo. Za vse te stvari, o katerih danes
                  tukaj govorimo, zgražanje, absolutno ne pride v poštev in seveda neznanje ne
                  opravičuje zgražanja in zmerjanja ljudi izza tega odra.</p>
               <p>To, kar poskuša narediti gospod Podobnik pa še kdo, da poskuša problem
                  servisiranja teh težav prevrniti na to, na lociranje krivde z ničemer ne zmanjšuje
                  niti obveznosti do tujih upnikov niti ne zmanjšuje javnega dolga, tako da ne
                  nasprotujem, da mi razpravljamo tudi o tem, kdo je kriv, čeravno so to teme, ki ne
                  bodo niti za stotinko zmanjšale obveznosti Republike Slovenije, in menim, da je za
                  dobro Slovenije pametno te dve temi ločiti, ker o tem so govorili tudi naši
                  pogajalci in že marsikdo za tem odrom. Zanalašč uporabljam takšen jezik, ker
                  gospod Podobnik je eden tistih, ki ima Slovenijo najrajši, da dejansko, v kolikor
                  hoče Sloveniji dobro, da se ukvarja po eni strani s tem nastopom navzven, kar
                  pomeni v bistvu iskanje solucij za servisiranje tega dolga, in drugo, kar ima za
                  različne svoje ambicije, ali se temu reče linč ali ne - on pravi, da ne - za
                  iskanje krivcev navznoter. Zato ni dobro, da ob taki temi izgublja živce, ker tudi
                  to na nek način spet vpliva na podobo slovenske politike v svetu in podoba
                  politike do neke mere tudi oblikuje podobo dežele in hkrati seveda vpliva na to,
                  kako se ocenjuje to deželo: za rizično ali za nerizično. Politika, ki je živčna,
                  ki je nervozna, ki spreminja pravila vsak dan, sigurno ni politika, ki bi ji
                  kdorkoli posebej zaupal in kolikor vpliva na kakršnokoli poslovanje z našo državo,
                  potem to ni dobro.</p>
               <p>Tisto, zaradi česar sem se oglasil, je to; kjer pa gospod Podobnik pravzaprav nima
                  prav in mislim, da res ne razume, kaj se tukaj danes dogaja. On je v svoji repliki
                  na gospoda Kopača rekel, da se on prizadeva za to, da bi plačali vse. To pa res ni
                  res. Če mu lahko karkoli očita, potem mu tega ne more, ker problem te razprave je
                  in problem teh pogajanj je ravno v tem, da bi locirali del dolga in da bi potem
                  plačali samo tisto. Če ima zdaj, in tukaj je <q>"keč"</q> te zgodbe, medtem ko seveda
                  gospod Podobnik podtika, da tisti, ki pač zagovarjajo pogajalsko ekipo, hočejo
                  plačati vse. To ni res. Pogajalska ekipa hoče narediti nekaj, da se reče, do točke
                  se bo plačevalo in na ta način se bomo pač odtrgali od Balkana in kar je bilo še
                  vse v uvodu gospoda Podobnika rečeno. Na tej točki mislim, da dela gospod Podobnik
                  krivico vsem tistim ljudem, ki se s tem trudijo in pa tudi gospodu Kopaču, ki mu
                  je to pripisal.</p>
               <p>Za konec bi rekel samo to, da mogoče gospod Kopač nima prav v tisti točki, ko
                  govori, da je ta seja zaman. Mislim, da seja ni zaman, ker se na nek način seveda
                  kaže slika slovenske politike, tudi tega, da se ne izgublja nobena priložnost, da
                  se nabirajo politične točke. Seveda je politika tudi za to narejena in po tej
                  plati jo pač vsakdo po svoji zmožnosti izključuje, izrablja. Dal pa bi prav
                  gospodu Kopšetu; on ima absolutno prav, ko trdi, da imajo lahko tudi nepismeni
                  svojega predstavnika. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Breda Pečan se je repliki odpovedala, tako da ima sedaj repliko gospod Janez
                  Kopač; potem pa gospod Marjan Podobnik, pa gospa Metka Karner-Lukač in gospod
                  Omerza. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo, bom čisto kratek. Opravičujem se, če sem <gap n=".."/> <stage>(Ne zaključi
                     misli.)</stage>, ampak opravičujem se zato, ker vi še vedno nič ne razumete.
                  Gospod Zagožen, vi ste rekli: bil sem na odboru za to, da se odpre fiduciarni
                  račun. Ja, kaj pa je to drugega kot potrditev izhodišč za pogajanja, o katerih
                  danes že ves dan govorimo v zvezi s Konzorcijem komercialnih bank? Saj to je
                  tisto; to so uvodničarji v mnogo lepših in bolj uglajenih besedah povedali.
                  Slovenija je eden od subcesorjev Jugoslavije in zaradi Narodne banke Jugoslavije
                  imajo skratka vsi solidarnostno klavzulo. In mi imamo torej mednarodno priznano
                  samo eno formulo, in to je 100% - vse moramo plačati, za vso Jugoslavijo. Druga
                  formula, ki pa je sedaj tudi že mednarodno priznana, je pa 16,39 - dosežena skozi
                  AMF in Svetovno banko. In to je tista bilka, ki se je naši pogajalci oklepajo,
                  druge se nimajo. Ker takoj, ko bodo rekli: ne 16,39, ampak 15,8 ali karkoli glede
                  na število prebivalstva v Jugoslaviji, potem bodo seveda oni drugi rekli: 30, 50,
                  kakorkoli, ali pa kar 100. Poleg številke 100, je to edina mednarodno priznana
                  formula in zato je to lahko edino pogajalsko izhodišče za to nesrečno državo.</p>
               <p>In še to bi rad rekel. Dr. Zagožen, zadnjič sem bral neko vašo izjavo s tiskovne
                  konference, ki ste jo imeli v začetku tega tedna. Vi <stage>(to odgovorno
                     trdim)</stage> tam niste razločevali med Pariškim klubom in Konzorcijem
                  komercialnih bank. Vi ne veste, kaj je eno in kaj je drugo. In ne vem, kako si
                  potem drznete tukaj meni oporekati, da se zavzemam za neke druge reči.</p>
               <p>Pa še to bi rad rekel. Javni dolg v ožjem in v širšem pomenu. Ta definicija je
                  opredeljena v prvem odstavku gradiva z naslovom Javni dolg, objavljenem v
                  Poročevalcu št. 10. Torej lahko tudi tokrat odgovorno trdim, da vi tega gradiva
                  niste prebrali, ste pa predlagatelj te izredne seje. Samo toliko, hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imam 6 novih prijav za replike; do takrat bodo morali ostali
                  prijavljeni pač čakati, med njimi poleg redno prijavljenih razpravljalcev tudi
                  odgovori gospoda dr. Franceta Arharja in gospe Romane Logar.</p>
               <p>Repliko ima gospod Marjan Podobnik; za njim bo na vrsti gospa Metka
                  Karner-Lukač.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Najprej bi rad rekel gospodu Kopaču in gospodu Školču prav iskreno, ne podcenjujte
                  drugih, če želite, da vas jemljemo resno. Tu so strokovne skupine tri dni  in dve
                  noči pripravljale določene zadeve. Če boste želeli kaj več videti, boste lahko
                  prišli tudi na predstavitev enega programa in boste celo povabljeni zraven, kjer
                  boste lahko razlagali, kako vi ocenjujete te zadeve. Vendar za božjo voljo, ne
                  podcenjujte drugih, da nič razen vas ne vedo. Kaj ste pa že naredili? Kaj ste
                  naredili - povejte, pokažite! Drugega kot zmerjati tiste, ki nekaj predlagajo,
                  skoraj ne znate.</p>
               <p>Kar pa se tiče vprašanja, ko je bilo rečeno: niti za cent se ne bo zmanjšal javni
                  dolg. Tukaj si dam odsekati roko stran, če se ne bo zaradi današnje seje od danes
                  naprej bistveno počasneje povečeval javni dolg in če se ne bo zgodilo tudi to, da
                  bomo tudi za dosedanji del dolga marsikaj ugotovili, kako je nastal.</p>
               <p>Kar pa se tiče sedanjega dela vsote, o kateri je govora s Konzorcijem komercialnih
                  bank. Če je v tem trenutku tržna vrednost te vsote okoli 1,2 milijardi ameriških
                  dolarjev in če to od nas v osnovi Konzorcij komercialnih bank zahteva, je to vse,
                  zahteva vse. Oni od nas zahtevajo vse, kar je v tem trenutku jugoslovanskega dolga
                  na tem področju. Mi nismo žalili nikogar od pogajalcev - in če smo koga, se
                  opravičujem. Mi smo zahtevali to sejo zato, da se določi taka strategija, ki bo v
                  korist Slovenije, ker ocenjujemo, da so določene zadeve sporne; da so sporne ne
                  samo zato ali pa zaradi posameznih pogajalcev, ampak zato, ker ta strategija ni
                  jasno določena. Gospod Školč je rekel: ampak želimo, da se določi neka točka.
                  Katera točka? Povejte, katera točka!</p>
               <p>Poglejte, jasno je bilo rečeno v vprašanju 1,2 milijardi ameriških dolarjev v
                  strogo zaupnem gradivu - v enem delu tega gradiva notri -, da Konzorcij
                  komercialnih bank ne pristaja oziroma pričakuje več kot 850 milijonov ameriških
                  dolarjev. Mi pa pravimo, da naj bi bilo za nas sprejemljivo okoli 500 milijonov.
                  Dajmo se realno pomeniti! Mi smo za to, da damo priznanje za tisto delo, ki ga je
                  pogajalska skupina korektno opravila, zraven pa tako navodilo slovenske vlade
                  pogajalski skupini, da bodo pogajanja tekla v smeri, ki bodo dejansko, zanesljivo,
                  tudi v korist Slovenije. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač. Za njo bo imel repliko še gospod
                  mag. Igor Omerza. <stage>(Oglašanje iz dvorane - se ne sliši.)</stage>  Gospod
                  Omerza ima razpravo, zato bi ga prosil, da odda pisno, ker sicer bo na vrsti med
                  zadnjimi; ostalo so bile pisne prijave.</p>
               <p>Prosim, gospa Karnerjeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Ob tem, ko nas ta-le pametna stran že vse popoldne <q>"pita"</q> z
                  visoko finančno znanostjo, o kateri mi nimamo nobenega osnovnega poznavanja
                  dejstev, kot nam je povedal gospod Deželak, ob tem, ko nam gospod Kopač očita, da
                  delamo škodo v odnosu do tujcev, ob tem, ko govori gospod Školč, da se javni dolg
                  zato niti za cent ne bo znižal. Ob tem, ko govori gospod Školč, da ni res, da bi
                  država hotela plačati vse, kar pravi Podobnik, vam spoštovani zbor moram povedati
                  tole. Konkretno bom nastopila z dejstvi, zato da bomo lahko stopili na tla s te
                  visoke finančne znanosti in da bomo govorili v jeziku, ki ga bomo razumeli vsi
                  poslanci tega zbora. Samo 10 minut sem porabila za to, da bi se naš javni dolg
                  lahko takoj znižal za 221 tisoč mark, ker je končni koristnik kredita v Republiki
                  Hrvaški Brodospas. Naprej, da bi se takoj lahko znižal za 151 tisoč švicarskih
                  frankov, 259 tisoč nemških mark, 256 tisoč lir, katerega končni koristnik je Istra
                  Turist, torej je v drugi državi. Če bi pa imela čas še kakšen teden, verjemite mi,
                  da bi pa tole zneslo 200 milijonov mark, ali pa še, recimo, lahko kaj več. Potem
                  nam govorite, da se javni dolg na ta način ne more zmanjšati. Vprašanje pa je,
                  koliko smo pripravljeni mi v tem zboru dejansko zmanjšati javni dolg in
                  razbremeniti nahrbtnik, ki ga bomo sedaj naložili našim davkoplačevalcem.</p>
               <p>Nadalje sprašujem gospoda finančnega ministra, ki nam je prej lepo pojasnil, da so
                  vsi ponovni kreditojemalci še nadalje ostali dolžniki kreditorju, od katerega so
                  najeli kredit, ne glede na to, da so v skladu s tedanjo zakonodajo in
                  posredovanjem Ljubljanske banke, ki je ob tem seveda tudi dobro zaslužila, ker so
                  ti kreditojemalci predčasno kredit poravnali oziroma prenesli na novega lastnika,
                  ki se nahaja sedaj na Hrvaškem, da so še vedno ti osnovni kreditojemalci dolžni ta
                  kredit poravnati. Verjamem, povedali ste mi predpise iz mednarodnega prava,
                  verjetno, če bi kupila priročnik, učbenik mednarodnega prava, bi to prebrala lahko
                  tudi sama. Vendar s tega mesta sprašujem gospoda ministra, čigav minister pa ste
                  vi? Ali ste vi minister mednarodnega prava in minister mednarodnih finančnih
                  interesov ali ste pa naš minister? Mi potrebujemo ministra v tej situaciji, ki bo
                  znal tudi tako specifično zadevo, kot je recimo, da ne bomo dvakrat plačali,
                  enkrat je podjetje plačalo, drugič boste pa na naša ramena to naprtili
                  davkoplačevalcem. Mi rabimo ministra, ki bo znal to situacijo rešiti in
                  pričakujemo od našega slovenskega ministra, da bo najprej deloval v korist
                  državljanov Republike Slovenije in da bo v tem smislu zmanjševal javni dolg.</p>
               <p>No, še vedno mi ni jasno, pa bi vas prosila, da odgovorite, ali bodo morala
                  podjetja oziroma ne podjetja, ta podjetja, ki so te kredite že enkrat plačala, ali
                  jih boste prelili v javni dolg? Ali pričakujete, da bomo poslanci hodili od
                  podjetja do podjetja in bomo izpopolnjevali vaš register, ki bi že moral nekje
                  obstojati, saj so vendar za temi posli stale banke. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Alojz Metelko. Mag. Igor Omerza se je prijavil
                  namreč za redno razpravo. Potem se je pa ponovno prijavil za repliko, zato bo
                  repliko dobil na koncu prijavljenih. Za gospodom Metelkom pa ima repliko gospod
                  dr. Franc Zagožen.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Nisem se mislil oglasiti, ampak z ozirom na to, da sem tudi eden
                  podpisnikov, teh 25 poslancev in da je gospod Kopač med drugim omenil, da
                  marsikateri ne razume, kaj je to javni dolg itd., moram reči, da je jasno, da vse
                  res ne razumem, ampak znam pa ločiti zrno od plevela. Vi ste rekli, da javni dolg
                  bo obrambni tolar. Mislim, da bo res. Sprašujem se, zakaj, zato sem se prišel sem
                  oglasiti. Zato, ker smo šli goli in bosi v osamosvojitev, ker smo dovolili, da je
                  bilo nam, takrat je bil minister za zunanje zadeve gospod Rupel in predsednik
                  države, kjer sta v Zagrebu podpisala, da je šlo lahko vse orožje od bivše
                  jugoslovanske vojske v druge republike, da smo mi medtem časom v bivši Jugoslaviji
                  plačevali več kot 7 milijard dolarjev za oborožitev in glede na to, ker je vso to
                  orožje šlo, je treba uvesti obrambni tolar in jasno, da bo to povečevalo javni
                  dolg. Hkrati se je tudi treba pogovoriti, kaj je, če se bom prav strokovno
                  izrazil, s to sukcesijo, z dolgom bivše Jugoslavije. Mislim za konec toliko. Res
                  je, da z ozirom na materiale, ki smo jih dobili, z ozirom na to, da smo se eni
                  vrnili iz tujine v soboto zjutraj, do danes te materiale <stage>(pa še v
                     angleščini)</stage> res nismo bili v stanju preštudirati. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod doktor Franc Zagožen. Za njim bo na vrsti gospod
                  Žaro Pregelj. <stage>(Iz dvorane.)</stage> Po vrsti. Repliko ima pred tem Žaro
                  Pregelj, proceduralno ima gospod Lavrinc. Se opravičujem, dr. Zagožen najprej,
                  proceduralno vprašanje ima prednost. Izvolite, proceduralno.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala, gospod predsedujoči. V drugem odstavku 70. člena poslovnika piše, da se
                  mora poslanec za pojasnilo, se pravi, za repliko, omejiti časovno, kar pomeni ne
                  več kot pet minut in bi prosil, da se tega držimo, ker drugače letos tega ne bomo
                  končali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Do zdaj sem opazil vse možne omejitve, tudi to. Besedo ima gospod dr. Franc
                  Zagožen, za njim bo na vrsti gospod Žaro Pregelj.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Gospodu Kopaču bi rad povedal, da ločim med pariškim slogom in
                  konzorcijem komercialnih bank. Ne vem, zakaj se tako vrača na to strategijo in na
                  tisti račun v Dresner banki. Izgleda, da je to njegova slaba točka. Strinjam se,
                  kot se že takrat na odboru in danes povedal, da plačamo svoje dolgove, ne pa
                  tistega, kar nismo dolžni. Če je to 16,39%, se strinjam in alocirani dolg, ampak
                  to je - tako nam je bilo rečeno in to piše v gradivih - kvečjemu dobrih 500
                  milijonov, ne pa 850. Nisem bil za tisto veliko fleksibilnost, tako da bi kupovali
                  svojo prostost s plačevanjem tujih dolgov.</p>
               <p>Sicer bi rad rekel še to. V Sloveniji je bil leta 1988 nekdo obtožen veleizdaje.
                  Doktor Bučar je bil, ki je svetoval tujim vladam, naj nehajo kreditirati
                  komunistični režim. Če bi to bilo povedano prej in če bi tuje vlade in banke to
                  tudi upoštevale, tudi komercialne banke, ampak očitno so imele komercialni interes
                  financirati tak režim, potem bi bil naš javni dolg manjši. Gospod Kopač je pred
                  kakimi tremi leti tudi obtožil nekoga v Sloveniji, da je naredil veliko škodo, ker
                  je predlagal razdelitev monopolne Ljubljanske banke na več bank.</p>
               <p>Danes smo slišali od gospoda Arharja, da iz Ljubljanske banke nastaja več bank, da
                  se hčere osamosvajajo. Tako danes slišimo, da smo s tem, ko smo sprožili razpravo
                  o javnem dolgu, že povzročili veliko škodo Sloveniji. Bomo videli, kako se bo
                  pokazalo čez leto, dve ali tri.</p>
               <p>Mimogrede še to. Zakona o sanaciji bank ni sprejel Demos, ampak je bil sprejet
                  jeseni leta 1992. Mi ne bi bili proti zakonu o sanaciji bank, smo pa takrat
                  glasovali proti njemu prav zaradi tega, ker to ni bilo pogojeno s tem, da se dajo
                  na mizo čisti računi. Še vedno jih terjamo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj, za njim bo imel repliko magister Igor
                  Omerza.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram na izvajanje gospoda Školča in gospoda Kopača, ko očitata
                  predlagateljem nepoznavanje določenih dejstev, kaj je to konzorcij, kaj je pariški
                  klub, kaj je konzorcij komercialnih bank in podobno. Od kje naj bi vedeli, vas
                  vprašam? Ali so bili ti dokumenti javni? Povejte, kdaj ste jih vi obravnavali na
                  vašem odboru? Menim, da tukaj delate osnovno napako, ko nekoga nekaj obtožujete,
                  ko ste pri tem kršili proceduro. Ne želim zlorabiti replike in bom povedal
                  natančno kasneje, ko bom prišel na vrsto, zakaj ste zlorabili proceduro.</p>
               <p>Bi še repliciral na izvajanje gospoda Školča, ko trdi, da je ravno zahteva
                  predlagateljev po tej izredni seji že nekako vplivalo na ugled Slovenije, na njeno
                  reputacijo pri upnikih in podobno. Kaj pa, če je na to vplival sklep Vlade? Ali
                  imate trdne dokaze, da je ravno ta sklic izredne seje na to vplival? To je skoraj
                  nemogoče.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod magister Igor Omerza, za njim bo imel repliko še
                  gospod doktor Dimitrij Rupel.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala. Problem je v tem, ker se pri vsaki repliki porajajo nove replike, tudi
                  meni, tako da bom skrajšal in pri obravnavi več stvari povedal in zajel nekatere
                  replike, ki jih zdaj ne morem, ker imam pač samo eno repliko. Gre pa za ta
                  problem, ki ga je Kopač omenil, da nam to škodi in je celo navajal primere, da
                  imajo določene zadeve že mednarodno škodljive posledice, to naše kreganje v
                  Sloveniji oziroma tukaj. Bolj bi rekel, da ne gre za neko, namen predlagatelja
                  očitno ni bil neko razčiščevanje, argumentiranje, ampak glede na to, da sploh,
                  enostavno moram priznati, da teh njihovih tekstov ne razumem, če gospod Metelko ne
                  razume nekaterih drugih stvari, ne razumem teh tekstov od predlagateljev. Ali so
                  ali niso za pogajanja? Nekje so za pogajanja, drugje niso za pogajanja, potem
                  pravijo, smo za pogajanja, ampak treba je pa tiste komuniste in pa tiste, ki so to
                  naredili, locirati. Kaj je to odločen rez?  Nimam pojma, kaj je to odločen rez.
                  Treba je prekiniti z jugofinancami. Ampak gre pa za ta problem, ker se je potem
                  tudi dr. Zagožen nanj obrnil.</p>
               <p>Poglejte, tukaj notri, na strani 2 Podobnikovega teksta, se predlaga, je tudi
                  stavek: Pogajanja z IC so le del konstrukcije slovenskih financ. Drugi del temelji
                  na rekonstrukciji bančnega sistema, za katerega je padla odločitev, da bo saniran
                  in ne likvidiran in postavljen na novo. Ali postavljajo opcijo, da je treba
                  likvidirati bančni sistem? To je pa ravno tisto, zaradi katerega sem takrat pred
                  dvema letoma napadel gospoda Pleskoviča, ker ni govoril o razdelitvi bančnega
                  sistema. On je govoril o razbitju in likvidaciji bančnega sistema in mene
                  enostavno zanima, ker ta stavek je tukaj, ker očitno predlagatelji zagovarjajo
                  likvidacijo in potem na novo graditi bančni sistem. Me zanima, ali je to njihovo
                  stališče? Tako namreč tukaj notri piše, ne pa sanacija bančnega sistema. Saj to je
                  važno vprašanje, ker tudi likvidacija je možna, ampak boste potem vi odgovorni za
                  to, kaj se bo potem zgodilo. Seveda mislim, da tega tudi ne bomo sprejeli, ampak,
                  da se ve.</p>
               <p>Skratka, vendarle bi rad od predlagateljev vedel, kaj si oni predstavljajo pod
                  odločnim rezom, kako nadaljevati pogajanja. To mi iz teh tekstov enostavno ni
                  jasno. Nekje so proti, nekje so za pogajanja. V prilogi k pismu Janeza Janše je
                  nekaj nedefiniranega. Sploh je to gradivo zanimivo, nima podpisov, kdo kaj
                  pripravlja. Gospod Janša govori nekaj o svoji skupini, gospod Podobnik govori o
                  nekih velikih ekspertih, ki nam bodo nekaj predstavljali. Že zelo vneto čakam na
                  to, ampak če bodo tako konfuzni teksti, bi vendarle rad imel od predlagateljev
                  neko jasno stališče, da potem lahko normalno razpravljamo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Dimitrij Rupel ima repliko kot svoje zadnje orožje.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Prav hvaležen sem
                  gospodu Metelku za tisto njegovo prejšnjo izjavo o domnevnem podpisovanju
                  dokumentov o predajanju orožja, dokumentov, ki naj bi jih podpisala predsednik
                  Kučan in jaz, ko sem bil še zunanji minister. Torej seveda moram reči, da sem bil
                  res zunanji minister, vendar za nobene takšne dokumente ne vem in prav gotovo ni
                  bil v Zagrebu podpisan nikakršen dokument o nikakršnem umikanju orožja in ničemer
                  podobnem. Pa ne samo, da ga nisem podpisal, tudi nihče drugi ga ni podpisal, ker
                  to preprosto ni bilo mogoče. Gospod Metelko se bo pač moral nekoliko zresniti, ko
                  govori v tem parlamentu in to velja tudi za njegove kolege, ki tu govorijo in
                  tukaj nastopajo. Hvaležen SEM gospodu Metelku za to, da je povedal takšno
                  neumnost, ker je v bistvu s tem vrgel luč na celotno našo razpravo in na celoten
                  motiv, na celotno režijo te današnje debate. Moram reči, da se spominjam neke
                  razprave, ki smo jo imeli v prejšnjem parlamentu potem, ko so se končali pogovori
                  na Brionih o prenehanju oziroma o tem, da se poizkuša nehati vojna v Sloveniji.
                  Takrat so nas, pogajalce, bilo nas je pet takrat, in mnogi so danes še na
                  funkcijah, takrat smo bili sprejeti v tem parlamentu z velikim negodovanjem in s
                  celo vrsto diskvalifikacij. Nekateri od vas se boste spominjali gospoda Grosa, ki
                  je trdil, da smo izdali Slovenijo in tako naprej in tako naprej. No, potem se je
                  kasneje pokazalo, da temu ni bilo tako in bojim se, da je razprava, ki jo je
                  sprožila ljudska stranka ob asistenci socialdemokratov, prav nekaj podobnega, kot
                  tisto Grosovo nastopanje takrat v tistem parlamentu in moram reči, da so
                  povzročili temu parlamentu, tej državi, precejšnjo škodo. Ne samo zaradi tega, ker
                  se znižuje naš <q>"reting"</q> v inozemstvu in ker se ne morejo načuditi, kako si lahko
                  en tako majhen narod s takšno vehemenco sam reže vejo, na kateri sedi, ampak tudi
                  zaradi tega, ker so šli za materiale in za organizacijo te današnje seje veliki
                  denarji. Prosim, poglejte si število strani, ki so bile fotokopirane za poslance
                  tega zbora, ki jih seveda poslanci tega zbora niso sposobni prebrati tudi, če bi
                  jih hoteli prebrati. Ne samo, da ne znajo jezikov, sem prepričan o tem, tisti
                  namreč, ki so predlagali to današnjo sejo, ampak seveda nimajo pojma, kot je bilo
                  že dokazano v tem parlamentu v prejšnji razpravi, nimajo pojma o zadevah, ki tam
                  pišejo na tistih straneh. Tako da moram reči, da je gospod Metelko samo dokazal
                  karakter te današnje razprave in te režije, kateri podlegamo žal vsi poslanci in
                  tratimo dragoceni čas. Tratimo dragocene energije, tratimo Bogu čas in tratimo tej
                  državi tudi ugled. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram reči, da smo v tej dolgi repliki, kjer si sledijo replikanti
                  eden za drugim, daleč zašli s teme, ki je na dnevnem redu. Na to vas vse skupaj
                  opozarjam, seveda pa vsi skupaj že iz izkušenj dobro vemo, da se s tega mesta, na
                  katerem sem trenutno, ne da spreminjati toka seje, če si ga poslanke in poslanci
                  želite drugačnega, kot je na dnevnem redu.</p>
               <p>Za repliko je zaprosil najprej gospod Ignac Polajnar, potem bo dobil repliko še
                  gospod Alojzij Metelko.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči, spoštovani! Moram replicirati gospe Lukačevi, ki
                  je pa sedaj ni tukaj. Se opravičujem. Lepo, sedi pri Krščanskih demokratih, to je
                  lepo. Zaupanje je veliko. Ampak res nekaj pa prosim ljudi, ki se spoznajo na
                  posle. Gospa Lukačeva je tukaj po mojem prepričanju vendarle nekoliko lahkotno
                  govorila o tem, kako se znižuje javni dolg. V šali bi rekel takole, če je res
                  tako, kot se to lahko zgodi, potem za en teden prekinimo, v tem času naj se javni
                  dolg zmanjša, tako kot je bilo tukaj predlagano. Potem pridemo in pa ugotovimo, da
                  ga ni več. To bo najboljše in se s tem ne ukvarjajmo. Ker pa vem, da ni tako,
                  predpostavljam, da seveda je stvar mnogo težja, bi prosil strokovnjake, da tukaj
                  pojasnijo tudi to, kar je gospa Lukačeva rekla. Morda je kaj v ozadju, kar se da
                  narediti. Ampak ker bo slovenska javnost jutri rekla, poslanka Lukačeva je
                  predlagala zniževanje javnega dolga, pa nihče tega ni resno vzel, bodo rekli, to
                  je bil eden najboljših predlogov. Res, dajmo tukaj tudi te stvari razčiščevati, da
                  ne bomo živeli v zmoti, kako lahkotno se da te stvari delati. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Saj strokovnjaki bi že marsikaj pojasnili, vendar morajo čakati na
                  besedo, da se replike zvrstijo. Gospod Metelko ima besedo. Ste vi tudi za repliko,
                  gospa Lukačeva?</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani! Bom kratek. Resno mislim replicirati v tem smislu, da bi šla v drugo
                  smer naša razprava. Sem samo gospodu Kopaču v tem smislu takrat repliciral, zaradi
                  javnega dolga, ki ga je omenil, da ga bomo dobili povečanega zaradi obrambnega
                  tolarja. Moram to reči, da sem jaz, kot je gospod Rupel rekel, da domnevno, sem
                  besedo <q>"domnevno"</q> uporabil, to besedo sem pa slišal na klubu Demosa in ker sem pač
                  to slišal na klubu Demosa, takrat ko so se te razprave vodile, kdo je rekel ne bom
                  rekel, sem to prenesel, da bomo šli goli in bosi. Zato <q>"domnevno"</q> sem rekel in se
                  opravičujem in zato ni bila beseda neumna, ampak je bila domnevna. Prosim pa, da
                  ne gre v to smer več razprava in tudi namen moje replike ni bil v to smer.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Gospod Polajnar, res se da ta dolg zmanjšati. Tukaj pa vse piše. Bom dala tole
                  gospodu finančnemu ministru, da si bo lahko ogledal, ampak ne razumem pa, da smo
                  tako radodarna država, da bi tisto, kar je bilo že enkrat plačano, radi še enkrat
                  plačali. Saj, bom to tudi dala, ne govorim na pamet in to sem preverila v 10
                  minutah. Verjamem, če bi poslanci imeli več časa, bi pa še bistveno bolj
                  zmanjšali, denimo ta dolg. Važno pa je, da ga dvakrat ne bomo plačali. Verjemite
                  mi, da ga Slovenci nismo pripravljeni dvakrat plačati. Če že hočemo imeti javni
                  dolg, ga imejmo. Vendar ga za to koristno uporabimo. Usmerimo ga, recimo, v obnovo
                  našega gospodarstva drugače. Ne pa da dvakrat plačujemo tisto, kar smo že plačali.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če nihče več ne želi replicirati, bi bil na vrsti gospod dr. France Arhar, ki ga
                  pa trenutno ni v dvorani. Besedo dajem torej gospe Romani Logar, direktorici
                  SDK.</p>
            </sp>
            <sp who="SDZ1:LogarRomana">
               <speaker>ROMANA LOGAR:</speaker>
               <p>Spoštovani! Dovolite mi, da na začetku izrečem mnenje, da se pridružujem tistim,
                  ki menite, da je javni dolg tako materialno pomembna postavka javne porabe, da
                  zasluži obravnavo, verjetno pa bi v urejeni državi, z javnimi financami, ne v
                  nastajajoči, to bila redna točka v naprej daleč načrtovane seje. Glede na to, da
                  prihajam iz institucije, ki opravlja nadzor nad javno porabo, pa nima pristojnosti
                  sodelovanja pri načrtovanju te javne porabe, kot jo imajo nekatere vrhovne
                  revizijske institucije, seveda danes nisem pristojna dajati oceno in mnenje na ta
                  dokument, ki je poimenovan javna poraba, glede strokovne priprave. To je začetek
                  opredelitve našega skupnega javnega dolga. Razumem pa ta dokument kot - to mislim,
                  da lahko po svoji strokovni opredelitvi rečem, da je to dokument, ki ne more biti
                  avtomatično podlaga že za knjiženje odhodkov, ostvarjenih odhodkov proračuna iz
                  naslova javnega dolga. To je sicer bolj dokumentirana podlaga kot nekateri drugi
                  načrtovani odhodki, je pa še vedno načrt nadzornemu organu, tudi kažipot, da bo
                  preveril zakonitost vsake postavke, ki bo izkazana kot ustvarjeni odhodki javne
                  dolga. Zakonitost v tem smislu, da bo temeljil na verodostojnih knjigovodskih
                  listinah izvirnih, torej, to so pogodbe, vsi ti dokumente, za katere pravijo
                  oblikovalci tega dokumenta, da so, in zato upam, da nam bo v tej funkciji tudi
                  dovoljen pristop v vse institucije, ki hranijo te podatke, da bomo lahko preverili
                  - če bo to naloga in če bomo to nalogo uspeli opravili - torej, da nam bo
                  dovoljena preveritev dokumentacije, ki je podlaga za zakonito izkazovanje
                  ustvarjenega javnega dolga. Seveda lahko rečem, da najbrž vsemu ne bomo kos in da
                  bo treba tudi angažirati kakšnega eksperta. Mislim, da sam sprejem tega dokumenta
                  ni podlaga, da to ni dokument, da pa je to načrt in da bodo pomembni dokumenti o
                  ustvarjalnem javnem dolgu.</p>
               <p>V zvezi s pristojnostmi, ki jih imamo, bomo lahko preverjali ta register, za
                  katerega pravi minister za finance, da je nastavljen. Rada bi opozorila, da bomo
                  lahko morda preverili tista merila, ki so zapisana v zakonih, kajti slišali smo,
                  da naj bi večina dolga temeljila na že sprejetih zakonih. Rada bi opozorila, da je
                  najbrž treba imeti za vsako kategorijo opredeljena merila, saj to velja v državah,
                  ki skrbijo za to, da je javna poraba čim manjša, da to velja tudi za razna
                  poroštva in da bi najbrž ta Državni zbor moral odločiti, kdo je pristojen za
                  sprejemanje meril za vsako vrsto potencialnega dolga.</p>
               <p>Kaj več mi, kot današnja nadzorna institucija, ne bomo mogli storiti.</p>
               <p>Za veliko večino javnega dolga, tiste, ki je nastal pred osamosvojitvijo lahko kot
                  ekonomist rečem, da je nastal kot posledica neučinkovitega samoupravnega
                  ekonomskega sistema. Vendar pa me pri tej funkciji pri izvajanju današnjih nalog
                  bolj skrbijo nekatere stvari, da ta javni dolg še posredno nastaja v teh treh
                  letih in da ni tukaj v vseh tistih institucijah, kjer bi morala biti, dovolj
                  velika pripravljenost, da bi ga vsaj posredno zmanjševali, vsaj tistega, za
                  katerega mislim, da je na začetku tega dokumenta opredeljen kot tisti javni dolg,
                  ki nastaja zdaj po osamosvojitvi. Tukaj mislim na področje revidiranja, ki je naša
                  naloga tukaj. Na tem področju bi se, seveda če bi zato bili vsi zainteresirani,
                  lahko storilo tudi kaj posredno za zmanjšanje javnega dolga. Če Banka Slovenije v
                  opredelitvi javnega dolga v bankah postopa po mednarodnih standardih, kar je tudi
                  prav, potem mislim, da ima pomembno vlogo v presoji, kaj gre v javni dolg s
                  sanacijo. Saj opredelili smo se, vendar kako velik je javni dolg v sanaciji in
                  kako velik bo dejansko, bo imela pri tem pomembno vlogo Agencija za sanacijo bank.
                  Mislim, da je Agencija za sanacijo bank tista stranka, ki bi morala biti
                  zainteresirana za ugotovitve v revizijskih pregledih, ki bi jih morala upoštevati,
                  ko bo ocenjevala možnost izterjave dolga in da bi se morali tukaj skupaj
                   <q>"poslužiti"</q> nekaterih sprememb zakonov, do katerih smo v zadnjem času prišli.</p>
               <p>V zvezi z vprašanji in pojasnili pristojnosti oziroma referenc firme Cupers
                  Leibart, ki je bila nosilec revizijskih pregledov naših bank in v katerih je
                  sodelovala tudi naša institucija. Izreki v revizijskih poročilih, ki jih je ta
                  institucija naredila, so povsem na mestu v skladu s cilji, ki jih je morala
                  opraviti pri revizijah. Cilj revizijske institucije Cupers Leibart najbrž nikoli
                  ni bil postavljen v tem smislu, da preverja, ali je država slabe terjatve pravilno
                  nadomestila z obveznostmi in zakaj je do teh slabih terjatev prišlo. Ugotovila je,
                  da so slabe terjatve in da so te bile zamenjane z obveznicami, ni pa imela cilj
                  preverjati, kako je do teh slabih terjatev prišlo. Toliko moram reči po strokovni
                  plati v bran ciljem in izpolnjevanju ciljev te revizijske hiše, v kateri smo tudi
                  mi sodelovali.</p>
               <p>Mislim, da sem s tem posredno odgovorila na ta vprašanja, ki zadevajo pristojnosti
                  naše institucije. Pozvana pa sem bila še k odgovoru na konkretno vprašanje, ki se
                  je nanašalo na priznanje javnega dolga iz naslova kratkoročnega poroštva za firmo
                  sistema Optimizem. Ustno lahko rečem, ker pač na to vprašanje ne morem biti
                  vnaprej pripravljena, da smo se s to novo firmo veliko ukvarjali, da smo na
                  ugotovitve opozarjali pristojne institucije sodnega sistema, da pa smo Ministrstvu
                  za finance posredovali boniteto te institucije. Posredovali smo jo za različne
                  namene. Enkrat komisiji, ko je šlo za to, da je presojala, ali dovoli izdati
                  vrednostne papirje, drugič z namenom, ali se da poroštvo ali ne. Boniteta te firme
                  se je tudi spreminjala. Mislim pa, da sem prav slišala, ko je minister za finance
                  rekel, da je Vlada pri presoji bonitete izhajala iz presoje bonitete, ki ji jo je
                  dala banka, torej Hmezad banka, ki ji je Vlada odobrila poroštvo. Toliko lahko v
                  ustnem odgovoru. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima poslanec gospod Maks Lavrinc. Za besedo je zaprosil tudi
                  gospod Košak iz Banke Slovenije v odsotnosti dr. Franceta Arharja.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Hvala za besedo. Čeprav smo danes v razpravi slišali marsikaj zanimivega, se
                  nikakor ne morem znebiti občutka, ki me preveva že od dne, ko je bila sklicana ta
                  izredna seja. Osebno sem bil sicer vesel pobude, da se bo na seji Državnega zbora
                  govorilo o javnem dolgu, o njegovem nastanku, o njegovem upravljanju v prihodnje.
                  Izredno pa me moti način, kako so se nekateri lotili te teme. Način sklica,
                  ponujeno gradivo in nekateri spremljajoči komentarji v medijih me namreč
                  spominjajo na začetek vseh razvpitih afer, ki pa so se oziroma se sučejo po
                  pravilu: <q>"Tresla se je gora, rodila se je miš"</q>, in so sprožene - vsaj po moji
                  presoji - predvsem zaradi vtisa pri volivcih. Ne vem, kdaj sta časovno nastajali
                  gradivi Vlade in gradivo, ki ga je podpisal gospod Podobnik, saj bi v primeru, da
                  je gradivo gospoda Podobnika nastalo prej, lahko bil do avtorja nekoliko bolj
                  prizanesljiv. Gradivo Vlade je namreč tako pregledno in razumljivo napisano, poleg
                  tega pa so mu bili priloženi tudi takšni dokumenti, da po njem preprosto ni bilo
                  mogoče napisati tako slabotnega sestavka, da mu ne rečem še kaj slabše. Zame je
                  edini, jasno prepoznaven namen diskreditacija obeh predsedujočih koordinacijskega
                  odbora - to je finančnega ministra in guvernerja Banke Slovenije - ter dela, ki ga
                  opravlja Agencija za sanacijo bank, in seveda dela pogajalcev.</p>
               <p>Naj s kratkim <q>"pasusom"</q>, ki ga bom prebral iz gradiva, potrdim oziroma
                  dokumentiram to, kar vidim. Citiram: <q>"Videti je, da sta obe strani - ICC-jeva in
                  naša - del skupnega teatra, namenjenega nam, davkoplačevalcem."</q> Torej s takšnimi
                  ocenami se v gradivu pojavijo predlagatelji še večkrat, da ne rečem, da sem še
                  veliko bolj banalne slišal danes tu v teh razpravah.</p>
               <p>Očitno so nekateri v tem trenutku ocenili, da bi se politično dalo bolje iztržiti
                  gradivo in podatke, ki smo jih dobili že ob obravnavi sanacije bank. Tam se seveda
                  ponavljajo firme, ki so jih vodili nekateri znani ljudje, in nekateri od teh so še
                  vedno aktivni. Pri tem je akterjem te zgodbe popolnoma vseeno, če bodo zaradi
                  lastnih potreb po <q>"halo efektih"</q> škodovali prav tistim podjetjem, ki smo jim s
                  prevzemanjem ali odpustom dolgov ob sanaciji bank želeli in morali pomagati.
                  Politika čez vse je očitno edino vodilo in, na žalost, še prevečkrat celo
                  uspe.</p>
               <p>Koncept reševanja odnosov z upniki, kakršnega ponuja gradivo gospoda Podobnika, je
                  balkanski koncept - kakor je bilo večkrat omenjeno že v razpravi - zato ni čudno,
                  da je podoben srbskemu. Prime se seveda lahko samo še pri nas doma, na žalost. In
                  avtorja so očitno vodile lastne izkušnje, pridobljene z izmikanjem plačilu
                  obveznosti npr. notranjskemu informacijskemu centru in drugim, ki so si zbrusili
                  podplate in pete v tekanju za svojim denarjem. V urejenem poslovnem svetu pa že
                  dolgo velja, da je posel dober takrat, kadar sta zadovoljna oba. Vprašam vse, ki
                  mislijo enako kot gospod Podobnik: kako bomo prodrli na mednarodni finančni trg -
                  in tja moramo, kot smo slišali, ker je denar pri nas kljub vsem ugodnim monetarnim
                  rezultatom še vedno predrag - če se bomo tam pojavljali s tako <q>"ostad bendersko"</q>
                  preteklostjo. Ker že dolgo velja, da se tudi podatki, pomembni za poslovne
                  odločitve, analitično obdelujejo, smo lahko prepričani, da bo marsikateri, javno
                  uporabljen podatek škodoval zlasti našim pogajalcem, podjetjem, ki nastopajo v tej
                  zgodbi, ter vstopu na mednarodni finančni trg in da ne omenjam še deželnega
                  rizika.</p>
               <p>Želim, da se razčistijo tudi vprašanja posamične odgovornosti za pridelane izgube
                  oziroma slabe pogodbe. Vendar naj to - ljubeznivo prosim - opravijo za to
                  pooblaščene in strokovno usposobljene institucije in ne zopet kakšna parlamentarna
                  komisija. Tema javni dolg po mojem namreč ni tema, ki bi se jo smelo na mile viže
                  politično eksploatirati, ker to <stage>(kakor vidimo)</stage> škoduje predvsem
                  tistim, zaradi katerih naj bi bili mi pravzaprav tukaj. Če ima kdo kakšne dokaze
                  za zapisane in danes v govoru gospoda Podobnika ponovljene namige o nepravilnostih
                  pri prevzemanju slabih dolgov posameznih podjetij, jih je dolžan takoj predložiti
                  za to pooblaščenim organom. Bojim pa se, da bi bilo to storjeno že zdavnaj, če bi
                  bila želja po razčiščevanju iskrena. Tako pa smo jih slišali nekaj malega komaj
                  danes. Na to misel me navaja tudi dejstvo, da se enkrat predlaga popolna ignoranca
                  ustavnega zakona, drugič pa ravno obratno. In tudi zavestno ali pa nezavestno
                  spregledovanje dela dokumentov me sili v tako razmišljanje. Kako naj si sicer
                  razlagam, da je gospod Podobnik spregledal en centimeter debel paket podpisov na
                  fotokopijah <q>"New Finance Agrimenta"</q>? Ker imajo nekateri poslanci očitno tudi zelo
                  slab spomin, saj v celoti pozabljajo razmere, v katerih so bile v preteklosti
                  sprejete posamezne odločitve, zaključujem z mislijo: <q>"Finance so preresna zadeva,
                  da bi se z njimi ukvarjali samo politiki"</q>. Zato bom podprl predvsem sklepe
                  matičnega delovnega telesa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Košak, prosim. Za repliko? Se opravičujem. Gospa Metka
                  Karner-Lukač ima repliko, izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani! Gospod Lavrinc, glede na to, kako patetično ste nam nanizali tukaj
                  nekaj očitkov, s katerimi nas želite kompletno deplasirati in tako, da naj bi
                  dobili občutek, da se sploh zaradi svoje inferiornosti v finančnem znanju se ne bi
                  več prikazali v ta parlament oziroma sploh kaj vprašali, oprostite, verjetno smo
                  pa le dosegli svoj namen, ki ste ga že sami navedli v tem ljudskem izreku: <q>"Tresla
                  se je gora, rodila se je miš"</q>. Če se bo vsaj miš rodila iz te naše razprave, smo
                  za to razpravo še kako zadovoljni. Ker sicer brez tega, da se ne bi ta gora
                  tresla, se tudi miš ne bi rodila. Strinjam pa se, da so finance izredno zahtevna
                  stvar, izredno resna stvar, posebno pa še, če jih čutimo na svojem žepu. To so pa
                  še bolj resna.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ne vidim več replik in dajem besedo gospodu Košaku, vice guvernerju
                  Banke Slovenije. Prosim.</p>
            </sp>
            <sp who="SDZ1:KošakJanez">
               <speaker>MAG. JANEZ KOŠAK:</speaker>
               <p>Dovolite mi, da pojasnim nekatere stvari v zvezi, bom rekel, z definicijo
                  alociranega dolga. To se pravi tistega dolga, ki obremenjuje slovensko stran. Kako
                  se ta določa in na osnovi katerih podatkov? Vi morate vedeti, da je o vsakem dolgu
                  in na vsaki zaključnici določena številka. Pod to številko se ve, kdo je končni
                  porabnik. Ko se je določalo oziroma ugotavljalo, kaj je obligo slovenske strani,
                  se je šlo skozi cel spisek zaključnic, ki so odprte pri agentu, to je Kemikalgent
                  v Londonu in se je vsako zaključnico posebej kljukalo in ugotavljalo, ali je
                  končni uporabnik kredita iz Slovenije. To je bil alociran dolg Slovenije, s tem da
                  je bilo treba ob tem upoštevati nekaj dejstev, in sicer: da je tukaj vmes bil
                  sekundarni trg, preko katerega so se prodajale in kupovale te terjatve ali
                  dolgovi, kakor se pač uporablja ta termin in da so te terjatve oziroma ti dolgovi
                  lahko ugašali. V vseh teh materialih je bilo navedeno, da se je od začetnega dolga
                  7,2 milijarde dolarjev dolg zmanjšal za 3 milijarde. To se pravi, da je danes
                  kompleten dolg Jugoslavije 4,2 milijarde, in to je rezultat in posledica
                  transakcij na sekundarnem trgu, ko je nekdo kupil ta dolg oziroma to terjatev in
                  jo je potem seveda po določenem postopku ugasnil.</p>
               <p>Ob tem je treba ugotoviti sledeče. Jasno je, da nihče od tujcev ni ugašal, v
                  kolikor ni imel nekega neposrednega ekonomskega interesa. Tujec bi, recimo, ugašal
                  dolg, bom rekel Slovenije, ali katerekoli pravne osebe iz bivše Jugoslavije s tako
                  imenovano <stage>(nerazumljiva beseda)</stage> kar pomeni, da bi on nalagal
                  kapital, s tem da bi kapitaliziral to obveznost jugoslovanskega dolžnika do
                  tujine. Seveda se je posluževal te transakcije predvsem zaradi tega, ker je bil
                  pri nakupu teh papirjev določen diskont. Običajno se je prek teh kapitalnih
                  transakcij uporabljala delitev tega diskonta. To pomeni, da je domači partner na
                  eni strani in na drugi strani tujec, da sta si delila diskont. Če je bila tržna
                  cena tega papirja recimo 60% v določenem obdobju in diskont je bil 40%, se je ta
                  diskont delil fifti - fifti. Recimo 20% je tuji investitor uporabil in naložbo, ki
                  jo je kapitaliziral v firmi 80% te obveznosti podjetja, ne pa 60, po kateri ceni
                  jo je kupil, družba pa je tudi participirala z 20%.</p>
               <p>Seveda je definicija takega lociranega slovenskega dolga pod vplivom še treh
                  dejstev. In sicer:</p>
               <p>Eno dejstvo je, da je Jugoslavija in bivša Narodna banka Jugoslavije sprejela
                  nekaj zakonskih aktov, s katerimi je omogočila slovenskim oziroma jugoslovanskim
                  pravnim osebam predčasno zapiranje teh obveznosti, s tem da je ona samostojno
                  nastopala na sekundarnem trgu in v okviru teh zakonskih pooblastil, ko je
                  prevzemala te dolgove od posameznih pravnih oseb iz bivše Jugoslavije, da je ona
                  pač s svojimi transakcijami na sekundarnem trgu te dolgove kupovala in ugašala.
                  Seveda pa je treba poudariti nekaj: prej sem rekel, da ima vsak dolg neko številko
                  ali zaključnico. In če je bil v nekem primeru Lek, kot sem na hitro tiste papirje
                  tam pogledal, je Lek predčasno poravnal ta dolg s plačilom v dinarjih. Seveda pa
                  tisti, ki kupuje na trgu tak dolg, ne bo šel in iskal prav to zaključnico. Ker, če
                  bi prav vztrajal in bi hotel najti to zaključnico, saj se jo najde, ampak morda
                  tisti pravzaprav niti ne želi te zaključnice prodati, ki ima to zaključnico v
                  <q>"portfelju"</q>. In če se išče specifični dolg, je cena bistveno drugačna. To je
                  pravzaprav tudi pomenilo, ker je bila Slovenija kljub vsej tej devizni zakonodaji
                  devizno veliko bolj likvidna in tudi tolarsko bolj likvidna - ker morate vi imeti
                  tudi za devizno likvidnost neko tolarsko likvidnost oziroma neko solventnost
                  gospodarstva. In ker je slovensko gospodarstvo bilo v tej situaciji, se je tudi
                  precej teh dolgov odkupovalo s slovenske strani; danes je bila tukaj povedana
                  številka. Iz teh razlogov so se tudi v percepciji lastnikov portfelja oziroma
                  upnikov formirale različne cene.</p>
               <p>Vi ste imeli sedaj na koncu situacijo, ko so bile cene slovenskega dolga ali npr.
                  bosanskega ali makedonskega dolga bistveno različne. Šele sedaj se je cena umirila
                  in je ponovno na istem nivoju.</p>
               <p>Seveda pa je skozi take transakcije in tako, kot je nastopala Narodna banka in kot
                  je bil ta interni odnos znotraj Jugoslavije, je Narodna banka Jugoslavije
                  odkupovala zaključnice in zapirala dolg, morda ne nekega dolžnika iz Slovenije,
                  ampak nekega dolžnika iz Bosne. In ko je šlo za transakcijo oziroma predčasno
                  zapiranje dolga neke pravne osebe iz Bosne, je zapirala slovenski dolg. In moram
                  vam povedati: NBJ je v okviru tega zaprla za 70 milijonov dolarjev dolga
                  Slovenije.</p>
               <p>Upam, da sem uspel razložiti, kaj je do tujcev ta pojem <q>"slovenski obligo"</q> in kako
                  se določa, in ta interni odnos znotraj republik bivše Jugoslavije, ki so nastali
                  pač zaradi teh transakcij. Moram reči, da smo v centralni banki izračunavali
                  riziko, ki bi eventualno nastal, da bi iz teh naslovov Narodna banka Jugoslavije
                  relativno več odkupovala dolgov npr. iz Bosne ali iz drugih republik. Ta riziko je
                  izenačen, tako da Slovenija tukaj ni v dodatnem riziku. Seveda pa je tu treba
                  vedeti nekaj: da se cesija terjatev lahko dela brez pristanka dolžnika. Seveda pa
                  to ni možno, kar se tiče obveznosti. Sprememba dolžnika pomeni lahko poslabšanje
                  položaja upnika, zaradi tega mora upnik dati soglasje na vse spremembe
                  dolžnika.</p>
               <p>Iz teh razlogov se je pač po upoštevanju teh rizikov pravno konsistentno uporabilo
                  to načelo, da je slovenski dolg tisti, ki je dejansko odprt po slovenskih
                  zaključnicah.</p>
               <p>Drugo, kar pa je, pa je še interni odnos znotraj Slovenije in znotraj bančnega
                  sistema. Treba je povedati, da znotraj bančnega sistema ni odkupovala npr. prav
                  neko podjetje, ki je bilo v obveznosti po tem kreditu, ampak je odkupovalo neko
                  tretje podjetje in zapiralo dolg. Lahko pa je tudi v svojem imenu in za svoj račun
                  to delala banka. Zaradi tega je v bančnih bilancah danes terjatev po tujem dolgu,
                  ki pa je domača terjatev <stage>(to je treba povedati!)</stage>, večja, kot je
                  eksterni obligo Slovenije ravno zaradi tega, ker so predvsem poslovne banke delale
                  te transakcije v svojem imenu in za svoj račun, da bi zmanjšale svoj obligo in
                  svoj riziko.</p>
               <p>Upam, da sem uspel obrazložiti. Opravičujem se, ker sem porabil nekoliko več časa.
                  Moram pa reči, da sem gospo Karnerjevo, ki je to vprašanje postavila, že na seji
                  Horvatovega odbora osebno povabil, da pride te stvari pogledat, da je vsaka
                  transakcija, ki je bila na sekundarnem trgu narejena, mislim reči, v tem smislu ne
                  moremo spremljati tisto, kar se je dogajalo pod površino. Vendar tisto, kar se je
                  uradno premikale zaključnice, da imamo vse spiske upnikov, tistih, ki nastopajo
                  navzven in imamo vse transakcije od samega začetka, za vsako posamezno
                  transakcijo. Mislim, gospa Lukačeva, če bi se vi oglasili pri tisti seji v
                  Centralni banki, mislim, da bi bilo danes veliko teh nejasnosti pojasnjeno. Še
                  vedno ste vabljeni, s kakršnimkoli problemom, zelo radi bomo pomagali. Mislim, da
                  s strani Centralne banke nikoli ni bilo to vprašanje, ker se želimo obnašati
                  profesionalno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod doktor Franc Zagožen. Za njim bo na vrsti gospod Marijan
                  Poljšak. Gospod Zagožen se odpoveduje razpravi. Hvala lepa. Besedo ima gospod
                  Marijan Poljšak. Za njim bo na vrsti gospod Žarko Pregelj.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Seveda nas je še malo v dvorani, več jih je mogoče zunaj in spodaj v restavraciji.
                  Slabo sem tempiral, da bi povedal, kar mislim, ker to bi moral narediti ob 7. uri,
                  bilo je replik še in še.</p>
               <p>Najprej bi dal replike na nekatere, lahko bi dajal sproti, bom pa posebej. Gospod
                  Horvat je govoril, češ da ni krivde in ne krivca. Krivda obstaja. Krivda je to, da
                  je denar šel ven. Če gre denar ven legalno ali nelegalno, torej da gre denar ven,
                  to je krivda in za to obstaja krivec. Če ne vem za krivca, ve nekdo drug, nekdo
                  lahko odkrije krivca. Potem govori v medijih in se je gospod Horvat čudil, jezil
                  se je na to, ker menda si gospod Podobnik in gospod Janša s tem delata medijsko
                  promocijo. Razumem njega - škoda, da ga ni tukaj, malokdaj pridem z njim navzkriž,
                  na žalost sedaj, v njegovi razpravi bi pa prišel. Vi imate denar in medije. Če se
                  slučajno v enem trenutku zgodi, da drugače misleči pridejo slučajno do medijske
                  promocije - to je nefer sedaj očitati. Sprijaznite se s tem. V bistvu, če bi bili
                  zelo demokratični, bi se morali sprijazniti s tem, da imamo vsak pol možnosti pri
                  medijih. Govorijo o klimi za izredne razmere. To je <q>"natolcevanje"</q>.</p>
               <p>Če grem naprej na gospoda Arharja. Govoril je, češ da tuji denar bo postal plašen
                  in bo težko prišel v Slovenijo. Da, res. Če se razmere začnejo spreminjati in če
                  se bodo tukaj v Sloveniji začele stvari razčiščevati na razne načine, potem se bo
                  tisti tuji denar, ki je v bistvu udbo-mafijski denar, ustrašil in ne bo prišel v
                  Slovenijo. Res je, jaz to tako razumem.</p>
               <p>Če grem naprej, gospodu Deželaku. Gospod Deželak je govoril - bankrotirano
                  slovensko gospodarstvo. Da, slovensko gospodarstvo je bilo načrtno bankrotirano.
                  To smo večkrat razpravljali. Poznamo eno podjetje, ki se je zadolžilo pri banki,
                  znani banki, ki je zdaj v sanaciji, bo dobila denar, zadolžilo se je približno za
                  milijon mark. Ta denar je kreditiralo v Makedoniji neko drugo podjetje in to
                  podjetje je dobilo opremo, opreme ni plačalo. Se pravi, denar je ostal tam dol.
                  Kot sedaj vemo iz zaupnih dokumentov, eni več drugi manj, sem med tistimi, ki vedo
                  manj - ampak ta denar je<gap n="..."/> vmes je bila politična direktiva. Denar je šel iz
                  Slovenije v Makedonijo in je sedaj tam. Banka je pa z oderuškimi obrestmi tisti
                  denar, ki so ga dobili - se pravi, dobili so za en milijon mark, danes je to že
                  tri milijone mark. To je notranji dolg. Podjetje je dolžno banki, banka je dolžna
                  najbrž državi, država bo to sanirala. Iz česa? Iz denarja davkoplačevalcev.</p>
               <p>Kopač je govoril, češ da je naše nastopanje zavajajoče. Zavajajoče je bilo pred
                  volitvami to, da nekatere stranke, recimo Kopačeva, pa verjetno še marsikatera
                  druga, ni povedala resnice svojim volivcem. To je zavajanje, ker ti moraš povedati
                  volivcem, da se boš mogoče potrudil, vsaj vsem volivcem, da boš povečal davke,
                  davke za pokrivanje javnega dolga - notranjega ali zunanjega.</p>
               <p>Gospod Lenič je govoril, češ da so zakon o sanaciji bank sprejeli v času Demosa. A
                  kaj je bil to Demos, danes počasi vidimo. Ena tretjina je bila pravi Demos, ena
                  tretjina je bilo padalcev, ena tretjina je bilo pa takih, ki niso vedeli kaj bi.
                  Izgovarjati se na Demos zdaj, ko sta dva kosa že v Liberalni demokraciji. In da se
                  eden iz liberalne demokracije izgovarja na Demos, ki je zdaj že del Demosa, no, ne
                  tistega pravega Demosa, že v Liberalni demokraciji, to je relativno. Mi vemo, kaj
                  je bilo. Demos je bil ekspeditiven, Demos je nekaj naredil samo za formalno
                  osamosvojitev Slovenije. Dejanska osamosvojitev, to pa zdaj vidimo, zdaj
                  razpravljamo o stvareh, ker smo ekonomsko še vedno odvisni od neke zveze med
                  slovensko in srbsko udbomafijo, ne vem, kako bi to imenoval. Prave svobode
                  slovenskega naroda še ni in slovenske države.</p>
               <p>Gospod Kocijančič je govoril: <q>"Cena za osamosvojitev"</q>. Slovenija mora plačati ceno
                  za osamosvojitev. To razumem tako. Prej so Srbi in ostali imeli koristi od nas
                  oziroma da ne rečem samo Srbi, lahko rečem združeno partijsko bratstvo,
                  slovensko-srbsko in ostalih, jugoslovansko internacionalno bratstvo, so imeli
                  koristi in te koristi morajo ostati. In to je cena, ki jo moramo plačati. Komu
                  plačujemo ceno? Tuje firme, ki so. Kakšne so tuje firme? Genex, kakšna firma,
                   Inex, kakšne firme so to? Glavni je srbski kapital in slovenski v njihovi službi.
                  In to naj bi mi plačali zato, da oni ostanejo še vedno lastniki tukaj, ali pa
                  delni lastniki. Ko je prej govoril tukaj gospod iz Banke Slovenije, je govoril o
                  tem, da ponovno lahko plasirajo srbske. Saj ne vemo, kdo je kaj oziroma ne vem,
                  marsikdo ve in ima informacije in odkupijo naše terjatve in jih potem po 30%
                  vrednosti, če je res razlika, ali pa 40% ali po 20% vrednosti, razlika je 80%,
                  zdaj pa vsak dobi 40, pa kupijo tukaj neko našo firmo pod imenom, da je to nemška
                  firma, ki je kupila neki kredit. Dejansko se srbski kapital in srbsko gospostvo za
                  tem skriva.</p>
               <p>Gospa Primožičeva je govorila, češ da je proti zakonu ulice in da je treba po
                  zakonih stvari narediti. <stage>(Glasovi iz klopi. Vmes podpredsednik dr. Kreft:
                     Prosim, da ne motite govorca, lepo prosim. Se opravičujem, izvolite. Saj se ne
                     pustite motiti, vem, ampak moram opozoriti poslance.)</stage> Ni problema.
                  Torej, če je neka stvar ukradena ali je ukradena relativno, ne vem, kaj je
                  Primožičeva mislila, ki je zdaj ni tukaj, ampak ona sama ve, da smo v tem
                  parlamentu in v slovenski državi v sporu, kaj je zakonito in kaj ni zakonito, pri
                  čemer eni pravimo, da kar je bilo tako imenovane družbene lastnine odnos kapitala
                  čez mejo, je protizakonito za nas. Za ene druge je zakonito. Je vprašanje, kaj je
                  zakonito. Če ona reče, ne vem točno, kaj misli po zakonu. Sicer pa če tudi zakon
                  obstaja, da se lahko krade, je tisto kraja. In zame je narobe, zato odpade, da bi
                  tako stvar podpiral, četudi je zakonito, ker se lahko postavijo taki zakoni, da se
                  lahko krade.</p>
               <p>Recimo, razpravljalo se je o alternativi. Kakšna je alternativa? Zakaj mi ne
                  ponujamo alternative? Recimo, vprašam. Srbi so dobili informacije. Od koga so Srbi
                  dobili informacije? Ja z naše strani, se pravi, da je zveza. Se pravi, da so tu
                  notri ljudje, ki so udeleženi pri tem procesu. Nekateri so in bojim se, da so, ki
                  so udeleženi pri tem. Informacijo so Srbi zvedeli in Srbi so znali kupiti
                  slovenski dolg ali pa del slovenskega dolga po 30% vrednosti. Se vprašam, zakaj?
                  Vlada Republike Slovenije lahko na indirekten način, če znajo oni na indirekten
                  način, moramo tudi mi znati na indirekten način. Zakaj Vlada ali odgovorni v
                  Republiki Sloveniji niso kupili in ne kupujejo? Oziroma mogoče, kaj kupujejo ali
                  pa ne, ampak do zdaj še nisem izvedel. Zakaj ne odkupujejo slovenskih dolgov? Tako
                  bi slovenske dolgove, ki naj bi po dokumentih bili 1,2 milijarde dolarjev, kupili
                  za 400 tisoč dolarjev iz deviznih rezerv. Malo manj deviznih rezerv bi bilo,
                  problemi bi bili rešeni, tukaj ne bi izgubljali časa itd. itd. Recimo, na tako
                  idejo pride laik, ampak, če se deset strokovnjakov ali pet strokovnjakov zbira dan
                  za dnem, bi pa ja kaj pogruntali. Sprašujem, zakaj niso tako naredili in ali imajo
                  še možnost tako narediti? Se pravi, če ne moreš premo, pa naredi prebrisano. Ne
                  vem zdaj, kaj. Vi trdite, politika trdi. Delam premo, ampak če slučajno vidim
                  priložnost,  sem pripravljen tudi malo odstopiti in naredim prebrisano. Vi, ki ste
                  pa prebrisani oziroma druga stran, ki temeljite skoraj vso vašo politiko na
                  prebrisanosti, pa naredite prebrisano. Ampak, ne imeti potem nas za norca. Potem
                  je pa govoril Školč, nič se ne bo spremenilo. Potem je isto govoril Lavrinc:
                  <q>"Tresla se je gora, rodila se je miš"</q>, kar je sicer gospa Karnerjeva
                  interpretirala na drug način, ampak to je isto, kot gospod Školč. Nič se ne bo
                  spremenilo, ker se nič ne sme spremeniti. Zakaj? Ker mi moramo preplačevati poln
                  dolg zato, da bo nekdo imel profit. Dolgove pa odkupujejo razne firme, kjer so
                  spet Srbi zraven. Zakaj ne Slovenci? Pa tudi slovenske firme so zraven, pravijo
                  podružnica ljubljanske banke, pa Safti, pa ne vem še kdo itd.</p>
               <p>To se pravi, če se vprašam, za kaj gre? Gre za to: slovensko podjetje,
                  priviligirano podjetje je dobilo kredit od slovenske banke, ki dela, recimo, v
                  tujini. To podjetje je potem z znanimi metodami, to razpravljamo že ne vem
                  kolikokrat, denar preneslo v tujino. To se dogaja. Kovčki denarja so šli v tujino
                  ali pa ne denarja, papirjev, česarkoli. To je kraja. Zato si predstavljam, da kar
                  je slovenskega tujega dolga ali pa notranjega dolga, je polovica, recimo,
                  šlamparije iz časov<gap n="..."/> Recimo, ni normalno, da vsi za to plačamo, ker to je
                  šlamparija našega balkanskega samoupravljanja ali pa balkanskega socializma, ker
                  mi smo imeli slovenskega, ker ta je bil mogoče bolj discipliniran ali pa ne,
                  polovica je pa kraja. To je denar, ki je šel in če je denar šel na tuje račune in
                  tja pobrisal in sem v to prepričan in v to verjamem, toliko smo pa uspeli
                  opozicija pa drugi, bivša opozicija ali pa drugačna opozicija iz pozicije itd. pa
                  razni drugi, smo uspeli, to smo pa dokazali, da denar je zunaj. Ta denar je torej
                  v rokah udbomafije, recimo, ga ocenjujem na 4 milijarde mark, ker vemo, da
                  certifikati vsi skupaj so 8 milijard, to je 40% vrednosti družbenega premoženja,
                  se pravi, so sposobni denarja zunaj za 20% družbenega premoženja in če gre to na
                  dražbo, se lahko marsikaj kupi. To je tisti scenarij, kako bo udbomafija stvari
                  pokupila. Sedaj pa, če je kdo od udbomafije, da se ne bo čutil odgovornega. Kaj
                  pojmujem pod udbomafijo? Ne tisti, ki je bil v udbi. Bil je lahko v udbi, toda
                  sodeluje pri kraji družbene lastnine ali državne lastnine ali narodne lastnine na
                  veliko. Tisti, ki pri tem sodeluje, je zame udbomafijec. Verjetno večina teh, ki
                  so bili včasih udbovci - je pa verjetno ogromno udbovcev, pa ogromno komunistov,
                  ki niso nikoli pri teh procesih sodelovali in jih ne napadam in jih s tem tudi ne
                  mislim. Ne zganjam antikomunizma, da ne bo kdo kaj mislil.</p>
               <p>Se pravi, ta kraja družbene lastnine je pa protidržavno, protinarodno in
                  protidružbeno početje, kakor hočete ali vzamete. Če govorite v smislu socializma,
                  boste rekli protidružbeno, kot nacionalist rečem protinarodno in če je nek
                  državotvorec, bom rekel pa protidržavno.</p>
               <p>Sedaj je pa problem, ker je treba sankcije potem tudi izvajati. V tem je problem.
                  Vemo, da gre za milijarde mark, in se vprašamo, kaj to pomeni? Potem ljudje lahko
                  zakonito<gap n="...."/> In če to delajo zakonito, potem lahko, a pravim, da ne. Tudi zakon,
                  ki bi to omogočal, ni zakonit in ni prav. Ker če je očitno, da nekaj vzameš - vzel
                  si denar, si ga nesel v tujino in tam je denar. Denar si ukradel in zato mora biti
                  človek kaznovan. In če še enkrat ponovim, tisti, ki so bili v Beogradu, v
                  slovenski vladi - bi rekel kdo, ampak nekaj morajo vedeti: če so te postopke
                  delali že do osamosvojitve, kaj pa po osamosvojitvi? Tam bi pa morali stvar
                  obrniti, potem pride naprej Demosova garnitura - ista razprava kot prej. Demosova
                  garnitura je bila taka, da Bog pomagaj, vsaj na pogled, pa tista tudi ni naredila.
                  Direktni udeleženci, ja počakajte, enkrat je treba začeti; v Italiji so začeli
                  tako, da je državni tožilec začel delati stvari, državni tožilec. Zaradi mene
                  gredo lahko stvari tudi tako naprej, ampak odgovorna je Vlada. In pridemo na
                  poslance - potem gledam na televiziji in se zbudim. Rečejo: parlament je sprejel.
                  Kaj je sprejel parlament? Večina v parlamentu je sprejela! Recimo, sedaj boste vi
                  sprejeli nekaj drugega, kar predlagamo mi z desne ali  Ljudska stranka in
                  podpisniki; ampak vi ste odgovorni za to. Ali ne bo to sprejel ves parlament? Mi
                  za to nismo odgovorni!</p>
               <p>Preprosto, odgovornost morate sprejeti na svoje rame. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ignac Polajnar. Za nekaj pojasnil pa se je javil
                  tudi gospod Košak.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Moram povedati samo tole: Jana Primožič je že v imenu poslanske
                  skupine opozorila, da je 5 naših podpisnikov na zahtevi za razpravo o javnem dolgu
                  in o odnosu Slovenije do komercialnih bank. In zato seveda, ko je gospod Poljšak
                  govoril o Ljudski stranki, naj tu še enkrat povem: tudi Slovenski krščanski
                  demokrati smo pri tej pobudi sodelovali in sodelujemo. Zakaj to tudi omenjam?
                  Zaradi tega, ker sem danes zjutraj poslušal poročilo na radiu z nekega
                  včerajšnjega zborovanja, kjer je bilo prav tako rečeno - verjetno pa se je
                  sklicevalo tudi na to, kar se tu dogaja - da to stvar peljeta samo dve stranki,
                  drugih pa ni zraven. Dajmo enkrat razčistiti! Tudi zato, da bo slovenska javnost
                  vedela. Seveda pa smo mi že v naprej povedali, da smo za način, ki bo dejansko
                  prinesel tudi rezultate.</p>
               <p>In še nekaj moram reči. Po tem, kar je bilo danes tu predlagano - glede dodatnih
                  sklepov in ko sem spraševal naše poslance, podpisnike, lahko ugotovim, da jih niso
                  niti obvestili, kakšni bodo dodatni sklepi. Pričakoval pa bi, da bodo pobudniki
                  vendarle toliko <q>"fer"</q>, da bodo obvestili podpisnike, kaj predlagajo kot dodatne
                  sklepe. Toliko, da bodo stvari jasne; pa se nič ne opredeljujem do dodatnih
                  sklepov. Samo pravim, da bi bilo <q>"fer"</q>, da bi vsi podpisniki vsaj vedeli, kaj se
                  bo predlagalo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Podobnik. Prosim.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Da ne bo nesporazuma. Na
                  včerajšnjem srečanju podpisnikov za sklic izredne seje - tega srečanja se je
                  udeležil tudi gospod Oman - in tam smo se lepo dogovorili, da se danes ob 12. uri
                  srečamo podpisniki in da uskladimo naša stališča. Žal, na tem srečanju ni bilo
                  nobenega od vas in seveda nismo mogli teh stvari uskladiti. Bilo pa je včeraj
                  rečeno, da se danes ob 12. uri dobimo; obvestili smo kje in kdaj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Saj ne govorim sedaj o usklajevanju. Govorim samo o tem, da bi bilo <q>"fer"</q>, da bi
                  obvestili podpisnike, kaj ste npr. vložili; vsaj to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več replik, ima besedo najprej viceguverner Banke Slovenije
                  gospod Košak za nekaj dodatnih pojasnil, potem pa bo na vrsti gospod Žaro
                  Pregelj.</p>
            </sp>
            <sp who="SDZ1:KošakJanez">
               <speaker>MAG. JANEZ KOŠAK:</speaker>
               <p>Dal bi samo dve pojasnili, ki se nanašata na to - in moram reči, da je bilo tudi v
                  tisku nekaj napačnih interpretacij in nerazumevanja. In sicer se nanaša to na
                  razpravo okrog eventualnega vlaganja Srbov v slovensko gospodarstvo. Treba je
                  povedati, da se od začetka veljavnosti embarga lahko delajo prenosi zaključnic med
                  posameznimi pravnimi subjekti v tujini, ni pa možno ugašati dolgov. Zaradi tega je
                  od uveljavitve embarga nominalno dolg Jugoslavije nespremenjen. Seveda se pa kljub
                  temu opravljajo transakcije v tem smislu, da dolgovi menjajo upnika. Ko bo prišlo
                  do novega sporazuma, takrat, v kolikor bi prihajalo do <stage>(nerazumljiva
                     beseda)</stage> s strani tujcev, moram reči, da takrat v kolikor ta hipoteza
                  drži, da imajo Srbi in da to s tem namenom delajo, mi imamo že sedaj, bom rekel,
                  ustrezne zakonske predpise, s katerimi urejamo in smo uredili vse te kvalificirane
                  transakcije, ki bi se eventualno delale s slovenskimi pravnimi osebami, tako da te
                  bojazni ni. Ne vem, če je tukaj treba še kaj povedati? V bistvu gre v tem trenutku
                  samo za prenose dolgov med različnimi investitorji.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj. Za njim bo na vrsti gospod Janez
                  Kopač. Prijava k razpravi. Hvala lepa. Za njim bo na vrsti gospa Breda Pečan.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da se lotim zadeve z nekoliko drugačnega zornega kota,
                  kot je danes potekala tale razprava. Namreč, osebno sicer bom uvodoma priznal<gap n="..."/> ,
                  nič ne bom priznal, vsi vemo, kakšni strokovnjaki smo. Predstavil bom tisto
                  področje, ki ga sorazmerno dobro obvladam, gre pa za čisto na pol proceduralno, na
                  pol pa tudi zakonsko umestitev teh pogovorov z upniki. Namreč, celotno proceduro
                  na tem področju obvladuje zakon o zunanjih zadevah, in sicer njegov 59. člen.
                  Takoj uvodoma moram ugotoviti, da iz tega gradiva, ki ga je dala Vlada in ki ima
                  naslov <q>"Odnosi Republike Slovenije s Konzorcijem tujih komercialnih bank"</q> - v 4.
                  točki govori o genezi odnosov med Republiko Slovenijo in ITTC-jem - da je iz te
                  geneze razvidno, da je Vlada eklatantno kršila zakon o zunanjih zadevah. Sama
                  zadeva bi bila mogoče na videz čisto lahko celotno pravna, v resnici pa ni.
                  Dejstvo je, da zgolj sklicevanje na pravno podlago iz ustavnega zakona, kar je
                  sicer nujno potrebno in da drugega zakona ali kakršnegakoli drugega podobnega
                  dokumenta ni več omenjenega, pove vse. Namreč, za pogajanja oziroma za sklepanje
                  mednarodnih pogodb, kar je na koncu vedno rezultat pogajanj, je v zakonu o
                  zunanjih zadevah natančno zapisana procedura. Vsako pogajanje se začne s pobudo. V
                  tem dokumentu ne zasledim, da je prišlo do pobude.</p>
               <p>Iz zgodovine teh pogajanj je razvidno, da se je začela aprila 1992, ko je prišlo
                  do prvega neposrednega srečanja med predstavniki Republike Slovenije in ITTC-ja.
                  Nadaljevala so se ta srečanja septembra tega leta. V novembru je Vlada sprejela
                  gradivo o urejanju odnosov s tujimi upniki. No, že to gradivo bi bilo vredno
                  parlamentarnega žegna oziroma tako gradivo je v resnici zgolj lahko parlamentarni
                  dokument.</p>
               <p>Vemo, da je v naši državi oblast deljena na zakonodajno, na izvršno in na sodno.
                  Državni zbor je tisti, ki določa državno politiko, Vlada jo pa izvaja. To gradivo
                  je vsekakor strategija in strategijo mora sprejeti zgolj Državni zbor. Nadaljevala
                  se je ta celotna procedura s posebnim sklepom Vlade, ki je zadolžila Ministrstvo
                  za finance, da pripravi strategijo odnosov s Pariškim klubom in ITTC-jem. Vlada je
                  potem to zadevo pripravljala naprej, nakar je prišlo v aprilu 1993 do sprejetja
                  strategije o urejanju odnosov Republike Slovenije s tujimi upniki na Vladi.
                  Kasneje je Vlada imenovala tudi člane pogajalske skupine in za obe skupini upnikov
                  je določila koordinacijski odbor, ki je nekako koordiniral ta pogajanja. Odbor to
                  delo dela še danes in je tudi pripravil vrsto gradiva in šele zdaj se pojavi 14.
                  julij 1993, ko Vlada prvič uradno stopi pred Državni zbor, in sicer pred Odbor za
                  mednarodne odnose in mu ponudi v obravnavo strategijo urejanja odnosov Republike
                  Slovenije s tujimi upniki, ki jo v bistvu ta odbor obravnava med vrsto točk
                  dnevnega reda in jo sprejme kot nekakšno informacijo in se z njo strinja. S tem
                  tudi ta odbor krši proceduro zakona o zunanjih zadevah. Odbor bi moral takrat
                  ugotoviti, da je Vlada začela pogajanja brez pobude, da v Državnem zboru ne
                  obstaja strateška platforma za ta pogajanja in da tudi sam, kajti odbor ne more
                  odločiti v imenu Državnega zbora, nima mandata, da taka dejanja Vladi tolerira.
                  Glejte, to je regularna procedura v tem Državnem zboru. In potem se čudite, zakaj
                  smo nekateri poslanci podpisniki te zahteve za izredno sejo, do te ideje in do te
                  zahteve sploh prišli. Zato, ker ni bila omogočena tista normalna parlamentarna
                  procedura, ki bi po demokratični poti pripeljala do ustreznega dokumenta, ki bi
                  bil lahko osnova za taka pogajanja.</p>
               <p>Verjamem, da so lahko naše ugotovitve sporne, saj so bile tudi tako nastavljene,
                  da so v resnici sporne, saj morajo biti sporne. Kajti, v kolikor bi se zgolj
                  strinjali z ravnanjem Vlade, taka seja ne bi imela smisla. Toda ne gre tukaj zgolj
                  za to, da bi bili drugačni. Gre za to, da obstajajo tehtni pomisleki, ki so iz
                  tega gradiva v resnici razvidni. Če dovolite, bi nadaljeval naprej, da se je Vlada
                  potem začela nekako zavedati, da verjetno brez parlamenta te materije ne more
                  speljati in je nekako začela ponujati parlamentarnim telesom, tako Odboru za
                  gospodarstvo potem Odboru za finance itn., ustrezne dokumente. Ta delovna telesa
                  so to obravnavala, sprejemala določene sklepe, se strinjala, ampak vse to nima
                  nobene veljave. Namreč nadzorna funkcija parlamentarnega odbora lahko temelji samo
                  na tem, kako Vlada izvaja v Državnem zboru sprejeti dokument. Tega pa ni bilo.</p>
               <p>Če dovolite, bi zdaj opozoril na vsebinski pomislek oziroma na eno osnovnih dilem,
                  ki se pojavlja. Najprej, kot sem poskušal že v replikah opozoriti na to, ali je
                  Slovenija v resnici dolžna spoštovati pogodbo, to je NFA pogodbo, ki so jo
                  sklenile Narodna banka Jugoslavije in določene banke, med njimi tudi slovenske. V
                  tem dokumentu, pa mi prej nihče od Vlade ni znal povedati, je pa ravno v njihovem
                  dokumentu določeno pojasnilo že vsebovano, so omenjena stališča delovne skupine
                  pri arbitražni komisiji na mednarodni konferenci o nekdanji Jugoslaviji, kjer se
                  omenja vrsta pogojev, ki so za nasledstvene države obvezujoči. Tako gre za
                  dunajsko konvencijo o nasledstvu držav v pogledu pogodb, za dunajsko konvencijo o
                  državni lastnini, arhivih in dolgovih, za mednarodno pravno fakso in podobno.
                  Potem je pa v odstavku ugotovitev: obe konvenciji še nimata mednarodno pravne
                  veljave - namreč ti dve dunajski - ker k njima še ni pristopilo zadostno število
                  držav. Ugotavlja, da je konvencijo o nasledstvu pogodb ratificirala tudi nekdanja
                  Jugoslavija in s prevzemom mednarodnih pogodb tudi Republika Slovenija. Torej bi
                  lahko sklepali, da je ta pogodba po izredno ovinkasti poti le priznana s strani
                  naše države. In sicer tako, da je Republika Slovenija ratificirala dunajske
                  konvencije in tako na podlagi tega tudi to pogodbo.</p>
               <p>Osebno sem vseeno prepričan, da bi bila zadeva veliko bolj jasna, če bi naša
                  država direktno, s posebnim zakonom, kot je to storila velikokrat, to pogodbo s
                  Konzorcijem upnikov v bistvu ratificirala in na ta način jasno priznala, da jo
                  spoštuje. Toda ravno to je problematično. Tukaj je vsekakor potrebna strateška
                  opredelitev v Državnem zboru, ta opredelitev pa je v bistvu zaobjeta v tisti naši
                  dilemi, ali je prav, da popustimo Konzorciju in sprejmemo njihove pogoje. Jasno,
                  da ni prav! Strinjam se, da se uporabi ključ, ki ga ponuja Mednarodni monetarni
                  fond, to je teh znamenitih 16,4%. Toda, ali se ni nihče vprašal, da je v resnici
                  prevzem velike večine jugoslovanskega dolga, ki je v resnici na finančnih trgih
                  vreden točno toliko, kolikor ta Konzorcij bank zahteva od Slovenije - 1,2
                  milijardi ameriških dolarjev - ali se nihče ne zaveda, da je prevzem tudi dela
                  tega dolga v resnici kršenje embarga? Kajti mi na ta način solidarnostno plačamo
                  tiste obveznosti, ki jih je dolžna plačati ostala Jugoslavija oziroma druge nove
                  države. Na ta način pa smo v ravno taki kaši, kot če tega ne bi plačali.</p>
               <p>Dejansko je ta problem izredno težak in zahteva tehten premislek. In je popolnoma
                  neupravičeno izredno omalovažujoče obnašanje določenih vladnih predstavnikov, kot
                  tudi poslancev vladne večine, češ, zadeve so strokovno čisto jasne. Verjetno so
                  čisto matematično jasne, politično pa niso jasne in tudi posledice politično niso
                  dovolj proučene, da bi lahko rekli, da je lahko vse prepuščeno stroki in da lahko
                  tukaj politika svoje želje in svoje namene popolnoma izklopi.</p>
               <p>Vsekakor je naša pobuda o ponovni proučitvi te strategije smiselna. Tudi
                  opozorila, češ da pada zaupanje upnikov v našo državo, da se s tem povečuje rizik
                  naše države, so lahko resnična, toda nikakor jih ne moremo pripisati tej zahtevi
                  25-tih poslancev, kajti to je naša legitimna pravica, to je v resnici naša čisto
                  interna zadeva; kajti na zunaj bo morala država tako in tako sprejeti zakon in
                  samo z zakonom bo lahko urejala te zadeve.</p>
               <p>Težko bi se podrobno spuščal v vse nianse te problematike, kajti priznati moram,
                  da je sicer gradivo dokaj izčrpno, nikakor pa ni pregledno. Preglednost si
                  zamišljam v obliki ustreznega zakonskega dokumenta oziroma lahko njemu sorodnega
                  dokumenta - npr. resolucije, ki bo v bistvu dala temelj državnim odločitvam o
                  prevzemu tako javnega dolga kot tudi dolgov do tujine. Zavedati se namreč moramo,
                  da v resnici s tem, ko prevzamemo sicer določene pravice iz preteklosti, v resnici
                  prevzemamo tudi grehe. In naše zahteve niso nič drugega, kot te, ki jih ponavljamo
                  že ves čas, odkar imamo priložnost prihajati za to govornico, da zahtevamo, da se
                  grešniki razjasnijo. To pa zato, ker enostavno kot poslanci ljudske stranke, ki
                  smo vsi tudi ljudski poslanci, nismo nikakršni vnaprej programirani politiki.
                  Nihče od nas nima tiste posebne šole, ki je bila v prejšnjem sistemu namenjena
                  političnim kadrom. Enostavno, mi zastopamo interese državljanov in se tega vedno
                  zavedamo. In zato zahtevamo, da se vse, kar bodo po tem državljani dolžni plačati,
                  opravi po zakoniti poti. Ne moremo sprejeti, poglejte, takega sklepa, kot ga tukaj
                  predlaga Odbor za finance na koncu današnje razprave - češ, Državni zbor podpira
                  dosedanja pogajalska izhodišča za pogajanja s tujimi upniki in ob tem poziva tuje
                  upnike, da korektno ocenjujejo itd. Kaj pa je to? Kakšen dokument je sklep? Sklep
                  je lahko zgolj proceduralni. Sklep lahko zgolj nalaga, Državni zbor s sklepom
                  nalaga Vladi in lahko nalaga z delovnim telesom, da pač nekaj naredijo, ne more pa
                  sprejeti odločitve, ki ima potem, kot posledico določen vpliv na pravice
                  državljanov. Ustava je tukaj jasno. Zgolj z zakonom se lahko to naredi. Zato
                  menim, da sicer kasneje, dosti kasneje se gradivo pojavi in ugotovitev, da bo prej
                  ali slej potrebno sprejeti zakon o Državnem zboru, potem se pojavijo tukaj taki na
                  videz izredno benevolentni in prebrisani sklepi, kot češ, naj Vlada predhodno da
                  zboru tak sporazum s konzorcijem in ostalimi upniki v prihodnjo potrditev. Pa saj
                  ga mora, po zakonu ga mora. Ti sklepi so ničvredni, so nepotrebni. Poglejte, če bi
                  celoten postopek tekel tako, kot zakon o zunanjih zadevah pripisuje, vsega tega
                  danes ne bi bilo. Zato naj zasluge za to izredno sejo pripiše Vlada sama sebi in
                  vladna koalicija z njo, ki podpira tako dejanje. Mi v opoziciji tega jasno ne bomo
                  prevzeli nase.</p>
               <p>Torej moj predlog je, da se iz te današnje razprave oblikuje v bistvu sklep, poleg
                  tistih, ki jih predlagamo predlagatelji, predvsem sklep, da Vlada pripravi
                  ustrezni dokument. Zaradi mene je to lahko resolucija. Razumem ministra Gasparija,
                  da ga je mogoče nekoliko čudil predlog, ne vem sedaj, kdo je to predlagal, mislim,
                  da gospod Lap, da bi bilo potrebno imeti poseben instrumentalni zakon o javnem
                  dolgu. Lahko bi bilo to umestno. Namreč, umestno bi bilo zato, ker je popolnoma
                  nejasno v tej državi, kaj uvrstiti v javni dolg in kaj ne. Nejasno je mogoče zato,
                  ker si osebno predstavljam, tako kot razumem ustavo, da se v javni dolg dajejo
                  samo tiste zadeve, ki so z zakonom predpisane in tiste zadeve, ki so v interesu
                  celotne države, vseh državljanov. To so pa jasno tiste zadeve, ki so ali
                  infrastrukturni objekti ali interesi obrambe ali kaj podobnega. Mi imamo pa sedaj,
                  poglejte, v javnem dolgu se nam obeta kup zadev, ki nimajo nič oziroma nobene
                  povezave s širšim javnim interesom. Gre za čisto podjetniške interese.</p>
               <p>Veliko podjetij, ki so prišla nekako v ta sanacijska okrilja pri sanaciji bank, so
                  v resnici to tudi po dokaj vprašljivi poti storilo. Gre za inscinirane stečaje,
                  gre za svojevrstno prebrisanost v smislu prestrukturiranja določenih družbenih
                  podjetij v napol zasebne, v napol družbene delniške družbe. Pri tem je tudi nekako
                  uzurpiran zakon o delniških družbah. Opozoril bi, da se letos maja meseca zaključi
                  usklajevanje s tem zakonom in dvomim, da bodo vse družbe usklajene s tem. Poleg
                  tega je tudi ta zakon marsikje nedosleden. Ravno v teh zadevah. Osebno menim, da
                  bi lahko v javni dolg prišlo zgolj tisto, kar je bilo včasih družbeno in kar je v
                  resnici nekje bila predstavljena neka širša družbena korist, nikakor pa ne tisto,
                  kar bi bilo po tem divje sprivatizirano in preneseno v popolnoma zasebne oziroma v
                  znane roke in ve se, kdo je potem za tako podjetje odgovoren.</p>
               <p>Enostavno je bilo določeno firmo spremeniti, jo razglasiti za d.o.o. ali d.d.d.,
                  vzeti v najem del sredstva prejšnjega družbenega giganta, tam pustiti dolgove,
                  potem pa čakati, da bo to sanirala država. To ni v interesu vseh državljanov.
                  Sprašujem, kako boste to pojasnili državljanom, ko boste od njih zahtevali
                  vsakoletna stalna prekomerna plačila, ko to ne bi bilo niti mogoče potrebno. Ali
                  si upate iti na referendum in vprašati državljane, ali ste voljni plačati te grehe
                  prejšnjih zablod? Ali boste takrat pripravljeni povedati, kdo je bil za kaj kriv?
                  In reči: <q>"Poglejte, državljani, kljub vsemu moramo plačati te stare zablode.
                  Dajte, pomagajte."</q> Državljani lahko rečejo ne. Kaj pa potem? Kaj se potem zgodi?
                  Menim, da je ravno ta nedodelanost, kaj naj spada v javni dolg, mogoče ena od
                  bistvenih spornih zadev. Včasih sem razmišljal, da verjetno bi bilo potrebno tej
                  državi nekaj ponuditi. Nikakor se ne sme zgoditi to, da bodo na primer določena
                  podjetja, določene banke sanirane s pomočjo javnega dolga, da bodo vsi državljani
                  zato plačevali, kasneje bodo pa prodane kot sanirane nekim tujim delničarjem, ali
                  pa tudi domačim, saj je čisto vseeno, komu se to proda.</p>
               <p>Jasno, da nihče ni hotel kupiti naših skrahiranih bank, saj bi si ustvaril ogromno
                  luknjo. Čeprav so nam pred leti, to pa se še spomnim v prejšnjem sklicu, prihajali
                  k nam strokovnjaki Mednarodne banke in nam svetovali, da naj pustimo banke pri
                  miru, naj propadejo, naj jih kupijo, oni so nam svetovali nemške banke in naj
                  zadevo uredimo in vmes so se takrat pojavile italijanske banke in temu
                  nasprotovale, ker so hotele imeti tukaj večji vpliv, potem seveda od vsega tega ni
                  bilo nič. Ne trdim, da je to dobro, ampak taki scenariji so se takrat odvijali.
                  Tudi osebno menim, da je prav, da država sama reši svoje bančništvo in je tudi
                  prav, da nudi določeno garancijo državljanom varčevalcem, da jih nima pravice
                  oropati in zato je vsekakor, še enkrat ponavljam, edini pravilni zaključek te
                  današnje seje v tem smislu, da zadolžimo Vlado, da pripravi ustrezen dokument,
                  lahko je to zakon, mogoče še bolje resolucija o javnem dolgu, pa mogoče pripravi
                  drugo resolucijo, ki bo določala platformo za pogajanja z upniki in da na podlagi
                  teh stališč, ki jih bo takrat Državni zbor z popolno odgovornostjo pred državljani
                  sprejel, potem se pač nadaljujejo ta pogajanja, ki so vsekakor potrebna, ne smemo
                  pa reči, da je to edina rešitev, ki je možna. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>: Hvala lepa. Člana, gospoda Janez Kopač in Ivo Hvalica sta se odpovedala besedi.
                  Besedo ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa za besedo. Gospod podpredsednik, kolegice in kolegi, kolikor nas je še
                  ostalo tukaj v dvorani!</p>
               <p>Ne mislim veliko govoriti o vsem tem, kar je bilo danes že rečenega, rada bi
                  povedala samo to, da sem gradivo, ki je bilo na razpolago, tako kot verjetno mnogo
                  vas, samo delno prebrala, vendar mislim, da sem si sliko o našem javnem dolgu in
                  tudi o pogajanjih lahko ustvarila dokaj samostojno, pod nikakršnim vplivom in po
                  izkušnjah, ki jih imam tudi v poslovnem življenju in v pogajanjih, ki sem jih -
                  kot pač zaposlena v podjetju - mnogokrat vodila ali pa sodelovala v njih.</p>
               <p>Vem, da so pogajanja stvar, pri kateri se ne more tako reči, tukaj je naša zadnja
                  meja na najnižjem nivoju, ki smo ga od vsega začetka postavili in od tu dalje ne
                  gremo.</p>
               <p>Mene so učili tako, kot mnoge druge moje kolege ali pa znance na Brdu, da je
                  bistvo vsakega pogajanja to, da obadva partnerja odideta s pogajanj od pogajalske
                  mize obadva zadovoljna, ne pa da eden odide razočaran in prepričan, da je bil
                  ogoljufan, drugi pa ne. Mislim, da se pogajalci, ki jih je Vlada postavila za
                  pogajalsko mizo z naše strani, tako kot pogajalci na drugi strani, tega zelo dobro
                  zavedajo.</p>
               <p>Moram pa reči, da današnji potek seje, zlasti pa obeležje izredne seje po mojem
                  prepričanju samo negativno vpliva na pozicije pogajalske skupine, ki jo pošiljamo
                  v pogajanja s tujimi partnerji, tako da kakor hitro finančni svet v tujini sliši,
                  da se neka stvar, ki je za njih sicer popolnoma normalna, ker gre pač za poslovne
                  poteze, pa naj bo to država ali banka ali naj bo to gospodarska družba, da se
                  izrednih razmer ali pa izrednih načinov obravnave posameznih stvari v poslovnem
                  življenju ponavadi ne uporablja in zaradi tega menim, ker prav gotovo naši
                  pogajalski partnerji že vedo, da obravnavamo to temo na izredni seji, sem
                  prepričana, da slabo vpliva na naše pogajalske pozicije.</p>
               <p>Zaradi tega tudi trdim, tako kot mnogi kolegi pred menoj, da je izredna seja slaba
                  odločitev in da bi bilo bistveno boljše, pa čeprav bi dva ali tri dni uporabili za
                  ta razgovor, za to razpravo, kot jo imamo danes, če bi bila v okviru redne seje,
                  to bi bilo nekaj čisto drugega.</p>
               <p>Povedala bi še to, ob vseh naštevanjih, ali pa vsem govorjenju okrog krivde ali
                  krivcev za višino javnega dolga, ki smo ga delno podedovali in na katerega bomo
                  morali še delno pristati in ki smo si ga prislužili ali pa ki smo ga nabrali že
                  tekom naše samostojnosti, pač moramo vedeti, da je to v bistvu zelo relativna
                  stvar. Za mene vsaj je javni dolg v absolutnem znesku bistveno manj pomemben, kot
                  pa to, kakšen je njegov odnos, kakšno je njegovo razmerje do bruto domačega
                  proizvoda. Ko govorimo o 7% javnega dolga Luksemburga, moramo vedeti, da je njihov
                  bruto domači proizvod na prebivalca 6 do 7 krat večji kot naš. Se pravi, da je v
                  absolutnem znesku njihov javni dolg večji, kot je naš, vendar je pa relativno
                  zanemarljiv in tu bi moral ta parlament in tu bi morala ta Vlada čim več narediti,
                  da bi bruto domači proizvod Slovenije čim hitreje rasel.</p>
               <p>In tu bi morala Ljudska stranka, ki nam že vsem Slovencem, med njimi sem tudi jaz,
                  zaradi tega, ker sem državljanka te Slovenije, obljublja iz meseca v mesec, da nam
                  bo ponudila v presojo svojo vizijo gospodarskega razvoja Slovenije, namesto da
                  zahteva izredne seje o javnem dolgu, naj že enkrat namesto da iz meseca v mesec
                  odlaga prezentacijo svojega gospodarskega programa - morda je pa boljši, ki ga
                  vodi ta Vlada, morda je pa boljši, nihče nikoli tega ne more vnaprej trditi -
                  potem naj, prosim lepo, s tem programom že enkrat pride.</p>
               <p>Vsak mesec preberem v časopisih izjavo gospoda predsednika Ljudske stranke, kako
                  bo naslednji mesec Ljudska stranka objavila svoj gospodarski program. Še zmeraj ga
                  ni in zato mora stranka, ki se tako intenzivno ukvarja s problemom javnega dolga,
                  vedeti, da je razmerje med tem javnim dolgom in med tistim, kar obeta gospodarski
                  program, se pravi rast bruto domačega proizvoda, da je to tisto
                  najpomembnejše.</p>
               <p>In še nekaj, za rast bruto domačega proizvoda so izredno pomembne stabilne
                  gospodarske razmere. Stabilne gospodarske razmere ne samo znotraj Slovenije, ampak
                  zlasti stabilne razmere zunaj nje v odnosih s tujimi bankami, tujimi poslovnimi
                  partnerji, našimi kupci ali našimi dobavitelji, z našimi potencialnimi vlagatelji
                  kapitala v Sloveniji. Če bomo na tak način zmanjševali svojo pozicijo, zniževali
                  svojo pozicijo v očeh tujih partnerjev, prav gotovo ne moremo pričakovati, da bodo
                  lahko naši gospodarski subjekti na karkoli stabilnega računali. Tako bodo odvisni,
                  kot smo bili v preteklih desetletjih odvisni iz dneva v dan od tega, da so se
                  spreminjali pogoji gospodarjenja in da smo kar naprej morali po rezilu noža
                  balansirati zaradi tega, ker nismo vedeli, ali je odločitev, ki jo danes
                  sprejemamo, prava za čez 14 dni; ne čez 14 mesecev ali čez 14 let. Tega se tisti,
                  ki ste delali v gospodarstvu, morate spomniti, kako se je to dogajalo.</p>
               <p>Iz meseca v mesec so se pogoji gospodarjenja spreminjali, od različnih obveznih
                  oddaj deviz in kaj vem česa še vsega. Nočem opravičevati poslovnih takih ali
                  drugačnih poslovnih odločitev ljudi v gospodarstvu v preteklih 15 letih, ker
                  namreč za to gre predvsem, ampak dejstvo pa je, da je nekaj objektivnih razlogov
                  za nekatere poslovne odločitve le bilo. Nikakor ne bom komentirala tega, da je šlo
                  za 50% kraje in podobne stvari.</p>
               <p>Rekla bi še to, te replike na replike v zvezi s tem, ali je tako predstavljanje
                  naše situacije do upnikov v tujini koristno ali škodljivo za Slovenijo, mislim, da
                  se bo - po trditvah nekaterih, se je že - mislim pa, da se bo pokazalo in stopnja
                  tveganosti naše dežele za tiste partnerje, ki bi bili pripravljeni vlagati, vpliva
                  tudi na obrestno mero, po kateri naša podjetja lahko najemajo, ko bodo samostojno
                  najemali kredite v tujini in tudi to se oddaljuje. Kdaj bodo lahko samostojno
                  najemali kredite v tujini. Tako da mislim, da se moramo enkrat tudi malo ustaviti
                  in razmisliti, ali je dejansko res, da so nekateri poslanci v tem Državnem zboru -
                  in to samo nekateri, kot sem prej slišala - ljudski poslanci in da so oni
                  odgovorni temu ljudstvu in da bodo, citiram: <q>"Skrbeli za interese državljanov"</q>.
                  Ali so interesi državljanov to, da bodo krediti, ki jih bomo najemali v tujini,
                  dražji? Ali so interesi državljanov to, da bo tveganost vlaganja v našo državo
                  porasla, ali to, da bo vrednost naših dolgov v tujini padla? Slišala sem, da naj
                  jih odkupimo sami. Vendar mislim, da bo cena naših dolgov v tujini še in še in še
                  padala, da bomo prav gotovo, takrat ne bomo mi kupci teh dolgov, ampak bodo drugi.
                  Tega mislim, da se moramo ustrašiti in se bati.</p>
               <p>Še nekaj bom rekla: mislim, da za to govornico in v svojstvu poslanca si prav
                  gotovo dr. Pučnik ne more privoščiti, da predsednika države označuje za duševnega
                  bolnika, da daje paranoične izjave, ker mislim, da je to skrivanje za poslansko
                  imuniteto, skrivanje za tem, da poslanec, ki za to govornico nekaj govori, ni
                  kazensko odgovoren. Ker točno vemo, da je taka diskvalifikacija predsednika države
                  kaznivo dejanje, ki se ga preganja po uradni dolžnosti. Zaenkrat je še tako in
                  mislim, da bo tudi v naslednjem kazenskem zakonu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Marijan Poljšak, potem Janez Podobnik in gospod Žaro Pregelj,
                  če sem dobro videl. S te strani sem na to stran gledal.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Prej sem vprašal, da bi mi odgovoril predstavnik Vlade, vendar ker je gospa
                  Pečanova zelo blizu Vladi, sem mislil, da mi bo odgovorila. Potem je pa rekla,
                  zakaj Slovenija sama ne bi odkupovala teh dolgov, ki so sedaj poceni, in koliko
                  jih je še in tako naprej. Zakaj ste vi rekli, da bodo to kupovali drugi? Zakaj mi
                  ne moremo? Zakaj si vi predstavljate, mene zanima, nekdo, ki je iz vladnih krogov,
                  ki je od tam, naj mi pove, kjer se stvari dogajajo, naj pove, zakaj mi tega ne
                  moremo narediti, kar drugi lahko naredijo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Janez Podobnik, za njim pa sta se javila še gospod Žaro
                  Pregelj in dr. Jože Pučnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Rad bi odgovoril gospe Pečanovi. V tistem prvem delu vaše
                  razprave sem vendarle razumel, da nekako dobronamerno pričakujete gospodarski
                  program od ene od opozicijskih strank. Z veseljem sem pravkar dobil zadnjo
                  številko Slovenskih brazd, ki na prvi strani vabi na predstavitev alternativnega
                  gospodarskega programa Slovenske ljudske stranke, ki bo v sredo, 30. marca ob
                  17.30 v Cankarjevem domu v Ljubljani, dvorana E3. Tam bodo sodelovali nosilci
                  programa, strokovnjaki različnih smeri, predstavniki vodstva SLS, in to še posebej
                  poudarjam, na predstavitev bodo povabljeni tudi najvišji predstavniki političnega
                  in javnega življenja Slovenije. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj, za njim ima repliko že gospod Jože
                  Pučnik. Potem bo dobil besedo gospod minister Mitja Gaspari.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gre za dokaj nerazumljiv, vsaj na videz nerazumljiv odnos. S kakšno
                  pravico zahtevate od opozicijske stranke, da vas reši s svojim gospodarskim
                  programom?</p>
               <p>Vi ste ga pa dolžni dati. Vlada je dolžna dajati rešitve. Vlada je dolžna
                  odgovarjati na zahteve parlamenta, na zahteve opozicije, na zahteve državljanov.
                  Nam tega zaenkrat ni treba. Nismo v tej vlogi, mogoče bi bilo bolje, še bi bili,
                  ampak zaenkrat nismo in ste vi dolžni to narediti.</p>
               <p>Kar se pa tiče celotnih razprav s koalicijske strani, bi dal eno osnovno opazko.
                  Opazil sem, da ste celotno razpravo danes zgradili sistematično na
                  diskvalifikaciji celotne seje, češ ta seja bo uničila ugled Republike Slovenije v
                  tujini. To je vaš konstrukt, sicer legitimen, toda je konstrukt. Ravno ta
                  konstrukt kaže, da si v resnici ne upate niti ne želite zadev čisto pošteno in
                  jasno pokazati takšne, kakršne so. Sicer, v kolikor bi imeli argumente, bi z njimi
                  veliko bolj operirali, ne pa se skrivali za takim konstruktom.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Jože Pučnik, za njim se je prijavil k repliki še gospod
                  Ciril Pucko in Ignac Polajnar.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Gospa Pečanova, poznam vas, da pogosto potvarjate stvari, obračate stvari v ustih,
                  kar je reklo. Ne verjamem, da bo to kaj zaleglo, toda kljub temu bom poskušal
                  razložiti, za kaj gre. Danes so mnogi razpravljalci, ki so vam idejno silno blizu,
                  poudarjali, kako škodi vsa ta razprava ugledu Slovenije v svetu. V tej zvezi in v
                  tem kontekstu sem omenil, da je najvišji funkcionar te države javno izrekel
                  bojazen pred vojaškim pučem in pred fizično likvidacijo. Šlo je za premiero. Prvič
                  bi rad ugotovil, iz te formulacije lahko samo s potvarjanjem izvlečejo žalitev ali
                  pa kakršnokoli oznako predsednika, še najmanj, da bi on bil kakorkoli duševno
                  bolan. To ni res, okvalificiral sem izjavo, dano v javnosti, ničesar drugega. In
                  rekel sem, da je ta izjava paranoična, zato ker je za tako izjavo, ki se da v
                  javnosti iz te pozicije, potreben dokaz, potrebno sprožiti aparat. To je vendar
                  nekaj najhujšega, kar se lahko v državi zgodi. In ker teh dokazov ni in ker ni
                  tudi nobene, vsaj nismo slišali, da bi bil kdorkoli aretiran zaradi tega
                  najhujšega zločina, da je bil kdorkoli, kakorkoli obtožen za to. Lahko samo menim,
                  da je ta izjava neutemeljena in da je zaradi tega upravičeno označena kot
                  paranoična. To je ta zadeva.</p>
               <p>Poglejte, mi se tukaj vsi, tudi vi ste v vašem prispevku skušali poudariti, da
                  mora Slovenija skrbeti za ugled v svetu. S takšnimi izjavami jih seveda ne
                  pridobiva, še posebej, če se izkažejo za milni mehurček.</p>
               <p>Kar pa zadeva razčiščevanje stvari za nazaj, poglejte, mislim, da služi ugledu
                  države, če se pokaže, da z nedostojnimi ali malomarnimi ali pa celo pravno
                  problematičnimi poslovnimi odločitvami ni mogoče delati menagerske kariere v neki
                  normalni državi. Zahteva 25 poslancev poskuša samo to, da se razčisti, kako je
                  prišlo do določenih poslovnih odločitev. Strinjam se z vami, da pogosto poslovne
                  odločitve sploh niso bile odvisne od sposobnosti in tudi ne od preudarnosti samega
                  poslovodnega organa itd. To so bili zunanji okviri itd. Se strinjam z vami.
                  Sigurno je tako. Samo ni vse to, sedaj vse to pometati, vse tiste problematične
                  praktike pometati pod to kategorijo, da so pač bili hudi časi, da smo morali neke
                  devize oddajati itd. Vsi vemo, kakšna je bila zakonodaja. To ne gre. To je del, za
                  del to sigurno velja, za del transakcij in odločitev še v zadnjih letih. Naj
                  omenim samo to znamenito novogoriško filialo oziroma banko, kar se bo verjetno
                  nadalje pokazalo, so se dajali krediti, za katere vem, da ne bodo prišli nazaj,
                  ampak saj bo narod plačal. Vse bo prišlo v javni del. Poglejte, to izenačevanje
                  teh je tisto, kar se meni zdi izredno kratkovidno. To je izenačevanje. Mi smo
                  imeli dobre menadžerje in jih še imamo. Mi smo imeli ljudi, ki so se presneto
                  trudili, da bi rešili svoje podjetje, da bi rešili to ali ono, da bi rešili
                  delovna mesta. Imeli smo tudi drugačne, sedaj za vse uporabljati iste kategorije,
                  bodisi da jih kdo napada bodisi da jih kdo ščiti, enostavno ni upravičeno in ne
                  ustreza tej realnosti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ciril Pucko. Za njim bo dobil repliko še gospod
                  Ignac Polajnar. K repliki se je prijavila še gospa Breda Pečan.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Spoštovane dame in gospodje, dober večer. Menim, da bi Slovenska ljudska stranka
                  morala biti počaščena, če jo Združena lista prosi za njihov gospodarski program.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Nekoliko lažje delo bom imel sedaj, ker je gospod Pučnik govoril tudi
                  nekaj o tistem, o čemer sem hotel sam povedati. Glejte, res je, ves čas tukaj v
                  razpravi sta se mešali obe stvari. Že tudi tale v zvezi z odnosom do komercialnih
                  bank, čeprav še ni na dnevnem redu. Sedaj še vedno govorimo o javnem dolgu. Tudi
                  zaradi tega smo morda nekatere stvari po moje dalj časa imeli v razpravi. Ampak
                  nekaj pa je vendarle bistveno in po moje tudi dobro, da se je danes zgodilo. Je pa
                  morda ta seja le začetek tistega, da začnemo ločevati med tistimi, ki so dobro, in
                  med tistimi, ki so slabo delali ali kjer so bile tudi kriminalna dejanja. Za to
                  gre.  </p>
               <p>Upam, da je ta seja današnja vendarle spodbudila resno razmišljanje, ali je mogoče
                  tiste, za katere sedaj govorimo, kako so selili denar ven, seveda pa nikogar ta
                  hip ne poznam in za nobeno podjetje ne vem uradno, ampak ali je današnji dan
                  vendarle začetek tega, da bo ta država začela resno ločevati med tistim, kar je
                  bilo dobrega in med tistim, kar je bilo slabega in spodbudila, še enkrat govorim,
                  kar smo mi že prej v imenu poslanske skupine povedali, spodbudila vse tiste
                  mehanizme, ki jih v tej državi imamo, da to začno delati.</p>
               <p>To, kar je gospod Poljšak prej govoril, je vse res, ampak sprašujem se pa, v
                  kakšnem krču živi ta država, da že ni nekaterih teh stvari začela delati? Nisem
                  povsem prepričan, da že doslej ni imela mehanizmov, da bi zbezala kakšnega
                  grešnika iz luknje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan se je repliki odpovedala. Besedo ima gospod Mitja
                  Gaspari. Sicer pa prijavljenih za javni del seje ni več, tako da bomo kmalu prešli
                  na zaprto sejo.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Gospod podpredsednik, mislim, da bo moj odgovor neke vrste uvod v ta drugi del
                  seje, če se bo še danes zgodil. <stage>(Podpredsednik dr. Lev Kreft: Glede na
                     prisotnost, mirno.)</stage></p>
               <p>To, kar je gospod Poljšak vprašal, je zelo zanimivo vprašanje. Zakaj mi tega nismo
                  delali? Iz zelo preprostega razloga. Zaradi tistega, kar sprašujete o Ljubljanski
                  banki o svopih. Nobene garancije ni, če bi država uporabila svoje devizne rezerve
                  za odkup 200 ali 300, približno v številkah, ki je relevantna, milijonov dolarjev,
                  ker jih ne bi mogli ugasniti, ker nam upniki ne bi tega dolga ugasnili. Mi bi
                  porabili rezerve, kupili terjatev, imeli v bilanci, kot rečejo, parkirano, hkrati
                  pa še vedno obveznost do upnika. Ali bi se upali prevzeti to odgovornost in na ta
                  način odkupiti del dolga zdaj na prostem trgu, parlament, vi gospod Poljšak, ali
                  kdo drug? <stage>(Nekdo vmes govori, se ne sliši.)</stage> Prosim? Zelo enostavno?
                  Ni res. Vi lahko ta dolg ta trenutek kupite kjerkoli na svetu - to je bivši
                  jugoslovanski dolg, ali lahko tudi slovenski po ceni, ki se se ta trenutek vrti
                  okrog 20 do 25 centov za dolar, ga odkupite, ampak niste ugasnili, ker boste
                  morali dobiti za to, da boste ta dolg ugasnili, ugasnitev pa pomeni, da se
                  izknjiži iz bilance upnikov. Morate dobiti privoljenje upnika. Tega privoljenja pa
                  pred koncem pogajanja ne dobite. <stage>(Oglašanje iz dvorane, se ne
                     sliši.)</stage> Ne bodo, tudi oni kupujejo zdaj preko tistih, če so kupovali,
                  to je treba najprej dokazati, seveda, če so kupovali preko družabnikov, nekdo to
                  zdaj drži. Oni upajo, da bodo to ugasnili. Prosim? <stage>(Oglašanje iz
                     dvorane.)</stage> To bo, mislim, da lahko tema v tistem drugem delu, ker gre za
                  vprašanja, ki so vezana na odkup dolga. Zakaj smo mi kupovali? Nismo mi kupovali,
                  kupovala je Ljubljanska banka, prvič, da bo to jasno, ni kupovala država, niti ni
                  kupovala Ljubljanska banka po nalogu država, to je gospod guverner povedal, in
                  tudi danes je to povedal v intervjuju na televiziji pred slabe pol ure, kjer smo
                  bili z nekaterimi od vas skupaj tam.  Torej, ni šlo za to, da bi država zahtevala,
                  da se  mora kupovati. Tisto, kar je guverner že povedal, do razpada Jugoslavije je
                  bila to koristna operacija, ker do takrat so ti dolgovi ugašali in so vsi v
                  Jugoslaviji in v Sloveniji kupovali svoje dolge, jih ugašali in s tem zmanjšali
                  zadolžitev, ki je bila takrat na ravni, ki je bila večja, kot je danes. Od razpada
                  Jugoslavije dalje pa agent na strani dolžnikov, ki je še vedno po pogodbi Narodna
                  banka Jugoslavije, ni več izdajala dovoljenj. Agent na strani upnikov pa ni več
                  priznaval teh transakcij kot kvalificiranih transakcij. V tem je problem in to je
                  odgovor gospodu Poljšaku, ki je zelo logično vprašal, zakaj nismo izkoristili  po
                  nizki ceni čimveč odkupiti. Zelo logično. Samo en tehnični problem je, da upnik na
                  to ne pristane. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne, zaključujem razpravo in s tem
                  prehajamo na zaprto sejo, da se vse uredi za zaprto sejo, med drugim tudi to, da
                  bo v dvorani ustrezna prisotnost. Odrejam odmor do tri četrt na deset. Nadaljujemo
                  torej ob 9.45 uri.</p>
            </sp>
            <stage type="time">(Seja je bila prekinjena ob 21.25 uri.)</stage>
            <stage type="time">(ZAPRTI DEL 5. IZREDNE SEJE DRŽAVNEGA ZBORA SE JE ZAČEL 16. MARCA OB
               21.25 URI IN SE JE KONČAL 17. MARCA OB 00.30 URI.)</stage>
         </div>
      </body>
   </text>
</TEI>