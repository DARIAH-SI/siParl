<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-38-1996-02-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-02-27.DZ" n="38">
               <name>Redna</name>
               <date when="1996-02-27"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-02-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENJE</head>
            <stage type="session">38. seja</stage>
            <stage type="date">(27., 28. februar, 12., 13., 14., 15., 20., 21., 22. marec, 10., 16.,
               17., 18., 19., 23., 24., 25., 26. april, 8. in 15. maj 1996)</stage>
            <stage type="chairman">Sejo so vodili: Jožef Školč, predsednik Državnega zbora, dr. Lev
               Kreft, Miroslav Mozetič in Vladimir Topler, podpredsedniki Državnega zbora</stage>
            <stage type="time">Seja se je pričela ob 10.20 uri.</stage>
            <sp xml:id="SDZ1-Redna-38-1996-02-27.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci, gospe in gospodje! Prosil bi vas,
                  da zasedete svoja mesta in omogočite pričetek seje. Gospe in gospodje! Lepo bi vas
                  prosil, če zasedete svoja mesta v dvorani in omogočite pričetek seje.</p>
               <p>Pričenjam 38. sejo Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  gospod Roberto Battelli, gospa Irena Oman, dr. Peter Tancig, gospod Janez Vindiš,
                  mag. Marjan Šetinc, dr. Dušan Bavdek, mag. Igor Omerza, gospod Borut Pahor, gospod
                  Ivan Sisinger, mag. Franc Avberšek, gospod Ivo Hvalica, gospod Štefan Matuš, gospa
                  Mihaela Logar, gospod Drago Šiftar in gospod Branko Janc. Ugotovimo sklepčnost!
                     <stage>(64 prisotnih.)</stage></p>
               <p>Ugotavljam, da je Državni zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Prehajamo torej na <title>SPREJEM ZAPISNIKOV 33., 34. IN 35. SEJE TER 31., 33.,
                     35., 36., 37. IN 40. IZREDNE SEJE DRŽAVNEGA ZBORA REPUBLIKE
                  SLOVENIJE</title>.</p>
               <p>Zapisniki so na vpogled v računalniški mreži in sprašujem, ali kdo zahteva
                  spremembo ali dopolnitev oziroma ima kakršnokoli pripombo k zapisnikom?</p>
               <p>Torej prehajamo po vrsti najprej k zapisniku 33. seje Državnega zbora. Je tukaj
                  kakšna pripomba? <stage>(Ni.)</stage> Prehajamo na odločanje o sprejemu zapisnika.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(3
                     poslancev.)</stage></p>
               <p>Ugotavljam, da je zapisnik 33. seje sprejet.</p>
               <p>Je kakšna pripomba k zapisniku 34. seje Državnega zbora? <stage>(Ni.)</stage>
                  Ugotavljam prisotnost za sprejem zapisnika. Ugotovimo sklepčnost! <stage>(42
                     prisotnih.)</stage> Ponovno ugotavljamo prisotnost za sprejem zapisnika 34.
                  seje Državnega zbora. Vse naprošam, da zasedejo svoja mesta, poslanci poslanska,
                  ministri ministrska in omogočijo potek seje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zapisnik 34. seje Državnega zbora sprejet.</p>
               <p>Prehajamo k zapisniku 35. seje. Ali je tukaj kakšna pripomba? <stage>(Ni.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zapisnik 35. seje sprejet.</p>
               <p>Prehajamo k zapisniku 31. izredne seje Državnega zbora. Ali je tukaj kakšna
                  pripomba? <stage>(Ni.)</stage> Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zapisnik sprejet.</p>
               <p>Prehajamo k zapisniku 33. izredne seje Državnega zbora Republike Slovenije.
                  Sprašujem, ali je tu kakršnakoli pripomba? <stage>(Ni.)</stage> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zapisnik 33. izredne seje sprejet.</p>
               <p>Prehajamo k zapisniku 35. izredne seje. Ali je tu kakšna pripomba?
                     <stage>(Ni.)</stage> Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zapisnik sprejet.</p>
               <p>Prehajamo k zapisniku 36. izredne seje. Ima tu kdo pripombo? <stage>(Ne.)</stage>
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je zapisnik sprejet.</p>
               <p>Prehajamo k zapisniku 37. izredne seje Državnega zbora. Sprašujem, ali ima kdo
                  pripombo? <stage>(Nima.)</stage> Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zapisnik sprejet.</p>
               <p>Prehajamo k zapisniku 40. izredne seje Državnega zbora. Ima kdo pripombo?
                     <stage>(Ne.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zapisnik sprejet.</p>
               <p>Prehajamo k določitvi dnevnega reda 38. seje Državnega zbora Republike
                  Slovenije.</p>
               <p>Predlog dnevnega reda 38. seje Državnega zbora je bil pripravljen na podlagi
                  predhodnega sklica 38. seje in po dogovoru na kolegiju predsednika. Prejeli ste ga
                  s sklicem seje, dne 13. februarja. Prehajamo na določitev dnevnega reda in
                  odločali bomo po vrstnem redu predlogov in po postopku, ki je določen s 64. členom
                  poslovnika. Najprej so na vrsti umiki. Predlogov za umik do tega trenutka nismo
                  sprejeli in sprašujem, ali želi v zvezi s tem kdo besedo? <stage>(Ne.)</stage></p>
               <p>Prehajamo na razširitve. Državni zbor je na 37. seji Državnega zbora pri 43. točki
                  dnevnega reda - to so bila vprašanja in pobude poslank in poslancev - odločil, da
                  bo točko Obravnava poročila Vlade Republike Slovenije v zvezi s sumi o
                  nepravilnostih v TAM-u obravnaval na 38. seji Državnega zbora. To gradivo smo
                  prejeli ob 10.00 uri danes dopoldne, zato bo Državni zbor to točko dnevnega reda
                  lahko obravnaval kot 36.a točko dnevnega reda.</p>
               <p>Državni zbor je na 37. seji tudi sklenil, da bo na 38. seji opravil tretjo
                  obravnavo znotraj hitrega postopka o predlogu zakona o lastninjenju spomenikov in
                  znamenitosti v družbeni lastnini, in to točko bo Državni zbor obravnaval kot 10.a
                  točko. Drugih predlogov za razrešitev, do katerih se ne bi opredelil že kolegij,
                  nismo dobili. Želi v zvezi s tem kdo besedo? Gospod Poljšak.</p>
            </sp>
            <sp xml:id="SDZ1-Redna-38-1996-02-27.sp2">
               <speaker>MARIJAN POLJŠAK:</speaker>
               <p>Zahvaljujem se za besedo. Predlagam razširitev dnevnega reda seje Državnega zbora
                  z naslednjo točko, in sicer: predlog sklepa Državnega zbora v zvezi z javno dražbo
                  za prodajo premoženja sredstev stečaja dolžnika VIDEM, papir, celuloza, papir in
                  papirni izdelki Krško, d.o.o., v stečaju, Tovarniška 18, Krško, razglašeno s
                  13.3.1996. Predlagano razrešitev je treba obravnavati in zaključiti v sredo,
                  28.2.1996. Formulacija tega sklepa je naslednja: <q>"Državni zbor zahteva od Vlade
                  Republike Slovenije oziroma Ministrstva za gospodarske dejavnosti, da v primeru
                  javne dražbe za prodajo premoženja sredstev stečajnega dolžnika VIDEM, Celuloza,
                  papir in papirni izdelki, Krško, d.o.o., v stečaju, Tovarniška 18, Krško,
                  razglašeni s 13.3.1996, ukrepa v skladu z ugotovitvami, sklepi in stališči,
                  sprejetimi na 7. seji Državnega zbora, 15.4.1993, tako da premoženje proizvodnje
                  celuloze v Krškem ostane v lasti slovenskih pravnih in fizičnih oseb."</q></p>
               <p>Utemeljitev: Za 13.3.1996 je razglašena javna dražba VIDEM, d.o.o., Krško, kar je
                  razvidno iz priložene fotokopije oziroma jo bom dal, če bo prišlo to v gradivo -
                  če bo Državni zbor sprejel ta predlog. V <q>"Delu"</q>, 6.2.1996: <q>"Z javno dražbo VIDEM
                  Krško, d.o.o., Krško se ponavlja zgodba Elana."</q> Če ima večina v Državnemu zboru
                  politično voljo, da se zgodba Elan ne ponovi v Vidmu, mora sprejeti predlagani
                  sklep, katerega bo lahko uresničila Vlada Republike Slovenije, ki ima v četrtek
                  sejo, in pri tem pokazala svojo politično voljo v tem primeru. Vprašanje je, ali
                  se bo Elan ponovil v obliki Vidma. Za nakup Vidma na razglašeni javni dražbi je
                  varščino vložil le en interesent iz tujine, katerega zveze in ozadje se še
                  raziskujejo. Nobena domača družbena, državna, privatna ali mešana družba ni
                  sposobna nastopiti na dražbi. Zato je indirektni poseg Vlade edina rešitev, da
                  Videm, d.o.o. ostane v slovenskih rokah. Da Videm, d.o.o. ostane v slovenskih
                  rokah, je nacionalni interes, ker proizvodnja celuloze bazira na domačih surovinah
                  in ima zato še pozitiven ekonomski in ekološki efekt za slovensko gozdarstvo. Les
                  predstavlja v ceni celuloze 50% in v ceni papirja do 30%. Državni zbor je že na 7.
                  seji, 15.4.1993, ko smo imeli to točko in smo jo obravnavali leta 1993, malo manj
                  kot 3 leta nazaj, obravnaval problematiko celulozne in papirne industrije v
                  Sloveniji in med drugim sprejel sklep, da naj komisija pri Ministrstvu za
                  gospodarske dejavnosti ukrepa v primeru negativnih odstopanj od temeljne, v
                  Državnem zboru sprejete politike. Povzel sem izvleček. Oživljanje proizvodnje v
                  tovarni Videm Krško, podpora Vlade z ukrepi za ekonomske možnosti preživetja
                  panoge, povezovanje panoge v repro-verigi ipd.</p>
               <p>Če bomo sprejeli predlagani sklep, bomo preprečili naslednji logični potek
                  dogodkov. Javne dražbe ne moremo preprečiti. Prvič, tuja firma bo za 35 milijonov
                  mark - samo en interesent je in ne bo dražil cene sam sebi - kupila premoženje, ki
                  se lahko proda po kosih za več kot 100 milijonov mark, pri čemer je sedanja
                  praktična vrednost Videm Krško 200 milijonov in še več. Ocene so različne.</p>
               <p>Drugič - najkasneje v 5 letih bodo v Vidmu potrebne velike investicije, medtem ko
                  se bo konjunktura proizvodnje celuloze - trenutno je konjunktura - spremenila v
                  recesijo. Tedaj bo tuja firma zaprla proizvodnjo celuloze, ker bo delovala
                  ekonomsko in bo po kosih razprodala premoženje. Ne bo več delovnih mest v
                  proizvodnji celuloze niti možnosti prodaje lesa za celulozo doma v Sloveniji.
                  Hvala. Prosim, da bi to uvrstili na dnevni red tako, kot sem predlagal.</p>
            </sp>
            <sp xml:id="SDZ1-Redna-38-1996-02-27.sp3">
               <speaker>PREDSEDNIK JOŽEF ŠKOLČ:</speaker>
               <p>Gospod Poljšak, tega predloga ne bo mogoče dati na glasovanje iz dveh razlogov.
                  Prvi razlog je, da razlogi za razširitev niso nastali po sklicu te 38. seje, ki je
                  bila sklicana 13.2., medtem ko se vi sklicujete, da je šlo pri tem razpisu že
                  6.2.</p>
               <p>Drugi pomembnejši razlog je pa naslednji, da predlog sklepa, tako kot je
                  oblikovan, ni tak, da bi Državni zbor lahko o njem sploh glasoval, zato vam
                  predlagam, da to vprašanje zastavite v okviru točke Pobude in poslanska vprašanja
                  in lahko sprožite ustrezno razpravo na način, kot je storil to v prejšnji seji
                  poslanec gospod Podobnik in kot je tudi sicer določeno s poslovnikom. Ali želi še
                  kdo v zvezi z razširitvami? Gospod Pukl.</p>
            </sp>
            <sp xml:id="SDZ1-Redna-38-1996-02-27.sp4">
               <speaker>VITODRAG PUKL:</speaker>
               <p>Hvala za besedo. Spoštovani! Poslanci Socialdemokratske stranke Slovenije smo
                  vložili zahtevo za razširitev dnevnega reda 38. seje z zakonom o spremembah in
                  dopolnitvah zakona o pokojninskem in invalidskem zavarovanju in smo predlagali
                  skrajšani postopek. Gre za spremembe, ki ne načenjajo osnove zakona in gre za
                  spremembe, ki se dotikajo življenjskih interesov velikega dela populacije, to se
                  pravi, invalidskih upokojencev, invalidov in upokojencev. Sicer sem bil
                  informiran, da je poslanska skupina dobila odgovor, da bi se ta predlog uvrstil na
                  naslednjo sejo, vendar naša poslanska skupina vztraja pri tem zaradi poslovniške
                  možnosti, zaradi življenjske nuje, da se uvrsti po skrajšanem postopku na dnevni
                  red 38. seje. Hvala.</p>
            </sp>
            <sp xml:id="SDZ1-Redna-38-1996-02-27.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala. Tudi o tem predlogu ne bo mogoče glasovati. Najprej vam bom prebral pismo,
                  ki sem ga pisal gospodu Ivu Hvalici, in sicer se glasi: <q>"Z dopisom z dne 16.2. ste
                  mi poslali zahtevo za razširitev dnevnega reda 38. seje Državnega zbora s
                  predlogom zakona o spremembah in dopolnitvah zakona o invalidskem in pokojninskem
                  zavarovanju, ki ste ga v zakonsko proceduro vložili poslanci vaše poslanske
                  skupine po skrajšanem postopku. Obveščam vas, da Državnemu zboru ne bom mogel
                  predlagati razširitve dnevnega reda z omenjenim zakonom, ker ni mogoče
                  razpravljati in odločati o spremembah in dopolnitvah zakona, ki še ne velja. Zakon
                  o pokojninskem in invalidskem zavarovanju je bil objavljen v 7. številki Uradnega
                  lista Republike Slovenije z dne 7. februarja 1996 in začne veljati 15. dan po
                  objavi v Uradnem listu. Predlog zakona bo uvrščen na prvo naslednjo sejo, če bo
                  matično delovno telo po predhodnem mnenju Sekretariata za zakonodajo in pravne
                  zadeve podprlo skrajšani postopek. Poleg tega sem vas dolžan obvestiti, da smo ta
                  predlog dodelili matičnemu delovnemu telesu in da nimamo mnenja o tem, kaj meni o
                  predlaganem skrajšanem postopku in je to razlog, da o tej vrsti razširitve sploh
                  ne moremo odločati. Če pa bo mnenje pozitivno, bo šlo to na prvo naslednjo sejo"</q>.
                  Želi še kdo v zvezi z razširitvami? <stage>(Ne.)</stage></p>
               <p>Prehajamo na hitre postopke. Vlada Republike Slovenije je Državnemu zboru
                  predložila predlog zakona o prevzemu dolga in o izdaji obveznic zaradi zamenjave
                  dolga po novem finančnem sporazumu iz leta 1988 in predlaga Državnemu zboru, da ga
                  sprejme po hitrem postopku. Matično delovno telo podpira sprejem predloga zakona
                  po hitrem postopku in sprašujem najprej predstavnika Vlade, ali želi besedo.
                  Besedo dajem ministru gospodu Gaspariju.</p>
            </sp>
            <sp xml:id="SDZ1-Redna-38-1996-02-27.sp6">
               <speaker>MAG. MITJA GASPARI:</speaker>
               <p>Gospod predsednik, gospe in gospodje poslanci in ostali prisotni! Skušal bom biti
                  zelo kratek, ker gre že za četrti v vrstnem redu nastopov na to temo pred Državnim
                  zborom oziroma njegovimi delovnimi telesi. Vlada Republike Slovenije je na podlagi
                  pooblastil, ki jih je dobila od Državnega zbora za pogajalska izhodišča izpeljala
                  postopke, ki so bili potrebni za to, da lahko Državnemu zboru predlaga končno
                  besedilo zakona za urejanje vprašanj nasledstva iz naslova komercialnih dolgov
                  bivših dolžnikov, v tem primeru Republike Slovenije in s tem izstop iz tako
                  imenovane solidarne obveznosti slovenskih dolžnikov iz novega finančnega
                  sporazuma, ki je bil sklenjen leta 1988. Vsi postopki, ki so tekli s tem v zvezi,
                  so v obliki gradiv priloženi samemu zakonu. Gre za tako imenovani informacijski
                  memorandum, ki je sestavni del zakona in zaradi tega je bil tudi objavljen v
                  Uradnem listu, in tudi ponudba za odkup obveznic, ki je drugi sestavni del tega
                  dokumenta. Oba dokumenta sta bila izpogajana. Za ponudbo za dajanje soglasja
                  komercialnih bank na tako pogodbo je bil povprašan Državni zbor preko dveh
                  delovnih teles Državnega zbora, in sicer Odbora za kreditne in davčne zadeve in
                  Odbora za mednarodne odnose Republike Slovenije. Oba odbora sta takrat dala
                  soglasje oziroma nista nasprotovala temu, da se ta ponudba poslovnim bankam tudi
                  pošlje. Na podlagi te ponudbe je Republika Slovenija 11. januarja pridobila dovolj
                  veliko večino, to se pravi preko dveh tretjin soglasij komercialnih bank, da je
                  pogodba v obliki, kot je pripravljena, za njih sprejemljiva in da oni s svojim
                  soglasjem dajejo odvezo dolžnikom iz Republike Slovenije za tako imenovano
                  solidarno obveznost. Na osnovi tega sta Banka Slovenije in Ministrstvo za finance
                  pripravila ustrezno zakonsko podlago, ki ureja tako izdajo ustreznih papirjev, s
                  katerimi se prevzema dolg s strani Republike Slovenije, drugič, ureja ustrezna
                  medsebojna razmerja med Republiko Slovenijo in tujimi upniki in tretjič, ureja
                  razmerja med Republiko Slovenijo in končnimi uporabniki teh kreditov oziroma
                  dolžniki v Republiki Sloveniji.</p>
               <p>Na osnovi tega predlagatelj meni, da so ustvarjeni vsi pogoji, da se lahko o tem
                  zakonu razpravlja in ga tudi sprejme pod pogoji in na način, kot je v tem gradivu
                  opisano. To gradivo ste imeli približno 14 dni na voljo za analizo in preverjanje
                  tistega, kar je v tem gradivu zapisano. Vsi prevodi so overovljeni prevodi
                  angleških tekstov, ki so originalni teksti. Prevedli so jih overovljeni
                  zapriseženi prevajalci in  temu ustrezno so ti teksti tudi priloženi samemu
                  gradivu. V tem primeru ne bi na široko nadaljeval uvodne razprave, ker
                  predpostavljam, da bo v razpravi moč na vsa relevantna vprašanja tudi odgovoriti
                  in dokazati, da je bil postopek v skladu s predpisi Republike Slovenije in v
                  skladu z interesi Republike Slovenije, ki sta jih dolžna Vlada in Državni zbor
                  zastopati. Hvala lepa.</p>
            </sp>
            <sp xml:id="SDZ1-Redna-38-1996-02-27.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo poročevalec matičnega delovnega telesa? <stage>(Ne
                     želi.)</stage> Želi besedo predstavnik Sekretariata za zakonodajo in pravne
                  zadeve? <stage>(Ne želi.)</stage> Želijo besedo predstavniki poslanskih
                  skupin?</p>
               <p>Gospod Pregelj v imenu poslanske skupine SLS.</p>
            </sp>
            <sp xml:id="SDZ1-Redna-38-1996-02-27.sp8">
               <speaker>ŽARKO PREGELJ:</speaker>
               <p>Spoštovani! Dovolite mi, da pojasnim stališče poslanske skupine Slovenske ljudske
                  stranke do hitrega postopka, ki je predlagan za predlog zakona o prevzemu dolga in
                  je sedaj uveden zaradi zamenjave dolga po novem finančnem sporazumu iz leta
                  1988.</p>
               <p>Naša poslanska skupina ugotavlja, da sicer iz razumljivih razlogov Vlada predlaga
                  hitri postopek, da smo pa spet poslanci postavljeni pred dejstva, ne da bi imeli
                   vpogled v celotno dokumentacijo. Ravno del dokumentacije, ki se nanaša na ta
                  zakon oziroma na novi finančni sporazum ni bil nikoli predložen temu Državnemu
                  zboru. Ta dokumentacija je povezana s tajnimi uradnimi listi nekdanje zvezne
                  države in v teh uradnih listih je po naših podatkih ogromno podatkov, ki lahko
                  vplivajo tudi na naše odločitve. Zato menimo, da Vlada ne more čisto korektno
                  predlagati hitrega postopka, dokler ne bo poslancem predložila teh tajnih uradnih
                  listov. Osnovna dilema, ki se pri sprejemanju tega zakona poraja, je predvsem v
                  tem, ali je naša država oziroma gospodarstvo naše države že plačalo te dolgove in
                  jih bomo sedaj ponovno plačevali. Po naših virih je resnica oziroma odgovor na to
                  dilemo v teh tajnih uradnih listih, zato naša poslanska skupina ne more podpreti
                  hitrega postopka, dokler ne bodo v tem zboru predloženi tudi ti dokumenti, in to
                  vsi, ne samo en izvod, ki je bil enkrat že predstavljen.</p>
               <p>Mislimo, da bi, v kolikor bi imeli popoln vpogled v vse te podatke, potem razumeli
                  v bistvu proceduralno stisko Vlade, ki se zaveda, da bi po normalnem postopku
                  zakon predolgo sprejemali, toda razumeti morate tudi našo odločitev, da bomo
                  korektno lahko odločali tudi o tem zakonu, če bomo imeli na voljo celotno
                  dokumentacijo. Hvala lepa.</p>
            </sp>
            <sp xml:id="SDZ1-Redna-38-1996-02-27.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Jože Pučnik.</p>
            </sp>
            <sp xml:id="SDZ1-Redna-38-1996-02-27.sp10">
               <speaker>DR. JOŽE PUČNIK:</speaker>
               <p>Spoštovani! Socialdemokratska skupina nasprotuje postopku za hitro sprejemanje
                  tega zakona. Razlogi so naslednji: mi se zavedamo, da je pogajanje s tujimi
                  firmami zelo delikatna zadeva. Mi se zavedamo tega, da je tukaj vladna delegacija
                  imela velike težave in da so to zelo komplicirani spleti raznih okoliščin, tudi
                  diplomatski, ki jih je potrebno upoštevati. Kljub temu smo prepričani, da mora
                  Državni zbor dobiti vse informacije o ozadju te zelo visoke vsote naših dolgov, ki
                  bi jih s tem zakonom v tem smislu tudi nekje zacementirali.</p>
               <p>Gospod Pregelj je že prej omenil nekaj stvari. Tega ne bom poudarjal. Dodatno pa
                  bi omenil še to, da v tem zakonu ni nobenega seznama tistih podjetij, ki niso
                  pristala na to spremembo tega kreditnega instrumenta; torej, ne vemo, katera so
                  pristala, tudi ne vemo, koliko katera od teh podjetij dejansko zahtevajo oziroma
                  bodo zahtevala od Slovenije. Torej, ti podatki manjkajo. Tukaj se bojim, da bi
                  Državni zbor odločal o nekakšnem mačku v vreči, ker ne vemo točno, zakaj
                  pravzaprav pri tem gre. Ne bi omenjal še drugih podrobnosti, na primer, da sploh
                  ni dosledno izvedena razdelitev med alociranim in lociranim dolgom, da smo se
                  tukaj spustili v neke vode, ki so po našem prepričanju škodljive za interese
                  Republike Slovenije. Zato nasprotujemo obravnavi po hitrem postopku. Hvala
                  lepa.</p>
            </sp>
            <sp xml:id="SDZ1-Redna-38-1996-02-27.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Gospod Tone Peršak.</p>
            </sp>
            <sp xml:id="SDZ1-Redna-38-1996-02-27.sp12">
               <speaker>ANTON PERŠAK:</speaker>
               <p>Spoštovane poslanke in poslanci! Naše stališče bo na kratko povedano. Mi mislimo,
                  da je dobro, da se ta zakon vendarle sprejme po hitrem postopku. Nekatere dileme,
                  ki se odpirajo, je mogoče še v razpravi razčistiti. Mogoče, če se želi dobiti te
                  podatke o podjetjih, za katera gre, se da sejo tudi zapreti v tistem delu, ker po
                  mojem mnenju tega na odprti seji ni dobro obravnavati, ker gre tudi za poslovne
                  skrivnosti in tako naprej. Mislimo pa, da je dobro, da poskušamo ta problem
                  čimprej rešiti in čimprej narediti ta sporazum, ki je dosežen na pogajanjih,
                  efektiven, ker obstaja tako ali tako še vedno nevarnost, da se lahko stvari
                  razpletejo tudi drugače. Čimprej bo to sprejeto po našem mnenju, tem več je
                  možnosti, da se to drugo ne zgodi. Zato mislimo, da je dobro vendarle to podpreti.
                  Hvala.</p>
            </sp>
            <sp xml:id="SDZ1-Redna-38-1996-02-27.sp13">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo predstaviti stališče poslanskih skupin?
                     <stage>(Ne.)</stage> Sprašujem predstavnika Vlade, ali želi dodatno utemeljiti
                  razloge za hitri postopek? <stage>(Ne.)</stage></p>
               <p>Dajem na glasovanje predlog za sprejem predloga zakona po hitrem postopku.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je predlog za sprejem po hitrem postopku sprejet.</p>
               <p>Poslanka gospa Breda Pečan in poslanec mag. Janez Jug sta Državnemu zboru
                  predložila predlog zakona o spremembi zakona o davku od dobička pravnih oseb in
                  predlagata Državnemu zboru, da ga sprejme po hitrem postopku. Želi predstavnik
                  predlagateljev besedo? <stage>(Ne želi.)</stage> Želi besedo poročevalec matičnega
                  delovnega telesa? Besedo dajem gospodu Kopaču.</p>
            </sp>
            <sp xml:id="SDZ1-Redna-38-1996-02-27.sp14">
               <speaker>JANEZ KOPAČ:</speaker>
               <p>Hvala lepa. Matično delovno telo se z vsebino zakona, ki je sicer relativno
                  kratek, ni strinjalo in ni podprlo samega teksta zakona in tudi ne podpira hitrega
                  postopka. Hvala.</p>
            </sp>
            <sp xml:id="SDZ1-Redna-38-1996-02-27.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage> Želi besedo predstavnik Vlade? <stage>(Ne
                     želi.)</stage> Želijo besedo predstavniki poslanskih skupin? <stage>(Ne
                     želijo.)</stage> Prehajamo na glasovanje.</p>
               <p>Na glasovanje dajem predlog za sprejem navedenega predloga zakona po hitrem
                  postopku. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da predlog ni sprejet.</p>
               <p>Državni zbor ga bo obravnaval kot predlog zakona v prvi obravnavi.</p>
               <p>Prehajamo k predlogu poslanke gospe Brede Pečan in poslanca gospoda Jagodnika, ki
                  sta Državnemu zboru predložila predlog zakona o spremembah in dopolnitvah zakona o
                  začasni prepovedi lastninskega preoblikovanja pravnih oseb, ki prirejajo posebne
                  igre na srečo in predlagata Državnemu zboru, da ga sprejme po hitrem postopku.
                  Sprašujem predlagatelja, ali želita utemeljiti ta predlog? <stage>(Ne
                     želita.)</stage> Želi besedo poročevalec matičnega delovnega telesa? Besedo
                  dajem gospodu Rejcu.</p>
            </sp>
            <sp xml:id="SDZ1-Redna-38-1996-02-27.sp16">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Matično delovno telo, Komisija za
                  spremljanje in nadzor lastninskega preoblikovanja, je ta predlog zakona o
                  spremembah in dopolnitvah zakona o začasni prepovedi lastninjenja pravnih oseb, ki
                  prirejajo posebne igre na srečo, obravnavala na svoji 83. seji in na osnovi
                  obravnave sprejela sklep, da se ta hitri postopek, ni podprla hitri postopek in
                  celo sprejela sklep, da se ne sprejme. Mi smo ugotavljali naslednje. Prvič, da je
                  ta zakon o začasni prepovedi, ki je v veljavi od lanske sredine leta, tak, ki
                  prepoveduje vsakršne statusne spremembe. Drugič, da je zakon o lastninjenju iger
                  na srečo v postopku. Kroži že varianta za drugo obravnavo, sicer ne v Državnem
                  zboru, ampak v ostalem delu slovenskega prostora. Tretjič, vemo, da se na osnovi
                  tega daje možnost, da se lastninijo vsi, od prvega do zadnjega. Namreč členi
                  zakona govorijo tako, da se izloči tisti del, ki ne prireja posebnih iger na srečo
                  in se lastnini po zakonu o podjetjih, ki so na Skladu za razvoj. Jasno pa je, da
                  se vsa ta podjetja, ki se ukvarjajo tudi s turizmom in gostinstvom in se vsi, od
                  prvega do zadnjega, lahko lastninijo po tem zakonu. Četrtič, ni nobenih razlogov
                  za hitri postopek. Ta zakon presega namen, ker, kot sem povedal, je bil govor samo
                  o eni pravni osebi, to je v Mariboru, ki pa se z analizo in z ugotavljanjem
                  posledic ugotovi, da gre predvsem za vse igralnice, se pravi, za vse pravne osebe,
                  ki se ukvarjajo s posebno igro na srečo.</p>
               <p>In nazadnje, vsakršna taka zadeva bi morala imeti tudi analizo posledic, v tem
                  primeru pa tega ni. Zato v imenu komisije predlagan sprejeti sklep, da se ne
                  sprejme po hitrem postopku. Hvala.</p>
            </sp>
            <sp xml:id="SDZ1-Redna-38-1996-02-27.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi besedo predstavnik sekretariata? <stage>(Ne.)</stage> Ali želi
                  besedo predstavnik Vlade? <stage>(Ne.)</stage> Ali želijo besedo predstavniki
                  poslanskih skupin? Gospod Pregelj v imenu poslanske skupine SLS.</p>
            </sp>
            <sp xml:id="SDZ1-Redna-38-1996-02-27.sp18">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke ne podpira obravnave in
                  sprejema tega zakona po hitrem postopku. Čudimo se, da je ta zakon sploh uvrščen
                  na dnevni red oziroma predlagan za to sejo, saj je hkrati v postopku zakon, ki
                  obravnava podobno ali celo isto problematiko, in to zakon o lastninskem
                  preoblikovanju igralnic - EPA 500, ki je že pripravljen za drugo obravnavo. Zato
                  menimo, da ne obstaja noben razlog, najmanj pa razlog, za katerega se lahko
                  uporabi hitri postopek, da bi ta zakon obravnavali v takem postopku, saj za državo
                  ne bo nobenih bistvenih posledic. V bistvu gre za določene ozke interese, ki jih
                  želijo nekateri v prizadetih igralnicah uporabiti za drugačne cilje. Zato menimo,
                  da ne obstajajo razlogi za hitri postopek in ne bomo podprli takega predloga.
                  Hvala.</p>
            </sp>
            <sp xml:id="SDZ1-Redna-38-1996-02-27.sp19">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo predstaviti stališče poslanske skupine?
                     <stage>(Ne.)</stage> Ali želi predstavnik predlagateljev sedaj obrazložiti svoj
                  predlog? <stage>(Ne.)</stage> Na glasovanje dajem predlog za sprejem navedenega
                  predloga zakona po hitrem postopku. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da je predlog za hitri postopek sprejet.</p>
               <p>Prehajamo k predlogu skupine poslancev s prvopodpisano dr. Matejo Kožuh-Novak, ki
                  je Državnemu zboru predložila predlog zakona o spremembah in dopolnitvah zakona o
                  političnih strankah in predlaga Državnemu zboru, da ga sprejme po hitrem postopku.
                  Sprašujem predstavnika predlagateljev, če želi besedo? <stage>(Ne.)</stage> Ali
                  želi besedo poročevalec matičnega delovnega telesa? <stage>(Ne.)</stage> Ali želi
                  besedo predstavnik sekretariata? <stage>(Ne.)</stage> Ali želi besedo predstavnik
                  Vlade? <stage>(Ne.)</stage> Ali se želijo opredeliti do tega predloga predstavniki
                  poslanskih skupin? <stage>(Ne.)</stage> Na glasovanje dajem predlog za sprejem
                  navedenega predloga zakona po hitrem postopku. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da predlog ni sprejet in ga bo zato Državni  zbor obravnaval kot
                  predlog zakona v prvi obravnavi.</p>
               <p>Vlada Republike Slovenije je nadalje Državnemu zboru predložila predlog zakona o
                  dopolnitvi zakona o soglasju Republike Slovenije <q>"DARS d.d."</q> za najetje kredita
                  pri Evropski banki za obnovo in razvoj in predlaga Državnemu zboru, da ga sprejme
                  po hitrem postopku. Matično delovno telo podpira sprejem predloga zakona po hitrem
                  postopku. Sprašujem predstavnika Vlade, ali želi besedo? <stage>(Ne.)</stage> Želi
                  besedo poročevalec matičnega delovnega telesa? <stage>(Ne.)</stage> Želi besedo
                  predstavnik sekretariata? <stage>(Ne.)</stage> Želijo besedo predstavniki
                  poslanskih skupin? Gospod Jelinčič, v imenu poslanske skupine SNS.</p>
            </sp>
            <sp xml:id="SDZ1-Redna-38-1996-02-27.sp20">
               <speaker>ZMAGO JELINČIČ:</speaker>
               <p>Hvala lepa. Preprosto sem proti hitremu sprejemanju teh zakonov iz dveh razlogov:
                  prvič, nismo prejeli nikakršnega poročila o delu družbe DARS d.d., tako sploh ne
                  vemo, kam gre denar, kako gre denar in za kaj se uporablja. Poleg tega DARS
                  obravnava tudi Računsko sodišče in mislim, da bi bilo smiselno, da počakamo do
                  rezultatov in se potem odločamo o teh zakonih.</p>
            </sp>
            <sp xml:id="SDZ1-Redna-38-1996-02-27.sp21">
               <speaker>PREDSEDNIK JOŽEF ŠKOLČ:</speaker>
               <p>Želi še kdo predstaviti stališče poslanske skupine do hitrega postopka?
                     <stage>(Ne.)</stage> Želi Vlada obrazložiti svoj predlog? <stage>(Ne.)</stage>
                  Ugotavljam prisotnost za glasovanje o hitrem postopku. Poslanke in poslance pa
                  naprošam, da zasedejo svoja mesta in da po možnosti klepetajo bolj potiho.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog za sprejem zakona po hitrem postopku sprejet.</p>
               <p>Vlada Republike Slovenije je nadalje Državnemu zboru predložila predlog zakona o
                  dopolnitvi zakona o poroštvu Republike Slovenije za obveznosti iz pogodbe o
                  najetju kredita Evropske banke za obnovo in razvoj za izgradnjo avtocestnega
                  odseka Pesnica - Šentilj in predlaga Državnemu zboru, da ga sprejme po hitrem
                  postopku. Matično delovno telo podpira ta predlog. Sprašujem Vlado, ali želi
                  utemeljiti ta predlog? <stage>(Ne.)</stage> Želi besedo poročevalec matičnega
                  delovnega telesa? <stage>(Ne.)</stage> Želi besedo predstavnik sekretariata?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po hitrem
                  postopku. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je predlog za sprejem zakona po hitrem postopku sprejet.</p>
               <p>Vlada Republike Slovenije je nadalje Državnemu zboru predložila predlog zakona o
                  soglasju Republike Slovenije DARS, d.d., za najetje kreditov za realizacijo
                  gradnje avtocestnih odsekov iz nacionalnega programa izgradnje avtocest v
                  Republiki Sloveniji, ki se začnejo graditi v letu 1996, in predlaga Državnemu
                  zboru, da ga sprejme po hitrem postopku. Matično delovno telo ta predlog podpira.
                  Sprašujem predstavnika Vlade, ali želi besedo? <stage>(Ne.)</stage> Želi besedo
                  poročevalec matičnega odbora? Izvolite, gospod Pregelj.</p>
            </sp>
            <sp xml:id="SDZ1-Redna-38-1996-02-27.sp22">
               <speaker>ŽARKO PREGELJ:</speaker>
               <p>Spoštovani! Matični odbor, Odbor za infrastrukturo in okolje, je obravnaval
                  predlog tega zakona in tudi predlog za hitri postopek ter ga podprl. Opozoril bi
                  pa na to: odbor je menil, da naslednji zakon, ki bo zakon o poroštvu, v tem
                  trenutku še ni nujno potreben. Ta zakon v bistvu zgolj pripravlja finančno podlago
                  za izgradnjo avtocestnega sistema, in sicer tisto podlago, ki jo mora Državni zbor
                  potrditi; to gre za najetje kreditov za realizacijo gradnje avtocestnih odsekov na
                  podlagi nacionalnega programa. Medtem ko zakon o poroštvu bo pa določal pogoje za
                  najetje posameznih kreditov. Trenutno še niso znani dajalci kredita in zato smo na
                  odboru podprli hitri postopek pri zakonu o soglasju, pri zakonu o poroštvu smo pa
                  zgolj zainteresirani odbor in tam tega postopka nismo podprli oziroma smo
                  predlagali matičnemu odboru, naj razmisli v zvezi s hitrim postopkom. Menili smo,
                  da je zakon o poroštvu smiselno sprejemati takrat, kadar so pogoji znani, kadar so
                  že, bi se reklo, dogovori o najetju kreditov sklenjeni. Tako da matični odbor je
                  Odbor za infrastrukturo pri predlogu zakona o soglasju, zato daje soglasje o
                  hitrem postopku, tam, kjer smo bili zainteresirani odbor, pa nismo dali. Hvala
                  lepa.</p>
            </sp>
            <sp xml:id="SDZ1-Redna-38-1996-02-27.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo
                  besedo predstavniki poslanskih skupin? <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po hitrem
                  postopku. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije nadalje Državnemu zboru predlaga predlog zakona o
                  poroštvu Republike Slovenije za obveznosti DARS, d.d. iz kreditov, najetih za
                  realizacijo gradnje avtocestnih odsekov iz nacionalnega programa izgradnje
                  avtocest v Republiki Sloveniji, ki se začnejo graditi v letu 1996 in predlaga
                  Državnemu zboru, da ga sprejme po hitrem postopku. Matično delovno telo podpira
                  sprejem predloga zakona po hitrem postopku. Sprašujem predstavnika Vlade, ali želi
                  besedo? <stage>(Ne.)</stage> Želi besedo poročevalec matičnega delovnega telesa?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? Gospod Žaro Pregelj, v imenu
                  poslanske skupine SLS.</p>
            </sp>
            <sp xml:id="SDZ1-Redna-38-1996-02-27.sp24">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke ne podpira hitrega
                  postopka pri predlogu zakona o poroštvu Republike Slovenije za obveznosti DARS iz
                  kreditov, najetih za realizacijo gradnje avtocestnih odsekov. Menimo, da
                  poroštveni zakoni morajo vsebovati popolnoma jasne pogoje, pod katerimi bodo
                  najemali kredite. V tem trenutku, ker te pogodbe še niso sklenjene, ti pogoji niso
                  v celoti znani, zato tudi ni znano poroštvo, ki naj bi ga dala država. Znani so
                  lahko zgolj okvirni pogoji, ki so lahko zgolj pogajalska baza, za to je pa dovolj
                  prisoten Odbor za mednarodne odnose, ki daje soglasja na pogajanja. Zakon o
                  poroštvu mora biti precizen, natančen in iz takega zakona morajo biti popolnoma
                  jasne obveznosti države. Zato naša poslanska skupina na podlagi načel, ki se jih
                  vedno držimo, takega zakona ne more podpreti po hitrem postopku. Menimo, da je
                  dovolj, če Državni zbor da soglasje za najem kreditov in da se na podlagi tega
                  soglasja lahko tudi tujim partnerjem oziroma bankam, ki bi bile voljne dati take
                  kredite, lahko predloži zadostna garancija, da bo država, pod znanimi pogoji,
                  lahko dala tudi kasneje poroštvo. Hvala lepa.</p>
            </sp>
            <sp xml:id="SDZ1-Redna-38-1996-02-27.sp25">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo predstaviti stališče poslanske skupine? <stage>(Ne
                     želi.)</stage> Želi predstavnik Vlade dodatno obrazložiti. Besedo dajem
                  ministru Umeku.</p>
            </sp>
            <sp xml:id="SDZ1-Redna-38-1996-02-27.sp26">
               <speaker>IGOR UMEK:</speaker>
               <p>Gospe in gospodje poslanci, spoštovani predsednik! Po mnenju predlagatelja je
                  zakon potreben. Namreč, DARS bo začel iskati kredite z razpisom, najprej
                  informativnim razpisom in v tem razpisu je zelo pomembno, da je že v naprej
                  informacija, da so to krediti, za katere garantira država. V tem primeru je mogoče
                  dobiti mnogo ugodnejše pogoje. Maksimalni pogoji in ves postopek so tudi z
                  dodatnimi amandmaji določeni in v tem zakonu sta pooblaščena Vlada in Ministrstvo
                  za finance, da potem ugotovita, ali je tem pogojem zadoščeno, ali so celo
                  ugodnejši in da se potem sklenejo te pogodbe. Mislim, da bi bilo obratno samo
                  nepotrebno zapletanje postopka, ker je tako maksimum, do katerega smemo iti z
                  dodatnimi amandmaji, določen, to pa omogoča veliko hitrejše angažiranje in
                  pridobivanje teh sredstev in potem tudi uresničevanje oziroma zastavitev programa
                  v letošnjem letu. Zato vas prosim, če ta zakon tudi podprete. Podprl ga je tudi,
                  kakor sem seznanjen, Odbor za finance. Hvala.</p>
            </sp>
            <sp xml:id="SDZ1-Redna-38-1996-02-27.sp27">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Na glasovanje dajem predlog za sprejem navedenega predloga zakona po
                  hitrem postopku. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je Državnemu zboru predložila predlog zakona o poroštvu
                  Republike Slovenije za najete kredite Slovenskih železnic za odplačilo obveznosti
                  iz naslova najetih kreditov pri EIB in EBR in predlaga Državnemu zboru, da ga
                  sprejme po hitrem postopku. Matično delovno telo ta predlog podpira.</p>
               <p>Sprašujem predstavnika Vlade, ali želi besedo? <stage>(Ne.)</stage> Želi besedo
                  poročevalec matičnega delovnega telesa? <stage>(Ne.)</stage> Želi besedo
                  predstavnik sekretariata? <stage>(Ne.)</stage> Želijo besedo predstavniki
                  poslanskih skupin? <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po hitrem
                  postopku. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na obravnavo in odločanje o predlogih za sprejem zakonov po skrajšanem
                  postopku. Najprej imamo predlog Vlade Republike Slovenije, ki je v obravnavo
                  Državnemu zboru predložila predlog zakona o spremembah in dopolnitvah zakona o
                  merilih in postopku za dajanje poroštev Republike Slovenije in predlaga Državnemu
                  zboru, da ga sprejme po skrajšanem postopku. Matično delovno telo s predlogom
                  predlagatelja soglaša. Sprašujem predstavnika Vlade, ali želi besedo?
                     <stage>(Ne.)</stage> Želi besedo poročevalec matičnega delovnega telesa?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po skrajšanem
                  postopku. Navedeni predlog ne bo sprejet, če mu bo nasprotovala najmanj ena
                  tretjina navzočih poslancev. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog za skrajšani postopek sprejet.</p>
               <p>Vlada Republike Slovenije je v obravnavo Državnemu zboru predložila predlog zakona
                  o spremembah zakona o veterinarstvu in predlaga Državnemu zboru, da ga sprejme po
                  skrajšanem postopku. Matično delovno telo s tem predlogom soglaša. Sprašujem
                  predstavnika Vlade, ali želi besedo? <stage>(Ne.)</stage> Želi besedo poročevalec
                  matičnega delovnega telesa? <stage>(Ne.)</stage> Želi besedo predstavnik
                  sekretariata? <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po skrajšanem
                  postopku. Predlog ne bo sprejet, če mu bo nasprotovala najmanj ena tretjina
                  navzočih poslancev. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Poslanka Danica Simšič in poslanec Tone Peršak sta v obravnavo Državnemu zboru
                  predložila predlog zakona o dopolnitvah zakona o volilni kampanji in predlagala
                  Državnemu zboru, da ga sprejme po hitrem postopku. Z dopisom z dne 7. februarja
                  sta predlagatelja prekvalificirala svoj predlog za hitri postopek v predlog za
                  skrajšani postopek z utemeljitvijo, da soglašata tako z oceno Sekretariata za
                  zakonodajo in pravne zadeve kot predlogom matičnega delovnega telesa, da naj se
                  predlog zakona obravnava in sprejme po skrajšanem postopku. Državni zbor bo zato
                  odločal o predlogu, da se predlog zakona o dopolnitvah zakona o volilni kampanji
                  sprejme po skrajšanem postopku. Matično delovno telo, kot rečeno, s tem postopkom
                  soglaša. Sprašujem predstavnika predlagateljev, ali želita besedo?
                     <stage>(Ne.)</stage> Želi besedo poročevalec matičnega delovnega telesa?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želi besedo predstavnik Vlade? <stage>(Ne.)</stage> Želijo besedo predstavniki
                  poslanskih skupin? <stage>(Ne.)</stage></p>
               <p>Na glasovanje dajem predlog za sprejem navedenega predloga zakona po skrajšanem
                  postopku. Predlog ne bo sprejet, če mu bo nasprotovala najmanj tretjina navzočih
                  poslancev. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je v obravnavo Državnemu zboru predložila predlog zakona
                  o spremembah in dopolnitvah zakona o socialnem varstvu in predlaga Državnemu
                  zboru, da ga sprejme po skrajšanem postopku. Državni zbor je ob določanju dnevnega
                  reda 37. seje sklenil, da predloga navedenega zakona ne bo sprejemal po skrajšanem
                  postopku, čeprav je matično delovno telo skrajšani postopek podprlo. Vlada
                  Republike Slovenije kot predlagatelj tega predloga zakona z dopisom z dne 1.2.1996
                  ponovno predlaga Državnemu zboru, da predlog zakona sprejme po skrajšanem postopku
                  in dodatno argumentira svoj predlog za skrajšanji postopek. Matično delovno telo s
                  ponovnim predlogom predlagatelja zakona za sprejem predloga zakona po skrajšanem
                  postopku soglaša. Sprašujem predstavnika Vlade, ali želi besedo? Izvolite. Besedo
                  dajem gospe Belopavlovičevi.</p>
            </sp>
            <sp xml:id="SDZ1-Redna-38-1996-02-27.sp28">
               <speaker>NATAŠA BELOPAVLOVIČ:</speaker>
               <p>Hvala lepa. Namen navedenih sprememb je ureditev oziroma uskladitev zakonskih
                  določb, ki zadevajo financiranje institucionalnega varstva odraslih z določbami
                  zakona o lokalni samoupravi. Po peti alinei 21. člena zakona o lokalni samoupravi
                  sodi pospeševanje služb socialnega skrbstva za socialno ogrožene, invalide in
                  ostarele med naloge občine, in sicer za zadovoljevanje potreb njenih prebivalcev.
                  Po 22. členu zakona o lokalni samoupravi sodi ustanavljanje služb za širše območje
                  na področju socialnega skrbstva med naloge mestne občine. Predlagatelj predlaga,
                  da se spremembe in dopolnitve zakona o socialnem varstvu obravnavajo v skladu z
                  204. členom poslovnika, torej po skrajšanem postopku iz dveh razlogov. Prvič, ker
                  gre za manj zahtevne uskladitve določb zakona o socialnem varstvu z zakonom o
                  lokalni samoupravi. In drugič, da se tudi v življenju in v praksi zagotovi
                  nemoteno izvajanje in nemoteno financiranje teh aktivnosti. Hvala.</p>
            </sp>
            <sp xml:id="SDZ1-Redna-38-1996-02-27.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo poročevalec matičnega delovnega telesa? <stage>(Ne
                     želi.)</stage> Želi besedo predstavnik sekretariata? <stage>(Ne želi.)</stage>
                  Želijo besedo predstavniki poslanskih skupin? Besedo dajem gospodu Pučniku.</p>
            </sp>
            <sp xml:id="SDZ1-Redna-38-1996-02-27.sp30">
               <speaker>DR. JOŽE PUČNIK:</speaker>
               <p>Spoštovani! Socialdemokrati nasprotujemo skrajšanemu postopku. Je cela vrsta
                  razlogov. Opozoril bi samo na 4. člen predlaganega zakona, s katerim se bistveno
                  spreminja 125. člen doslej veljavnega zakona. S tem 4. členom, ki je tukaj
                  predlagan, se v bistvu razveljavlja osnovna težnja zakona o socialnem varstvu, saj
                  se s tem členom omogoča in zagotavlja prenos izvajanja javne službe iz javnih v
                  zasebne zavode oziroma v delo zasebnikov. Tukaj gre za vsebinske ugovore, ki so
                  bolj komplicirani, bi pa opozoril samo na formalne. Že zaradi tega bistvenega
                  posega v zakon mi zakona ne moremo obravnavati po skrajšanem postopku. Tukaj gre
                  res za spreminjanje koncepcije, o kateri se da razpravljati in o kateri bi se
                  morali temeljito pogovarjati, samo tako, na hitro, izvesti sistemsko spremembo v
                  dosedanjem sistemu socialnega varstva, se naši poslanski skupini zdi neodgovorno.
                  Zato nasprotujemo skrajšani obravnavi tega zakona. Hvala lepa.</p>
            </sp>
            <sp xml:id="SDZ1-Redna-38-1996-02-27.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SKD bo predstavil gospod Kociper.</p>
            </sp>
            <sp xml:id="SDZ1-Redna-38-1996-02-27.sp32">
               <speaker>ŠTEFAN KOCIPER:</speaker>
               <p>Hvala lepa, gospod predsednik. Kolegice in kolegi, predstavniki Vlade, lepo
                  pozdravljeni! Najprej bi povedal, da poslanska skupina Slovenskih krščanskih
                  demokratov podpira skrajšani postopek. Povedal bi pa tudi, da ima gospod Pučnik
                  popolnoma prav. Se pravi, ta zakon, ki naj bi pač po poslovniku obravnaval zgolj
                  spremembe, ki niso sistemske narave, ne more spreminjati takega člena, ki bi
                  obrnil zakon na glavo, in to je tudi matično delovno telo <stage>(prej nisem šel
                     tega razlagat)</stage> uredilo, tako da se ta člen - predlaga matično delovno
                  telo - črta, da se počaka s takimi razpravami do sprejetja plana socialnega
                  varstva do leta 2000, kjer bomo morali tudi doreči, na kakšen način vendarle
                  doseči cilj in bistvo zakona o socialnem varstvu, torej, da se vse javne službe na
                  področju socialnega varstva razpišejo in da imajo potem možnost za njih
                  kandidirati tudi privatne, fizične in druge osebe, ki so predvidene v tem zakonu.
                  Predlagam, da Državni zbor podpre skrajšani postopek. Hvala.</p>
            </sp>
            <sp xml:id="SDZ1-Redna-38-1996-02-27.sp33">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? <stage>(Ne.)</stage> Želi
                  predlagatelj dodatno obrazložiti svoj predlog? <stage>(Ne.)</stage></p>
               <p>Dajem na glasovanje predlog za sprejem navedenega predloga zakona po skrajšanem
                  postopku. Predlog ne bo sprejet, če mu bo nasprotovala najmanj ena tretjina
                  navzočih poslancev. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da predlog za skrajšani postopek ni sprejet.</p>
               <p>Predlagam, da Državni zbor, glede na argumente Vlade, obravnava predlog zakona o
                  spremembah in dopolnitvah zakona o socialnem varstvu v prvi obravnavi na tej seji.
                  Želi kdo o tem predlogu razpravljati? Gospod Kopač.</p>
            </sp>
            <sp xml:id="SDZ1-Redna-38-1996-02-27.sp34">
               <speaker>JANEZ KOPAČ:</speaker>
               <p>Hvala lepa. Predlog zakona brez tega 4. člena, o katerem je bilo toliko govora in
                  za katerega je tudi napovedal predsednik matičnega odbora gospod Kociper oziroma
                  obrazložil amandma, s katerim naj bi ga črtali in bi torej vsi ostali členi bili
                  povsem neproblematični, je potreben. Potreben bi bil že pred 1.1.1996, zato nima
                  nobenega smisla, da bi vse te neproblematične člene obravnavali po rednem
                  postopku. Ravnokar izvedeno glasovanje razumem kot neko norčevanje iz resnih
                  predlogov, ki so potrebni za ureditev določenih razmer, zato je po mojem mnenju
                  nesmiselno obravnavati ta predlog zakona po rednem postopku, začenši s to sejo in
                  osebno predlagam Vladi, da ga sploh umakne in ga predlaga brez 4. člena ponovno po
                  skrajšanjem postopku ali pa po hitrem, tako da bi lahko te nujne spremembe čimprej
                  spravili v življenje, ki pa so neproblematične, še enkrat poudarjam, vsaj na
                  matičnem odboru so se izkazale za take. Hvala lepa.                      </p>
            </sp>
            <sp xml:id="SDZ1-Redna-38-1996-02-27.sp35">
               <speaker>PREDSEDNIK JOŽEF ŠKOLČ:</speaker>
               <p>V obravnavi je predlog, da ta zakon obravnavamo na tej seji v prvi obravnavi. Želi
                  kdo o tem predlogu razpravljati? Drugače ga pač ne bo na dnevnem redu. Izvolite,
                  gospod Pregelj ima. Se želite o tem proceduralnem predlogu izjasniti?</p>
            </sp>
            <sp xml:id="SDZ1-Redna-38-1996-02-27.sp36">
               <speaker>ŽARKO PREGELJ:</speaker>
               <p>Spoštovani! Ugotavljam, da je bil sicer ta predlog za skrajšani postopek zavrnjen
                  in ker je skrajšani postopek v bistvu le specialni hitri postopek, po mojem mnenju
                  velja 202. člen, in sicer drugi odstavek, ki govori o tem, da v kolikor Državni
                  zbor ne sprejme predloga po hitrem postopku, se zakon obravnava kot prva
                  obravnava, se pravi, po normalnem postopku. Tako da menim, da o tem ni potrebno
                  več ne razpravljati ne glasovati, da praktično je ta zakon zdaj uvrščen v prvi
                  obravnavi.</p>
            </sp>
            <sp xml:id="SDZ1-Redna-38-1996-02-27.sp37">
               <speaker>PREDSEDNIK JOŽEF ŠKOLČ:</speaker>
               <p>Ta vaša razlaga ne zdrži, ker je to praksa, ki velja za hitre postopke, ne pa za
                  skrajšane postopke in ravno zaradi tega je potrebno, da se Državni zbor posebej
                  odloči v tem primeru, če želi to uvrstiti na sejo, ali pač avtomatično pade s seje
                  in se potem, tako smo do zdaj vedno delali. Ker ne želi nihče več razpravljati,
                  dajem na glasovanje predlog, da se prva obravnava navedenega predloga zakona
                  opravi na 38. seji. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je predlog sprejet.</p>
               <p>S tem smo predloge za skrajšane postopke izčrpali. Pod točko volitve in imenovanja
                  bo Državni zbor obravnaval predloge odlokov, najprej o razrešitvi okrajne sodnice
                  na Okrajnem sodišču v Murski Soboti, potem o razrešitvi okrajnega sodnika na
                  Okrajnem sodišču v Grosupljem; nadalje o izvolitvi sodnice za prekrške s sedežem v
                  Radljah ob Dravi, predstojnice organa; nadalje, o razrešitvi in imenovanju člana
                  nadzornega odbora Sklada za financiranje razgradnje Nuklearne elektrarne Krško in
                  odlaganje radioaktivnih odpadkov iz Nuklearne elektrarne Krško; nadalje o
                  izvolitvi sodnice za prekrške s sedežem v Ljubljani; o izvolitvi sodnice za
                  prekrške s sedežem na Ptuju; o izvolitvi sodnice za prekrške s sedežem v
                  Ljutomeru. Pod to točko bo Državni zbor obravnaval tudi predlog skupine desetih
                  poslancev za razrešitev gospoda Jožefa Školča funkcije predsednika Državnega zbora
                  Republike Slovenije in to točko dnevnega reda bo Državni zbor obravnaval v sredo,
                  dne 28.2.1996 ob 14. uri. Sprašujem, ali želi v zvezi z dnevnim redom še kdo
                  besedo? <stage>(Ne želi.)</stage></p>
               <p>Na glasovanje dajem predlog dnevnega reda v celoti. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog dnevnega reda 38. seje sprejet.</p>
               <p>Vlada Republike Slovenije je kot predlagateljica predloga zakona o prevzemu dolga
                  in o izdaji obveznic zaradi zamenjave dolga po novem finančnem sporazumu in tako
                  naprej, predlagala, da se opravi to in pa 36. točka, ki se nanaša na odlok o
                  določitvi razmerij med povprečno starostno pokojnino za polno pokojninsko dobo in
                  povprečno plačo za leto 1996 obravnava prioritetno in predlaga, da se najprej
                  obravnava ta odlok, potem pa ta predlog zakona.</p>
               <p>Sprašujem najprej, ali kdo temu ugovarja? To je pač potrebno pri odloku zaradi
                  obračuna pokojnin, pri zakonu zaradi izdaje obveznic in prevzema tega dolga.</p>
               <p>Dajem najprej na glasovanje, da se kot prvo obravnava ta odlok. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Na glasovanje dajem tudi predlog, da se kot naslednja točka potem obravnava
                  predlog Vlade o zakonu o prevzemu dolga in o izdaji obveznic zaradi zamenjave
                  dolga po novem finančnem sporazumu iz leta 1988. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>V zvezi z obravnavo predloga zakona o lastninskem preoblikovanju podjetij z
                  družbenim kapitalom, ki opravljajo turistično dejavnost in katerih nepremičnine se
                  nahajajo na območju Triglavskega narodnega parka, v tretji obravnavi - to je 24.
                  točka dnevnega reda, vas želim obvestiti, da je bilo možno vlagati amandmaje do
                  21. februarja. Državni zbor je namreč na 35. seji sklenil, da bo tretjo obravnavo
                  tega predloga zakona opravil na podlagi drugega odstavka 194. člena poslovnika.
                  Predlog zakona za tretjo obravnavo je bil objavljen v Poročevalcu, dne 6.
                  februarja, tako da je v skladu z razlago drugega odstavka 194. člena poslovnika,
                  ki jo je sprejela Komisija za poslovnik z dne 25. aprila 1995, možno vlagati
                  amandmaje do 21. februarja.</p>
               <p>V zvezi s potekom te seje vas želim še opozoriti, da bo Državni zbor točko
                  Vprašanja in pobude poslancev obravnaval v petek, 15.3.1996 ob 10. uri in
                  predvidoma do 13. ure. Državni zbor bo delal vsak dan od 10. ure do 17. ure, in
                  sicer če ne bo končano danes in jutri, kar si upam predvidevati, potem je
                  naslednji teden rezerviran za delovna telesa in začnemo spet z 12.3.1996 do
                  15.3.1996.</p>
               <p>Prehajamo na <title>36. TOČKO DNEVNEGA REDA - PREDLOG ODLOKA O DOLOČITVI RAZMERJA
                     MED POVPREČNO STAROSTNO POKOJNINO ZA POLNO POKOJNINSKO DOBO IN POVPREČNO PLAČO
                     ZA LETO 1996</title>, pod oznako <title>EPA 1392</title>. Predložila ga je
                  Vlada in sprašujem predstavnika Vlade, ali želi besedo. Besedo dajem gospe
                  Belopavlovič.</p>
            </sp>
            <sp xml:id="SDZ1-Redna-38-1996-02-27.sp38">
               <speaker>NATAŠA BELOPAVLOVIČ:</speaker>
               <p>Spoštovani! Ta predlog odloka, ki je pred vami, je pripravljen glede na določbo
                  prvega odstavka 159. člena zakona o pokojninskem in invalidskem zavarovanju. To je
                  določba, ki pravi, da mora Državni zbor v začetku vsakega leta določiti razmerje
                  med povprečno starostno pokojnino za polno pokojninsko dobo in povprečno plačo.
                  Skladno z navedeno določbo je v odloku določeno razmerje, in sicer v višini 85%,
                  kar je pravzaprav to, pod kar razmerje ne more pasti in kar je enako odstotku
                  pokojninske osnove, v katerem se odmerijo pokojnine zavarovancev s polno
                  pokojninsko dobo. Gre za enako razmerje, kot je bilo določeno tudi v doslej
                  veljavnem odloku. Povprečna starostna pokojnina, preračunana na znesek za polno
                  pokojninsko dobo, ki se upošteva pri izračunu tega razmerja, je enaka znesku
                  povprečne starostne pokojnine, ki bi jo prejeli upokojenci, katerih pokojnine se
                  upoštevajo, če bi uveljavili vsi pravico do starostne pokojnine s polno
                  pokojninsko dobo. Po določitvi drugega odstavka 159. člena zakona se pri
                  preračunavanju povprečne starostne pokojnine na znesek za polno pokojninsko dobo
                  upoštevajo vse starostne pokojnine, izplačane za mesec, glede na katerega se
                  uveljavljajo pogoji za uskladitev, torej brez morebitnih poračunov, razen izjemnih
                  pokojnin in pokojnin po nekdanjem zakonu o starostnem zavarovanju kmetov. To
                  pomeni, da se tiste pokojnine, ki bi lahko vplivale, tako da bi prišlo do neke
                  anomalije, to se pravi tiste, ki so višje, ki odskakujejo navzgor oziroma nižje,
                  to so kmečke, porežejo in se dobi dejansko pravo razmerje oziroma pravo povprečje
                  vseh pokojnin. Torej, še enkrat - gre za obvezo, ki jo mora Državni zbor izvesti
                  na podlagi zakona o pokojninskem zavarovanju, ki jo mora določati v začetku leta
                  in gre v bistvu za nespremenjeno razmerje glede na do sedaj veljavni odlok.
                  Hvala.</p>
            </sp>
            <sp xml:id="SDZ1-Redna-38-1996-02-27.sp39">
               <speaker>PREDSEDNIK JOŽEF ŠKOLČ:</speaker>
               <p>Hvala. Predlog odloka je obravnaval Odbor za zdravstvo, delo, družino in socialno
                  politiko. Sprašujem poročevalca odbora, če želi besedo? Besedo dajem predsedniku
                  odbora, gospodu Kocipru.</p>
            </sp>
            <sp xml:id="SDZ1-Redna-38-1996-02-27.sp40">
               <speaker>ŠTEFAN KOCIPER:</speaker>
               <p>Hvala. Odbor je obravnaval predlog odloka o določitvi razmerja med povprečno
                  starostno pokojnino za polno pokojninsko dobo in povprečno plačo za leto 1996 na
                  svoji 83. izredni seji dne 20.2.1996. Na izredni seji zato, ker smo predlog odloka
                  dobili v takem roku, da ni bilo moč sklicati v tem času redne seje. Odbor je
                  prisluhnil predlagatelju. Prisluhnil je tudi mnenju sekretariata, ki ugotavlja, da
                  je odlok pripravljen v skladu z zakonom in tako predlagatelj kot sekretariat sta
                  ugotovila, da ga je potrebno v skladu z zakonom tudi sprejeti prav na začetku te
                  seje in smo že storili prvi korak k temu, da smo ga uvrstili na začetek. V
                  razpravi so se pa odprla številna vprašanja, ki so jih postavili člani odbora.
                  Vprašanja se nanašajo na sam zakon o pokojninskem in invalidskem zavarovanju, ki
                  smo ga sprejeli, te spremembe torej, in sicer, ali bodo posamezne kategorije
                  upokojencev imele različno usklajevanje in valorizacijo pokojnin, ali bo
                  valorizacija nižja od pričakovane, ali so vse kategorije upokojencev, ki so
                  navedene v obrazložitvi predloga odloka, navedene tudi v drugem odstavku 159.
                  člena zakona in tako naprej. Predstavnica Vlade oziroma predstavniki Vlade in
                  Zavoda za pokojninsko in invalidsko zavarovanje so na ta vprašanja tudi
                  odgovarjali. Odbor pa je kljub temu sprejel stališče oziroma sklep, da naj Vlada
                  pripravi tudi obrazložitve k tem vprašanjem, kar smo danes tudi člani odbora
                  dobili. Na koncu je odbor sprejel mnenje oziroma predlog, da predlaga Državnemu
                  zboru, da ta predlog odloka tudi sprejme. Hvala lepa.</p>
            </sp>
            <sp xml:id="SDZ1-Redna-38-1996-02-27.sp41">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo
                  besedo predstavniki poslanskih skupin? Besedo dajem gospe Danici Simšič.</p>
            </sp>
            <sp xml:id="SDZ1-Redna-38-1996-02-27.sp42">
               <speaker>DANICA SIMŠIČ:</speaker>
               <p>Hvala za besedo. V naši poslanski skupini bi lahko rekli, da smo pripravljeni ta
                  predlog zakona podpreti, s tem, da ugotavljamo, in tudi sama kot članica odbora
                  ugotavljam, da gradiva, ki smo ga zahtevali in za katerega je bil sprejet dodatni
                  sklep, to se pravi, da se do 25. februarja 1996 pripravi pisni pregled uskladitve
                  pokojnin za vse vrste pokojnin, ki se na podlagi sprejetih sprememb zakona o
                  spremembah in dopolnitvah zakona o pokojninskem in invalidskem zavarovanju
                  različno usklajujejo, dobimo, nismo dobili. Želeli smo se temu vprašanju še
                  posebej posvetiti, videti in ugotoviti, ali so dejansko vsa dejstva taka, kot nam
                  je bilo zagotovljeno in ker tega nimamo, v imenu poslanske skupine sprašujem, ali
                  je bilo to dejansko storjeno in narejeno in poslano poslanskim skupinam oziroma
                  članom odbora ali ne? Hvala lepa.</p>
            </sp>
            <sp xml:id="SDZ1-Redna-38-1996-02-27.sp43">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu poslanske skupine Združene liste bo nastopil gospod Miloš
                  Pavlica.</p>
            </sp>
            <sp xml:id="SDZ1-Redna-38-1996-02-27.sp44">
               <speaker>MILOŠ PAVLICA:</speaker>
               <p>Hvala lepa. Tudi v poslanski skupini Združene liste se zavedamo, da je treba
                  predlog tega odloka sprejeti in da je za to pristojen Državni zbor. Motijo nas pa
                  pač nekatere zadeve, ki ob tem nastajajo. Prva zadeva je zelo sporna, kar je bilo
                  tudi na samem odboru. Razprava je tekla v tej smeri, kot da je popolnoma normalno,
                  da sprejmemo odlok tak kot je predlagan, skratka, uskladitev po 159. členu na 85%.
                  To ni nujno, lahko bi sprejeli tudi uskladitev na višji procent, kar je najmanj
                  85% in s tem kompenzirali nekatere spremembe pokojninskega zakona, vendar v
                  poslanski skupini smo pripravljeni tak odlok, kot je pripravljen, sprejeti; nas
                  pa, podobno kot kolegico Simšičevo, zanima - mi tudi nismo dobili pregleda gibanja
                  pokojnin in usklajevanja pokojnin za naprej, o katerem smo veliko razpravljali na
                  samem odboru, in bi zaradi tega želeli, da vendarle tudi ta predlog proučimo pred
                  odločanjem, da vidimo, kaj je lahko možna osnova za odločanje in eventualno lahko
                  nekaj rečemo o tem odloku, če bomo ugotovili, da so podatki, ki smo jih zahtevali,
                  nepopolni. Zato bi tudi predlagal nekaj odmora v imenu poslanske skupine, 15
                  minut, da ta papir pregledamo.</p>
               <p>Moram pa tudi tole reči, da očitno je usklajevanje pokojnin izjemno zapleteno. To
                  smo ugotovili že na sami seji odbora in to se dnevno pojavlja, praktično v vseh
                  medijih. Podatki <q>"februarske pokojnine na bodo nižje kot so bile januarske"</q> in
                  tako dalje - na osnovi teh podatkov upokojenci pričakujejo fizično enako
                  izplačilo, za kar pa vemo, da ne bo res, že zaradi tega, ker ne bo v februarju
                  poračunov in bodo že fizično nekateri upokojenci prizadeti. Enako vemo, da ima
                  upravni odbor SPIZ-a v obravnavi nekatere uskladitve, ki so posledica 161. člena.
                  Ali bo to sprejeto ali ne na današnji seji na SPIZ-u, ne vem. Ampak, prišlo bo do
                  raznih sprememb in prepričani smo v poslanski skupini, da bo veliko število
                  upokojencev pravzaprav zmedeno, ko bo dobilo svojo pokojnino, ker jo bo težko
                  primerjalo z januarsko in ne bo vedelo za to razloge. Ravno zaradi tega smo
                  zahtevali na odboru ta dodatni sklep, ki ga je odbor potem tudi sprejel, da se
                  vendarle v javnosti točno pojasni izjemno široki populaciji upokojencev, kaj bo z
                  njihovimi pokojninami v februarju, kakšne bodo fizično te pokojnine in kako se
                  bodo te pokojnine gibale naprej. Ker te dezinformacije, ki sedaj prihajajo, če ne
                  bi bilo odpravljeno, bi bilo 1300, nekaj manj itn. Vse te zadeve imajo dinamiko v
                  letu, v osnovi, v različne kategorije se bo različno zajemalo in bojimo se, da bo
                  precej ljudi zmedeno in želimo si, da bi bil ta material, če je res priložen,
                  pripravljen tako, da bi bilo zadostno pojasnilo tudi za vse upokojence v
                  Sloveniji.</p>
               <p>Zato bi v imenu poslanske skupine vendarle prosil za 15 minutni odmor, da proučimo
                  to gradivo, ki naj bi ga danes Vlada predložila.</p>
            </sp>
            <sp xml:id="SDZ1-Redna-38-1996-02-27.sp45">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. To gradivo je Vlada, kot je povedal gospod Kociper, predložila danes,
                  in sicer Odboru za zdravstvo, delo, družino in socialno politiko. Želi še kdo v
                  imenu poslanskih skupin besedo? <stage>(Ne želijo.)</stage> Želijo razpravljati
                  poslanke in poslanci? Nihče ne želi razpravljati. S tem seveda, gospod Potrč, s
                  tem bi pač razpravo<gap n="..."/> Če je, ali bo razprava?</p>
            </sp>
            <sp xml:id="SDZ1-Redna-38-1996-02-27.sp46">
               <speaker>MIRAN POTRČ:</speaker>
               <p>Gospod predsednik! Zahtevali smo odmor in prosimo za odmor. Ali bomo razpravljali
                  ali ne, nam dovolite po odmoru, ker preden ne vidimo gradiva, ne vemo, ali bomo
                  razpravljali, vi pa želite, da bi se onemogočila razprava, da bi jo sedaj
                  zaključili. To je nekorektno. Potreben je odmor. Šele, ko bomo videli gradivo,
                  bomo lahko vedeli, ali želimo razpravljati ali ne, zato ne moremo sedaj zaključiti
                  razprave. Hvala.                </p>
            </sp>
            <sp xml:id="SDZ1-Redna-38-1996-02-27.sp47">
               <speaker>PREDSEDNIK JOŽEF ŠKOLČ:</speaker>
               <p>Spraševal sem, ali želi v tem trenutku kdo razpravljati o tistem odloku, o katerem
                  odloča Državni zbor, medtem ko o tem odgovoru, ki ga je zahteval odbor, Državni
                  zbor ne odloča. Vsekakor pa bi v tem trenutku pač odredil teh 15 minut odmora in
                  bi potem videli, kaj bi se zgodilo. Sprašujem, če želi kdo razpravljati o odloku,
                  o čemer bomo tudi glasovali.</p>
               <p>Torej, da želite, gospa Danica Simšič, o odloku.</p>
            </sp>
            <sp xml:id="SDZ1-Redna-38-1996-02-27.sp48">
               <speaker>DANICA SIMŠIČ:</speaker>
               <p>Hvala za besedo. Gospod predsednik! Želim razpravljati o odloku, ampak dejansko v
                  povezavi s tem gradivom in imam tudi predlog, da ga dobijo vse poslanke in
                  poslanci, kajti na temelju tega gradiva bomo mi lahko odločali in razpravljali o
                  tem odloku. Samo toliko sem želela povedati in mislim, da je to prav, kajti
                  pritisk na gumb vsakega je pomemben in lahko odločilen, pomembno pa je to, kar
                  bomo iz tega razbrali, kako se bomo odločali. Hvala.</p>
            </sp>
            <sp xml:id="SDZ1-Redna-38-1996-02-27.sp49">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem še predstavnici Vlade.</p>
            </sp>
            <sp xml:id="SDZ1-Redna-38-1996-02-27.sp50">
               <speaker>NATAŠA BELOPAVLOVIČ:</speaker>
               <p>Mogoče samo pojasnilo. To, kar smo pripravili v Vladi oziroma na ministrstvu je
                  to, kar je možno narediti v zvezi z izplačili pokojnin po uveljavitvi zakona o
                  spremembah in dopolnitvah zakona. Skratka pregled, kaj bodo v tem mesecu dobili
                  dejansko upokojenci. Ampak te stvari niso neposredno povezane z odlokom, tako da
                  bi, govorimo pravzaprav o dveh zadevah hkrati, odlok o vzpostavitvah razmerja, ki
                  mora biti, vse ostale zadeve oziroma izplačila so pa nekaj drugega, bi rada le
                  poudarila, da ste na to pozorni, da povezava tega papirja in povezava odloka
                  pravzaprav nista nujni,  tudi matično delovno telo je v bistvu sprejelo takrat
                  sklep, da se to pripravi, ne pa tudi sklepa, da je obravnava časovno vezana na
                  pripravo tega gradiva, ki smo ga pač mi posredovali včeraj, in to direktno Odboru
                  za zdravstvo, delo, družino in socialno politiko, zato, ker ni bilo sklepa
                  matičnega odbora, da je treba to gradivo pripraviti pred obravnavo odloka na tej
                  seji Državnega zbora, kar je sicer bilo v razpravi. V primeru, da bi bil tak sklep
                  sprejet, bi mi to gradivo posredovali že v petek, tako smo ga pa šele včeraj.</p>
            </sp>
            <sp xml:id="SDZ1-Redna-38-1996-02-27.sp51">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Na osnovi vseh teh razprav prekinjam to razpravo, gradivo bomo ne
                  glede na to, da ni bilo namenjeno vsem poslancem, razmnožili in ga dostavili vsem
                  poslancem, o odloku bomo razpravljali, ko bo volja za to.</p>
               <p>Prehajamo torej nazaj k 7. točki oziroma glede na naš sklep k <title>1. TOČKI
                     DNEVNEGA REDA - PREDLOG ZAKONA O PREVZEMU DOLGA IN O IZDAJI OBVEZNIC ZARADI
                     ZAMENJAVE DOLGA PO NOVEM FINANČNEM SPORAZUMU IZ LETA 1988 - PO HITREM
                     POSTOPKU</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. K tej točki sem vabil tudi guvernerja Franca Arharja, guvernerja Janeza
                  Košaka in svetovalko gospo Senko Maver. Vse, ki so se seje udeležili, lepo
                  pozdravljam. Najprej sprašujem predstavnika Vlade, če želi v okviru prve obravnave
                  besedo? Želi ali ne želi! Predlog zakona je obravnaval Odbor za finance in
                  kreditno-monetarno politiko kot matično delovno telo in prosim poročevalca, da
                  predstavi mnenje odbora o predlogu zakona.</p>
            </sp>
            <sp xml:id="SDZ1-Redna-38-1996-02-27.sp52">
               <speaker>JANEZ KOPAČ:</speaker>
               <p>Hvala lepa. Predlog zakona je odbor obravnaval in lahko bi rekel, da je vsebino
                  tega predloga zakona obravnaval že tretjič po vrsti, tako da praktično gre za
                  nekaj takega, kot da bi zakon obravnaval po rednem postopku. Najprej smo
                  obravnavali pobudo za sklenitev tega sporazuma, in to je obravnaval tudi Državni
                  zbor, potem smo kasneje, v vmesni fazi enkrat skupaj z Odborom za mednarodne
                  odnose, obravnavali dokončno oblikovano ponudbo pred podpisom in sedaj še v obliki
                  neke ratifikacije, neke vrste ratifikacije obravnavamo predlog zakona o izdaji
                  obveznic, s katero se bo izpolnilo tisto, kar je že dobilo zeleno luč Državnega
                  zbora. Tako da, kar se vsebine tiče, lahko z gotovostjo trdim, da je Državni zbor
                  oziroma pristojna delovna telesa do sedaj obravnaval in odobril že dvakrat in
                  tokrat na seji Odbora za finance še tretjič zapovrstjo. Tako da navkljub sicer
                  pomembnosti te teme, mislim, da lahko utemeljeno pričakujem, da veliko razprav o
                  tem zakonu ne bo, kajti Državni zbor je z njim res že oziroma s to problematiko
                  res natančno seznanjen. Rad bi povedal samo to, da predlog zakona podpiramo, da pa
                  smo vložili skupaj šest amandmajev k posameznim členom in amandma k naslovu
                  zakona, in to vse na sugestijo Sekretariata za zakonodajo in pravne zadeve in vsi
                  ti amandmaji so samo redakcijskega značaja. Podpiramo tudi edini amandma, ki je
                  bil vložen na ta zakon, vložila pa ga je Vlada k 8. členu. Skratka predlagam, da
                  skupaj z amandmaji odbora in amandmajem Vlade predlog zakona podprete. Hvala
                  lepa.</p>
            </sp>
            <sp xml:id="SDZ1-Redna-38-1996-02-27.sp53">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> V
                  imenu poslanske skupine SLS se je prijavil gospod Marjan Podobnik.</p>
            </sp>
            <sp xml:id="SDZ1-Redna-38-1996-02-27.sp54">
               <speaker>MARJAN PODOBNIK:</speaker>
               <p>Spoštovani! Najprej dovolite, da izrazim presenečenje nad ignoranco Vlade, ki se
                  ji ob tako pomembnem zakonu ni zdelo potrebno obrazložiti razloge za način in
                  pristop k rešitvi tega vprašanja kljub vsem pomislekom, ki so bili v času do
                  današnjega trenutka na ta način izraženi do tega vladnega načina in upam, da to ne
                  nakazuje na poizkus, da bi praktično brez razprave potrdili še neko zelo
                  obremenjujočo stvar, obremenjujočo za Slovenijo in za prihodnje rodove, pa tudi
                  prihodnje vlade.</p>
               <p>Pred nami je zakon, katerega vsebina bo imela po oceni Slovenske ljudske stranke
                  za Slovenijo večje posledice, kot je večina pripravljena priznati, mnogi pa zaradi
                  objektivne zapletenosti ali pa tudi zavestnega dodatnega zapletanja o tej tematiki
                  sploh niso pripravljeni razmišljati, četudi ali pa prav zato, ker gre za zneske,
                  ki si jih je zaradi velikosti težko realno predstavljati. Gre za vsebino, v kateri
                  je potrebno videti posamezno drevo, nikakor pa se zaradi tega ne sme spregledati
                  gozda. Temeljno vprašanje, ki ni in verjetno nikoli ne bo dobilo uradnega
                  korektnega odgovora, je za nas v tem trenutku, zakaj Slovenska ljudska stranka
                  oziroma opozicija nista uspeli s pobudo, da bi v ključni pogajalski skupini
                  sodeloval tudi strokovnjak iz opozicije, in to - poudarjam - po izboru Vlade.
                  Zakaj je to eno temeljnih vprašanj? Zato, ker odgovor na to vprašanje bi bil
                  hkrati odgovor na številne pomisleke, ki se jim je nemogoče izogniti ob dejstvu,
                  da je bila onemogočena vzpostavitev višje stopnje zaupanja, ki bi se vzpostavilo,
                  če bi sodeloval tudi kompetenten predstavnik opozicije. Šlo bi za posameznika, ki
                  v ničemer ne bi mogel ogroziti vladne večine in s tem uveljavljanja večinske
                  vladne volje v skupini, bi pa, kot sem že dejal, omogočil vzpostavitev večje
                  stopnje zaupanja v slovenski politiki in slovenski javnosti. Slovenska ljudska
                  stranka je pokazala pri tem vprašanju največjo možno stopnjo konstruktivnosti
                  zato, ker ocenjujemo, da gre za tematiko nacionalnega značaja, kjer je smiselno in
                  nujno poiskati čim širše notranjepolitično soglasje, podobno, kot bi bilo to
                  potrebno doseči pri oblikovanju zunanjepolitične strategije, pri aktivnostih za
                  ustavitev gospodarskega kriminala in pri nekaterih drugih posebno perečih
                  gospodarskih vprašanjih. Argument Vlade, da v svetu ni normalno, da bi v takih
                  skupinah sodeloval predstavnik opozicije, le težko zdrži. Če bi Vladi res šlo za
                  iskanje čimbolj strokovnega pristopa in za široko sprejemljivo rešitev in če bi
                  imela v celoti čiste namene, bi sprejela našega predstavnika po svojem izboru,
                  tako pa ga ni.</p>
               <p>Kot predstavnika opozicije smo predlagali nekaj uglednih posameznikov s potrebnimi
                  referencami. Žal je do konca Vlada temu predlogu nasprotovala. Šele v trenutku, ko
                  je bilo vse že dogovorjeno, so pristali tudi na možnost sodelovanja predstavnika
                  opozicije, vendar je v pogovoru delegacije Slovenske ljudske stranke in Vlade
                  gospod finančni minister, sicer mimogrede, vendar jasno povedal, da se bomo odslej
                  pogajali le še o premoženju, pogajanja o dolgovih pa so zaključena. S tem je
                  postalo tudi sodelovanje predstavnika opozicije brezpredmetno. Zaradi zavrnitve
                  sodelovanja predstavnika opozicije v pogajalski skupini je bila onemogočena
                  praktično vsakršna resna razprava o alternativi, vladni poti in vladnemu predlogu
                  reševanja teh vprašanj. Naša alternativa nikoli ni bila čakanje na neko dokončno
                  razrešitev nasledstvenih vprašanj. To se je nasprotnikom vladnega predloga vedno
                  polagalo v usta, češ, tisti, ki se ne strinjajo v celoti z našim predlogom, želijo
                  čakati, želijo doseči nek ruski model, želijo igrati na karte, ki so v korist
                  drugim, ne pa Sloveniji. Tega nismo nikoli predlagali.</p>
               <p>Bi pa zdaj potegnil primerjavo z zadevo, ki jo je Državni zbor tudi obravnaval
                  pred kratkim in kjer se je na podoben način skušalo diskreditirati tiste, ki se z
                  vladnim predlogom nismo strinjali. Ko je šlo za vprašanje reševanja TAM-a, za
                  zakon o reševanju problematike TAM-a, smo v Slovenski ljudski stranki stalno
                  opozarjali, da predlagani način ne bo prinesel rezultatov, ki se poudarjajo in ki
                  so pričakovani. Zakon je pač zagotavljal 7 milijard tolarjev državnega poroštva za
                  reševanje problematike TAM-a, za sanacijo TAM-a. Mi smo vztrajali, na tem, da se
                  pred odobravanjem teh sredstev s potrebnimi revizijskimi in drugimi preiskovalnimi
                  postopki zagotovi, da bodo sredstva namensko pozitivno uporabljena, da bodo z
                  uporabo teh sredstev dejansko doseženi cilji ozdravitve TAM-a, da bodo delavci
                  obdržali delo, da se bo mariborsko gospodarstvo okrepilo. Danes, po toliko mesecih
                  od te razprave, je jasno in nedvoumno, da smo imeli prav, da nas je Vlada zavajala
                  - iz magnetograma jasno sledi - ko še na zadnji seji Vlada dokazuje enotno, da
                  ocenjujejo, da je sanacijski program pravi, da bo prinesel cilje oziroma
                  rezultate, ki se jih je pričakovalo, danes pa smo praktično pred stečajem tega
                  podjetja ob tem, ko so poplačani razni Zari}i ipd., ko je torej šlo za veliko
                  odlivanje državnega proračunskega denarja in premoženja v povsem druge namene, kot
                  je bilo zagotavljano prav za tem pultom v Državnem zboru. Cela vrsta formalnih in
                  vsebinskih razlogov je, ki utemeljujejo dvom v ustreznost reševanja problematike
                  prevzema dolga in izdaje obveznic zaradi zamenjave dolga po novem finančnem
                  sporazumu iz leta 1988 in nekaj teh formalnih in vsebinskih razlogov bom tudi
                  navedel.</p>
               <p>Če začnem s formalnimi. Prvič - predlagatelj v ciljih in načelih k predlogu zakona
                  navaja: <q>"Dokončna, pravno-formalna ureditev obveznosti slovenskih dolžnikov iz
                  naslova refinanciranih kreditov, ki izvirajo iz obdobja bivše SFRJ do skupine
                  tujih komercialnih upnikov, pomeni uresničitev ciljev in načel, ki jih je
                  Republika Slovenija ob osamosvojitvi sprejela kot vodilo pri urejanju
                  dolžniško-upniških odnosov do tujine, ki so nastali kot posledica razpada SFRJ."</q>
                  To je konec citata. Ta zakon dokončne pravno-formalne ureditve obveznosti
                  slovenskih dolžnikov po novem finančnem sporazumu ne more urediti, najmanj zato
                  ne, ker je izven njegove kompetence prejudikat o izidu morebitnih tožb v tujini v
                  skladu z določili NFS pogodbe. Na to, kdo, kje in kako utegne nezadovoljni upnik,
                  po novem finančnem sporazumu iz leta 1988 iztožiti, ta zakon ne more vplivati. Še
                  manj lahko presoja izide takih tožb in posledice, ki bi jih imele tožbe bodisi za
                  slovenske dolžnike po NFS ali Republiko Slovenijo. Na osnovi tega napačno
                  zastavljenega cilja in izkrivljeno prikazanega namena zakon v 1. členu ureja - v
                  navednicah - troje. Če citiram 1. člen, ta zakon ureja: prva alinea - prevzem
                  dolga, ki izhaja iz novega finančnega sporazuma iz leta 1988 s strani Republike
                  Slovenije; druga alinea - izdajo obveznic zaradi zamenjave dolga po novem
                  finančnem sporazumu iz leta 1988; in tretja alinea - notranja razmerja med
                  Republiko Slovenijo kot prevzemnikom dolga in slovenskimi dolžniki do Republike
                  Slovenije po tem zakonu. V resnici formalno pravno pa ne more urediti niti ene od
                  teh treh alinei. Prvič, po prvi alinei si jemlje pravico, da vstopi kot pogodbena
                  stranka v NFS pogodbo iz leta 1988. Po katerem pravnem načelu si predlagatelj
                  jemlje pravico menjati pogodbene stranke v civilni pogodbi? Prav ta predlagatelj
                  je v zadnjih dveh letih poudarjal svetost že sklenjenih pogodb. V drugi alinei
                  površno navaja <q>"izdajo obveznic zaradi zamenjave dolga po NFS iz leta 1988"</q>. Šlo
                  naj bi za zamenjavo samo 18% od dolga po NFS iz leta 1988. Trditev, da bo
                  predlagatelj pravno-formalno veljavno zamenjal dolg iz NFS za obveznice Republike
                  Slovenije, je nesmiselna, ker ima NFS pogodba znane dolžnike, znanega garanta k
                  pogodbi in predpisan način plačila obveznosti. Spreminjanje teh bistvenih določil
                  pogodbe predstavlja kršitev pogodbe. Kršitev pogodbe pa bo predmet sodnega
                  postopka, ki se bo v skladu z določili pogodbe vršil po newyorškem pravu. Tudi
                  druga alinea zakona zanemarja pravno-formalno pot in enostransko določa vlogo
                  Republike Slovenije v pogodbi, v kateri Republika Slovenija ne nastopa kot
                  pogodbena stranka. Tudi notranjih razmerij med Republiko Slovenijo in slovenskimi
                  dolžniki po NFS ta zakon ne more urediti, ker obljublja slovenskim dolžnikom
                  odvezo od obveznosti iz civilne pogodbe, v kateri Republika Slovenija ni
                  stranka.</p>
               <p>Drugič, trditev iz prvega odstavka 8. člena zakona, da se slovenski dolžniki -
                  navajam: <q>"Slovenski dolžniki po tem zakonu se z dnem zamenjave dokončno in v
                  celoti izpustijo iz obveznosti po NFS do tujih upnikov in vstopijo v obveznost do
                  Republike Slovenije"</q> - je po naši oceni zavajajoča, lažna zato, ker obljublja
                  nekaj, kar presega kompetence tega zakona, nekaj, kar bo morda predmet sodnega
                  postopka po newyorškem pravu, nekaj, kar se bo ali se ne bo izšlo kot rezultat
                  navedenega procesa. Postavlja se nadnačelo <q>"pacta sunt servanda"</q>, torej, pogodbe
                  zavezujejo, torej prav tisto načelo, ki ga je s tega odra ponavljal predstavnik
                  predlagateljev zakona na sejah Državnega zbora marca 1994 in julija leta 1994.
                  Zavajajoče je zato, ker bodo na njeni podlagi poslanci obremenili proračun z
                  milijardami obveznosti v dobri, a zmotni veri, da so s tem res rešili slovenske
                  subjekte iz NFS in Slovenijo vseh obveznosti po novem finančnem sporazumu iz leta
                  1988. NFS pogodba ni naiven dokument, pač pa natančno in strogo zavezujoča
                  pogodba. Zato ne verjamemo, da jo formalno-pravno verodostojno lahko zaobide
                  sporazum, ki ga ponuja predlagani zakon. Argumenti pogajalcev in predlagateljev
                  zakona bodo verificirani v bodočih sodnih postopkih. Zato ne pristanemo na tezo o
                  dokončnem in v celoti rešenem problemu slovenske udeležbe v NFS pogodbi. Za
                  ilustracijo navajamo še nekaj podrobnosti o določilih NFS pogodbe.</p>
               <p>NFS pogodba iz leta 1988 določa izredno ostra pravila za kakršnokoli spreminjanje
                  pogodbenih določil. Že manjše in na povsem določen trenutek vezane spremembe in
                  dopolnila pogodbe zahtevajo voljo 2/3 večine. Vsakršne splošne in trajno veljavne
                  spremembe pa zahtevajo potrditev 95% vseh lastnikov dolgov. Take spremembe so na
                  primer: a) dodatne obveznosti upnikov, b) sprememba glavnice in obresti, c)
                  spremenjena časovna shema odplačevanja dolga, d) sprememba zahtevanega upniškega
                  foruma za potrditev sprememb, e) sprememba pravic in dolžnosti predstavnika tako
                  imenovanega agenta upnikov za en izjemen tretma posameznega upnika, za zmanjšanje
                  glavnice kateregakoli posojila iz pogodbe pa je zahtevano soglasje vseh upnikov.
                  Potem, kar je le košček pogodbenega mozaika, ne verjamemo, da lahko naši pogajalci
                  v pogajanju s predstavniki ASS-ja, to je 11 tujih bank, ki imajo sicer po
                  večinskih ocenah velik ugled, toda le manjši del terjatev po NFS pravno-formalno
                  verodostojno dogovorijo bistvene spremembe osnovne pogodbe.</p>
               <p>Omenimo še dvoje zavarovanj. Prvo je solidarnostna klavzula, po kateri je vsak
                  dolžnik odgovoren za vse prejete kredite. Torej vsak za 4,6 milijarde dolarjev,
                  kot znaša današnje stanje glavnice in obresti. Če upniku posamezni dolžnik ne
                  plača, ima upnik pravico izterjati od kateregakoli zavezanca po NFS pogodbi.
                  Določba nedvoumno in nedvomno predstavlja eno najpomembnejših pogodbenih
                  zavarovanj. Zato ni verjetno, da bi jo kazalo razumeti kot določbo z manjšim
                  pomenom in časovno omejenim učinkom, tako da bi bil potreben le dvotretjinski
                  kvorum za njeno ugasnitev. Argument naših pogajalcev, ki sloni na tem, da pogodba
                  nikjer neposredno ne govori, koliko glasov je potrebnih za izpustitev iz
                  solidarnostne klavzule, je presenetljivo naiven, saj iz vsebinske presoje pogodbe
                  in sistematike pogodbe izhaja vsa teža omenjene klavzule. Omenjeni načeli pa sta
                  bistveni za pravosodni sistem, torej za newyorško pravo, ki bo o njih
                  presojalo.</p>
               <p>Drugi sklop so pogoji ali okoliščine, ko pogodbene obveznosti zapadejo v takojšnje
                  plačilo, tako da se upniki smejo poplačati iz tistega premoženja upnikov, katerega
                  sodno lahko dosežejo. Poleg tistih pogojev, ki zadevajo različne zamude plačila
                  obveznosti, so navedene še spremenjene politične okoliščine, kot na primer:</p>
               <p>a) da Narodna banka Jugoslavije ni več emisijska banka in monetarna avtoriteta v
                  Jugoslaviji;</p>
               <p>b) da Socialistična federativna Republika Jugoslavija preneha biti članica
                  Mednarodnega denarnega sklada ali Mednarodne banke za razvoj;</p>
               <p>c) če pride do položaja, da 2/3 upnikov presodi, da dolžniki ali garant zaradi
                  nastalega položaja niso več v stanju izpolniti pogodbene obveznosti;</p>
               <p>d) ko garancija k pogodbi NFS, katere garant je SFRJ in v njenem imenu bivši
                  zvezni sekretariat za finance upnikom ne predstavlja več zanesljivega
                  varovala;</p>
               <p>e) ko bi prenesli premoženje katerega od dolžnikov na novo pravno osebo, ne da bi
                  le-ta eksplicitno prevzela tudi obveznosti iz NFS pogodbe.</p>
               <p>V luči navedenih pogodbenih zahtev in varovalk je sklenitev tako imenovanega
                  ločenega sporazuma, ki ga je sklenila Slovenija z 2/3 upnikov, špekulativno
                  dejanje. Sporazum ne daje Sloveniji nobenega pravnega zagotovila, da so slovenske
                  obveznosti po novem finančnem sporazumu s tem odplačane.</p>
               <p>Naslednji formalni zadržek je vezan na to, ali gre za ločen sporazum ali le za
                  tako imenovano kvalificirano transakcijo znotraj NFS pogodbe. Pravno gledano
                  vsekakor je pogodba, ker ustreza pravnim kriterijem o pogodbi. Ima dve stranki
                     <stage>(predmet pogodbe in tako dalje)</stage>. Ker gre za ločen sporazum, je
                  ta ločen v tolikšni meri, da formalno ne zadeva NFS pogodbe. To pomeni, da plačana
                  milijarda ne prinaša nobenih formalnih sprememb glede obveznosti stare Ljubljanske
                  banke in Kreditne banke Maribor po NFS pogodbi. Republika Slovenija ne more v
                  svoji pogodbi preurejati pogodbenih obveznosti iz neke druge pogodbe v imenu in za
                  račun tretjega, ki ni pogodbena stranka v pogodbi, ki jo je sklenila Slovenija. Če
                  pa velja, da smo napravili le transakcijo znotraj NFS pogodbe, potem vsa NFS
                  pogodbena določila ostanejo v veljavi, torej tudi solidarnostna klavzula. Če ta ne
                  bi več veljala, bi to pomenilo, da je skupina upnikov dala Republiki Sloveniji
                  odvezo na račun ostalih upnikov, ki v novi pogodbi ne nastopajo kot stranka. Po
                  določilih NFS pogodbe tudi ne more obveljati, da dvotretjinski upniški kvorum
                  spreminja določila iz osnovne pogodbe o spremembi glasovalnega kvoruma. Za takšno
                  spremembo je po pogodbi zahtevana 95% večina. Odveza od solidarnostne klavzule je
                  najširšega in trajnega pomena za pogodbene stranke po NFS in torej ne more biti
                  predmet dvotretjinske večine.</p>
               <p>Poleg tega slovenski <q>"pogajalski dosežek"</q>, posega v stroge klavzule, ki sem jih
                  naštel zgoraj pod točkami od b) do e) upniki, tudi slovenski, zamujajo s plačilom
                  že od 1.1.1994, torej gre za spremenjeno časovno shemo. Nadalje naj bi Slovenci
                  dosegli zmanjšanje dolga, torej glavnice in zaradi manjše glavnice nižje obresti.
                  To je spet v nasprotju z NFS določili. Formalnih zadržkov prepoznamo veliko in
                  nikakor ne pristanemo na to, da nam predlagatelj <q>"strokovno"</q>, odgovarja tudi na
                  tista vprašanja, ki so v pristojnosti pogodbeno določenega anglosaškega prava in
                  sodišč.</p>
               <p>Še nekaj vsebinskih razlogov. Prvič. V postopku pogajanj so naši pogajalci večkrat
                  zatrjevali, da ne vidijo naslova, ki bi dajal Republiki Sloveniji tako imenovano
                  aktivno legitimiteto za nastopanje v pravnih postopkih glede NFS pogodbe. S tem
                  zakonom pa so daleč presegli iskanje odgovora na prejšnje vprašanje, saj so
                  Republiko Slovenijo samovoljno kar vrinili namesto pogodbene stranke v NFS
                  pogodbi. Drugič. Še na seji Državnega zbora julija 1994 so pogajalci zatrjevali,
                  da tajni Uradni listi niso v nobeni neposredni zvezi z izvajanjem pogodbe NFS.
                  Danes vidimo na spisku predlagateljev tri zakone iz tajnega Uradnega lista SFRJ,
                  številka 26/89, 17/89 in 15/90. Vsebinsko gre pri teh tajnih uradnih listih za
                  dvoje pomembnih sklopov. Prvi je ta, da je SFRJ z določbami v tajnih uradnih
                  listih skrivala kršitve pogodbenih določil NFS. Na primer, pred tujino je hotela
                  skriti prepovedano kupovanje svojih dolgov s sredstvi tako imenovanega <q>"sall"</q>
                  kredita. Narodna banka Jugoslavije si je preko tajnega uradnega lista zagotovila,
                  da sme uporabiti 500 milijonov dolarjev prek sistema njej podložnih poslovnih bank
                  za gotovinski odkup NFS dolgov. Slednje je pogodba o reprogramu dolgov
                  prepovedovala. Narodna banka je posel izvajala, rezultat so prenekateri upniki, v
                  navednicah, s seznama tistih, ki so podprli slovenski predlog o delnem poplačilu.
                  Drugi sklop pa je ta, da je z določili v tajnih uradnih listih ropala gospodarstvo
                  SFRJ na način, da je Narodna banka sicer izposlovala popust pri odkupu
                  jugoslovanskih dolgov, hkrati pa je Savezno izvršno ve}e SFRJ na predlog Narodne
                  banke Jugoslavije določilo lestvico, v kolikšnem odstotku morajo podjetja
                  preplačati odkupljene dolgove. Razlika je končala v blagajni Narodne banke
                  Jugoslavije. Narodna banka Jugoslavije je denarje plasirala na privatne račune
                  pravnih in fizičnih oseb v tujini, tudi po pričevanju gospoda Mirana Mejaka.
                  Predlagani zakon bo legaliziral kriminalno početje režima v SFRJ.</p>
               <p>Preseneča nas tudi pozitivno stališče, ki sta ga do instrumenta tajnih uradnih
                  listov v radijski oddaji izrazila slovenski pogajalec in minister za finance.
                  Tajne uradne liste oziroma tajni uradni list kot institut ste, spoštovani
                  predstavniki Vlade, prikrivali, dokler jih mi nismo privlekli na dan. Sedaj, ko
                  jih ne morete več prikrivati, jih kažete kot povsem normalen del zakonodaje.
                  Mimogrede, vprašam vas, tudi tu sedeče bivše člane Zveze komunistov, vsaj tiste,
                  ki ste verjeli v delavsko samoupravljanje, ali se ne čutite prevarane ali ne
                  priznate, da so bili prevarani delavci, ki so skupaj z vami mislili, da
                  upravljajo, je pa namesto njih in za njihov račun upravljal tajni uradni list,
                  tisti tajni uradni list, ki ga kljub vsem zahtevam še do danes, do tega trenutka
                  Državni zbor, niti najbolj zainteresirani poslanci, nismo dobili na klop, da bi ga
                  videli v celotnem obsegu. Videli smo samo tri dokumente, ki se po oceni pogajalcev
                  neposredno nanašajo na NFS sporazum, ostalih nismo videli in bomo vztrajali, da
                  pred dokončnim sprejetjem zakona dobimo celoten arhiv tajnih uradnih listov.
                  Obstaja najmanj še en tajni uradni list, ki posredno vpliva na NFS pogodbo. Tega
                  smo v parlamentu že navajali. Gre za tajni Uradni list številka 37/86, ki
                  poslovnim bankam nalaga obveznosti tečajnih razlik iz naslova razporejanja tujih
                  kreditov.</p>
               <p>Kot dodatni sklep bomo predlagali oziroma ustrezno, v skladu s poslovnikom, da se
                  zadrži izvajanje tega zakona vse dotlej, dokler Republika Slovenija ne pridobi
                  popolne dokumentacije o tajnih uradnih listih, tako da bodo davkoplačevalci
                  natančno vedeli, s kakšno pravno podlago so podprti predlogi novega reprograma
                  pogodbe o reprogramu jugoslovanskih dolgov iz leta 1988. Navedbe v tajnem uradnem
                  listu 17/89 utemeljujejo naš sum, da je gospodarstvo SFRJ že plačalo in preplačalo
                  svoje obveznosti po novem finančnem sporazumu. Kolobarjenje z dolgovi pa je dalo
                  naslednji današnji rezultat, ta pa je prvotni upniki po NFS so na različne načine
                  že prišli do poplačila, to so dosegli skozi najrazličnejše <q>"swop"</q> operacije v
                  preteklosti. Mahinacije Narodne banke Jugoslavije, pokrite s tajno zakonodajo so
                  federaciji, Narodni banki Jugoslaviji in tistim, ki jim danes pravimo povezane
                  osebe, omogočile, da v celoti nadomestijo stare upnike po NFS in prevzamejo
                  njihove, z diskonti odkupljene terjatve. Trdimo, da je večina sedanjih upnikov po
                  NFS povezanih oseb. Povezane osebe so za nas tiste, ki so s skupnimi denarji,
                  nabranimi v SFRJ nelegalno, s pomočjo tajnih uradnih listov, na račun akumulacije
                  gospodarstva ali z legalno nabranim denarjem federacije odkupile skupne dolgove.
                  Vseeno nam je, kdo zastopa te pravne osebe ali kje imajo sedež. Žal ne verjamemo,
                  da zaščita, ki jo ponuja predlagatelj pred vdorom povezanih oseb predstavlja le
                  resno operativno oviro.</p>
               <p>Poglejmo primer, na spisku nastopajo podjetja iz off shore področij, se pravi
                  poštni nabiralniki, za katere nobeden od pogajalcev in tudi ne Chemichal Bank ne
                  more vedeti, kdo se skriva za njimi. Dalje, Chemichal Bank na primer na seznamu
                  večkrat nastopa sam. Kolikokrat nastopa v svojem imenu in za svoj račun in
                  kolikokrat nastopa kot upravnik premoženja nekoga drugega? Identifikacija osebe,
                  ki upravlja premoženje banke, je praktično nemogoča. Tudi, če bi v posameznem
                  primeru uspeli, je Chemical krit, ker bo vedno lahko trdil, da je upravljal
                  premoženje nekoga v dobri veri, da ni povezana oseba. Od Chemical torej ne bomo
                  mogli iztožiti nič. Poglejmo dalje spisek. Najdemo Proinvest ESR, to je Saftijeva
                  firma. Za Safti utemeljeno sumimo, da pere nakradeno jugoslovansko akumulacijo,
                  kot nakradeno tudi jemljemo tisto, kar je podprto s tajnimi uradnimi listi. In
                  bolj mimogrede kot neka ključna stvar bi omenil še nekatere nepotizme, ki so lahko
                  tudi nekorektni, vendar mislim, da jih je ob tako pomembni temi preprosto potrebno
                  omeniti. Tast finančnega ministra je visok funkcionar Saftija, je bivši direktor
                  Adita. Saftijeva firma je z veseljem pristopila k separatnemu dogovoru. Manager
                  bivšega NFS agenta <q>"Manufacture"</q> iz Hanovra je zakonec uradnice iz sedanjega
                  agenta Chenicla. Mož kontrolira eno od bank v Ljubljani. Zadnja navedba o teh
                  nepotizmih bi bila nekorektna in bi se je vzdržal v primeru, da bi predstavnik
                  opozicije sodeloval v tej skupini, ker v tem primeru te sorodstvene povezave ne bi
                  imele nobene zveze. Ker je pa bilo onemogočeno vsakršno sodelovanje, pa imajo
                  lahko še kako velik pomen, še posebno, če gledamo stvari tudi v luči tistih
                  sprejetih sklepov v tem Državnem zboru, ki bodo zelo obremenjevali prihodnost
                  Slovenije zaradi neustreznih sklepov, nedomišljenih sklepov, ki bodo obremenjevali
                  prihodnje rodove, prihodnje vlade in ne želimo, da bi se podobno zgodilo tudi z
                  neustreznimi rešitvami problematike dolgov bivše SFRJ. Zato, zaradi vseh teh
                  razlogov, nekaj sem jih omenil, nekaj jih bodo omenili še drugi predstavniki,
                  poslanci Slovenske ljudske stranke ne bomo podprli predlaganega zakona. Želimo pa,
                  da bi pred drugo obravnavo, ker ste pač dosegli, izsilili hitri postopek,
                  zagotovili celoten spisek tajnih Uradnih listov. Vlada jih ima in zato je prav, da
                  jih temu Državnemu zboru oziroma tistim, ki so zainteresirani, da dobijo vanje
                  vpogled, tudi predložijo. Hvala lepa.</p>
            </sp>
            <sp xml:id="SDZ1-Redna-38-1996-02-27.sp55">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SKD bo predstavil gospod Stane Frim.</p>
            </sp>
            <sp xml:id="SDZ1-Redna-38-1996-02-27.sp56">
               <speaker>STANE FRIM:</speaker>
               <p>Hvala. Gospod predsednik, spoštovani! Poslanska skupina Slovenskih krščanskih
                  demokratov podpira sprejetje zakona o prevzemu dolga in o izdaji obveznic. S tem
                  upamo, da se Slovenija dokončno osamosvaja od bivše države tudi na finančnem
                  področju. V primeru, da zakon pomeni tudi dokončno razdrtje solidarnostne
                  klavzule, ki jo je določal novi finančni sporazum iz leta 1988, je zakon izjemnega
                  pomena. Popravljamo namreč to, kar je bilo storjeno leta 1988, ko je tedanja
                  slovenska oblast ratificirala sporazum, po katerem je Slovenija dala popolno
                  poroštvo nad celotnim jugoslovanskim dolgom iz sporazuma, skratka zavezo, da
                  Slovenija poplača vsako dospelo obveznost, če druge republike niso likvidne. Za ta
                  ukrep nosi vso odgovornost tedanja oblast. Da pa je bilo to sprejeto, je z vidika
                  tedanje oblasti razumljivo, saj so tedaj z zadolževanjem v tujini reševali tako
                  socialni mir in tudi neuspele projekte v Jugoslaviji in Sloveniji. Posledice so pa
                  danes tukaj. Vsekakor bo sprejeta obveznost iz tega zakona znatno obremenjevala
                  državni proračun v naslednjih letih. Tako bomo na račun preteklosti zoževali
                  manevrski prostor pri reševanju socialnih in razvojnih problemov države v
                  prihodnosti. Žal je tako. Vendar se pa zavedamo, da hkrati to pomeni prepoznavanje
                  obsega zunanjega dolga Slovenije in s tem prevzemamo odgovornost za svoj del
                  dolgov. Jasno samo za ta del, ki ga tukaj določamo. Skratka, omogoča nam tudi
                  upravljanje oziroma gospodarno ravnanje z zunanjim dolgom v prihodnosti.
                  Odplačevanje dolga bo znosno, v kolikor bomo razpoložljive finančne vire vlagali v
                  uspešne infrastrukturne in gospodarske projekte, ki nas bodo približali razvitemu
                  svetu. Ob vodenju ustrezne restriktivne politike na področju javne porabe. Ne bom
                  se spuščal v polemiko, ali bi Slovenija lahko kupovala te dolgove takrat, ko so
                  bili na trgu po nižji ceni, kdaj je bilo to zamujeno. Pomembno je dejstvo, da je
                  bilo veliko narejenega in ta pogajalska skupina je imela tukaj veliko zaslug, da
                  se je izločal del upnikov, povezanih oseb, tako v fazi pogajanj kot tudi sedaj z
                  določili, ki zavezujejo banke za naprej. Skratka, sprejetje zakona pomeni novo
                  stopnico pri osamosvajanju in oddaljevanju Slovenije od prostora, v katerega bi
                  nas nekateri v svetu in doma radi potisnili in v katerem nas bi radi videli.
                  Hvala.</p>
            </sp>
            <sp xml:id="SDZ1-Redna-38-1996-02-27.sp57">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SDSS bo predstavil gospod Pučnik.</p>
            </sp>
            <sp xml:id="SDZ1-Redna-38-1996-02-27.sp58">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Socialdemokrati izražamo vse razumevanje za
                  prizadevanje Vlade, da se skuša rešiti iz te dediščine, ki jo v okviru te
                  problematike imenujemo solidarnostna klavzula. Mi se tudi zavedamo, da je to
                  početje težko, da je to težek projekt, da finančni svet Evrope in Amerike nikakor
                  ni sentimentalen, da se pogaja in da ima pred očmi samo lastne koristi in ničesar
                  drugega. Prav zaradi tega pa menimo, da je naloga slovenskih pogajalcev, slovenske
                  Vlade in vseh ostalih, ki tukaj sodelujejo, da se prav tako obnašajo, kakor se
                  običajno obnašajo dejavniki svetovnega kapitalskega trga, torej, da so trdovratni,
                  brezobzirni v pogajanju, da pač skušajo maksimalno dobiti za interese Republike
                  Slovenije.</p>
               <p>V predloženem zakonu opažamo nekatere slabosti, na katere bi na kratko opozoril.
                  To so predvsem formalne, manjše stvari, in tudi upam, da bo mogoče, da bodo
                  predstavniki Vlade, ki zagovarjajo ta zakon, lahko marsikaj od tega tudi
                  pojasnili, in da se bo marsikaj izkazalo eventualno kot nesporazum. Najprej bi
                  opozoril na pojem nesodelujočih oseb. Gre za postopek, kako in kdo bo določal, kdo
                  je nesodelujoča oseba. Če prav razumemo ta zakon, bo to ta pooblaščeni agent
                  <q>"CHEMICAL"</q>, ki pa pri tem nima prav nobenega nadzora, ko bo o tem odločal. Tudi ni
                  pojasnjen, vsaj v zakonu ne, natančnejši postopek, po katerem bo nekdo
                  klasificiran kot ta nesodelujoča oseba. Socialdemokrati menimo, da dokončne
                  odločitve o tej kategoriji, torej o določitvi neke osebe, pravne osebe za
                  nesodelujočo osebo, torej, mi menimo, da agent Chemical ne bi smel imeti zadnje
                  besede, temveč da bi zadnjo besedo pri tej stvari na njegov predlog in na njegove
                  argumente moralo imeti Računsko sodišče Slovenije. To je stvar, ki zadeva
                  interese. To je zadeva, ki sproža možnosti najrazličnejših finančnih povezav v
                  ozadju in četudi zdaj nimam nobenih negativnih informacij o tem predlaganem agentu
                  in tudi mu ničesar ne podtikam. Dobro vemo, kakšna je realnost v finančnem svetu.
                  Torej naša zahteva je v tem smislu, da bi končno besedo na predlog tega agenta
                  moralo imeti Računsko sodišče Slovenije.</p>
               <p>Druga zadeva, na katero bi opozoril, je dejstvo, da po tem pismu, ki naj postane
                  del tega zakona, izhaja, da ta agent, za katerega smo se gotovo po dobrem
                  premisleku odločili, nima v bistvu nobene odgovornosti. On ne odgovarja nikomur.
                  On odloča in za svoje storjene operacije ali pa tudi za eventualno opuščene
                  operacije v tem pogajanju ne odgovarja nikomur. Torej mi smo tukaj sprejeli
                  oziroma naši pogajalci oziroma Vlada predlaga tukaj rešitev, da stavimo v polni
                  meri na zaupanje do tega izbranega agenta. To se mi zdi glede na finančno realnost
                  v svetu nekoliko - ja, bom skoraj rekel zelo nepraktična, če eventualno že ne
                  naivna odločitev.</p>
               <p>Tretja stvar, na katero bi opozoril. Glede na obe pripombi, ki sem ju pravkar
                  omenil, sledi, da ta zakon ne zagotavlja, da bi bilo mogoče iz te poravnave dolgov
                  kupcev na področju nekdanje Jugoslavije izločiti res vse. Zakaj se omenjata samo
                  Srbija in Črna gora? Zakaj ne Hrvatska? Zakaj ne Makedonija? Zakaj ne Bosna in
                  zakaj ne Slovenija oziroma določeni gospodarski subjekti iz Slovenije, ki so
                  eventualno tudi po indirektni poti vpleteni v to zadevo? To so, po našem mnenju,
                  važne velike pomanjkljivosti in bi zato vsaj želeli prepričljivo razlago in
                  utemeljeno zagotovilo, da tukaj ni po nemarnosti ali celo po namenu vgrajena neka
                  vrzel v ta zakon, katero bi morala Republika Slovenija drago plačevati.</p>
               <p>Naslednja pomanjkljivost, ki jo socialdemokrati ugotavljamo pri tem zakonu, je, da
                  kot sestavina tega zakona nimamo nobenega spiska, dokončnega spiska vseh pravnih
                  oseb, ki imajo zahteve do Republike Slovenije. Mislim spisek, ki bi bil preciziran
                  z vsoto, ki jo upnik zahteva od Republike Slovenije, ločeno od obresti, ki so med
                  tem časom nastale na podlagi te glavnice. Torej spisek oseb, upnikov po teh
                  kategorijah, pri katerih bi bila navedena glavnica, kakor tudi doslej nastale
                  obresti.</p>
               <p>Naslednja pripomba je manj pomembna. Tukaj gre za to določilo honorarja agentu. O
                  velikosti te vsote ne bom razpravljal, tudi nimam nobenih informacij in tudi nimam
                  ustreznega znanja, da bi presojal ustreznost ali neustreznost tega honorarja, bi
                  pa znova opozoril na to, da je poleg tega osnovnega honorarja potrebno
                  pričakovati, da bomo, kakor je tudi določeno v zakonu, plačali še vse ostale in
                  kakorkoli v procesih, pravnih svetovalcih in tako naprej nastale stroške, o
                  katerih nimamo na podlagi razlage k temu zakonu niti pojma. Zato socialdemokrati
                  zahtevamo, da se le poda neka približna ocena teh stroškov, da vemo, za kaj tu
                  gre. Čisto na slepo se pač v tako važne, tako pomembne, tako velike finančne
                  operacije, res ne moremo spuščati.</p>
               <p>Tudi je vprašanje, ki je ostalo v zakonu nerešeno, ki bi ga bilo mogoče takole
                  formulirati: kdo bo v okviru Republike Slovenije nadziral in ugotavljal
                  upravičenost zahtev agenta <q>"CHEMICAL"</q>, ki jih bo postavljal Republiki Sloveniji?
                  Kdo bo o tem odločal? Ali nihče, samo sam? Ali je sploh kakšen drug organ, ki bo
                  to odločal? In ne vem, zakaj pri tej stvari, kakor sploh v celotnem tem zakonu,
                  predlagatelji pozabljamo, da imamo Računsko sodišče? Kakor da ga ne bi bilo!
                  Torej, v tej zvezi mislim, da je nujno potrebno, da dobi parlament vsaj okvirni
                  predračun stroškov, ki so povezani s to operacijo. Če parlament odloča o tako
                  važni finančni zadevi, nima pa podatkov vsaj o nekem predračunu, ki ga naj
                  napravijo strokovnjaki, potem mislim, da je naivno pričakovati, da bodo poslanci,
                  ki se zavedajo pomena te točke, preprosto glasovali za ta zakon.</p>
               <p>Naslednja pripomba se nanaša tudi na določilo, ki je mogoče nepomembno in se rade
                  volje dam poučiti in tudi spremenim svoje odklonilno mnenje o tem, namreč gre za
                  določilo, da Republika Slovenija lahko odkupi obveznosti po nominalni vrednosti.
                  Zakaj po nominalni vrednosti? Torej, nekdo bo kupil nekje za polovično ceno
                  obveznice, recimo v Luksemburgu in prišel lepo sem in jih vnovčil za 100%.
                  Slovenija se ne bi mogla potem niti pogajati, da bi jih kupila pod nominalno ceno.
                  To se pravi, tukaj bi po mojem razumevanju morala biti nujna formulacija:
                  Republika Slovenija lahko odkupi po tržni ceni, ki pa ne sme presegati nominalne
                  cene ali pa nekaj podobnega. Nikakor pa ne po nominalni ceni, drugi pa bodo
                  trgovali s 30, 40% in tako naprej nominalne vrednosti. To je odvisno od stanja
                  slovenskih financ in slovenskega gospodarstva.</p>
               <p>Naj omenim tudi to, da bi to lahko imelo za posledico, da se izvede dokaj močan
                  izvoz kapitala. Gre namreč za to, da nekdo kupi za 30%, vnovči pa pri nas za 100%.
                  Tega ne bi podrobneje razlagal, saj vam je kot strokovnjakom to dosti bolj znano
                  kot meni.</p>
               <p>Naslednja in zadnja pripomba se nanaša na vprašanje jurisdikcije, na pristanek na
                  vročitev in na izvršljivost vsega. Slovenija se tukaj odpoveduje tako rekoč
                  kakršnikoli možnosti, da bi se odrekla eventualnim postopkom na osnovi
                  obveznic.</p>
               <p>Tukaj zakon tako rekoč dopušča neomejeno možnost sprožanja pravnih sporov, rekel
                  bi nekako ironično, da celo navaja, da motivira zainteresirane, da gredo v spore,
                  glede na to, da se Slovenija prav v ničemer ni zavarovala, ali pa, po mojem
                  prepričanju, da se je premalo zavarovala.</p>
               <p>Iz tega bi zaključil naslednje. Socialdemokrati menimo, da pogajalska skupina ni
                  dosegla osnovnega cilja, namreč, da vztraja na razlikovanju med lociranimi in
                  alociranimi dolgovi. V bistvu smo prešli sedaj na nek <q>"pal-mal"</q>, na neko mešanico
                  vsega skupaj in od tega vsega skupaj bomo pač plačali teh 18%. Mislim, da je to
                  popuščanje v tej točki fundamentalnega pomena in da ga ne smemo podpreti.</p>
               <p>Računanje, koliko odstotkov bomo pa potem dejansko plačali od nealociranega dolga,
                  je zelo težavno, zato ker se pri pregledovanju te materije lahko ugotovi, da so
                  bile omenjene tukaj zelo različne vsote. Pogosto so bili omenjene vsote, ker so
                  bile vključene obresti; pogosto vsote, ki so pomenile samo glavnico, ne pa obresti
                  in tako naprej. Tako se je v bistvu v zadnjih mesecih tudi v intervjujih v
                  Republiki in drugod žongliralo z raznimi številkami, ki jih v bistvu nekdo, ki ni
                  direktno povezan v tem poslu, sploh ne more oceniti ali presoditi. Po nekaterih
                  ocenah naj bi šlo, da bi mi dejansko plačali 27, nekateri govorijo celo do 39%
                  alociranega dolga Jugoslavije. Kaj to pomeni plačati nealocirani dolg? To pomeni,
                  da Slovenija iz tiste skupne porabe bivše federacije Jugoslavije preprosto tako
                  rekoč s sporazumom nase prevzame nesorazmeren odstotek teh neidentificiranih
                  izdatkov bivše države. Ker ne vemo, za kaj so jih porabili, govorimo o
                  nelociranosti oziroma o alociranosti in namesto da bi bili mi, kot je zahteval
                  ustavni zakon, sorazmerno udeleženi pri odplačevanju tega bremena, smo tukaj -
                  vsaj tako je mogoče povzeti iz tega zakona - prevzeli nesorazmerno visok dolg
                  oziroma smo se v zakonu celo izognili razlikovanju med enim in drugim. Tukaj se
                  lahko znova hudobno sprašujem, zakaj smo se izognili tej terminologiji in lahko
                  postavim retorično vprašanje, ali ne bi uporaba teh dveh kategorij - lociranost in
                  alociranost - pokazala dokaj neugodno sliko o uspehu tega pogajanja.</p>
               <p>Še zadnja pripomba, ki se ji ne morem odpovedati. Spoštovane kolegice in kolegi!
                  Pri tem zakonu imamo znova opravek s poravnavanjem naše dediščine. Vsem tistim, ki
                  bodo pri 30. točki tega dnevnega reda dobili tako hude pomisleke, kadar bo šlo za
                  določena finančna sredstva, bi priklical v spomin, da govorimo tukaj o skoraj
                  milijardi dolarjev, da dodatnih stroškov sploh ne bi omenjal. Tukaj gre za
                  poravnavanje neučinkovitosti bivše realsocialistične politike takratne Republike
                  Slovenije, ki se je tukaj pri sprejemu te solidarnostne klavzule odpovedala tako
                  rekoč principu gospodarske suverenosti in že pristala pod takimi pritiski na to
                  solidarnostno klavzulo. Prav to napako takratne politike, prav to neodgovornost
                  takratnih slovenskih politikov do interesov slovenskega naroda, danes tukaj
                  skušamo sanirati.</p>
               <p>In še nekaj. Tega ne bomo mi sanirali - poslanke in poslanci tukaj. To bodo
                  sanirali tisti, ki delajo v Sloveniji včasih tudi za 40.000 naših tolarjev. To
                  bodo sanirali tisti, ki še konec februarja, kot recimo v TAM-u, ne dobijo plače za
                  januar. To sanirajo tisti ljudje - ostale primere, ki bi se jih dalo tukaj še
                  naštevati, si bom prihranil za kdaj drugič.</p>
               <p>Da zaključim. Socialdemokrati zavračamo ta zakon. Po naši oceni so tukaj pravne
                  luknje v teh pogajanjih in po naših ocenah ni zagotovljeno, da bi lahko danes
                  Državni zbor ugotovil, kakšno je finančno breme, ki izhaja iz tega zakona. To so v
                  glavnem naši ugovori. Mi pod temi pogoji na ta zakon ne moremo pristati.
                  Hvala.</p>
            </sp>
            <sp xml:id="SDZ1-Redna-38-1996-02-27.sp59">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo predstaviti stališče poslanske skupine? <stage>(Ne
                     želi.)</stage> Prijavljenih k razpravi ni. Želi kdo razpravljati?</p>
               <p>Gospod Žarko Pregelj najprej. Ste si premislili?</p>
            </sp>
            <sp xml:id="SDZ1-Redna-38-1996-02-27.sp60">
               <speaker>ŽARKO PREGELJ:</speaker>
               <p>Spoštovani! Predlagani zakon je v bistvu že po strokovni plati oziroma po dikciji
                  členov v resnici nekoliko sporen. Že iz mnenja Sekretariata za zakonodajo se da
                  razbrati, da v bistvu ni vse jasno, predvsem na podlagi enega, po mojem mnenju
                  izredno bistvenega dela tega zakona. Ta zakon je sicer narejen na prvi videz zelo
                  preprosto. Deluje kot določeni sistemski zakoni, korektno pojasnjuje namen, pojme
                  in podobno, razgrajuje osnovne principe, ima tudi določbe, ki so pač potrebne za
                  uveljavitev zakona, toda ima tudi člen, ki je v resnici prava past za
                  zakonodajalca. Ta člen je 3. člen. Člen na videz korektno vključuje v ta zakon
                  tudi informativni memorandum z dne 30. novembra 1995 in obvestilo o ponudbi, ki
                  naj bi oba dokumenta vključil in tako bi postala sestavni del tega zakona in
                  objavljena skupaj z zakonom.</p>
               <p>Že sekretariat opozarja, da je potrebno ravno zaradi tega, ker se ta dva dokumenta
                  vključujeta v zakon, ju vključiti tudi med pojme v 2. člen. Torej jasno opisati,
                  kaj ta dva dokumenta sploh sta, ne pa ju zgolj navajati pod petim odstavkom, v
                  okviru neke dokumentacije. Dobro. To se bo dalo urediti z amandmaji. Toda bistveno
                  vprašanje je vsebinsko, kaj ta dva dokumenta v resnici predstavljata. Običajno
                  imamo tak postopek pri mednarodnih pogodbah, ko je mednarodna pogodba sestavni del
                  zakona o ratifikaciji te pogodbe in je vključena običajno že kar v 2. ali pa 3.
                  člen s celotnim besedilom, s podpisi vred. Ta dva zakona nista tako priložena
                  zraven. Sta nekje v prilogi z obrazložitvijo, in ko ju začnemo brati in
                  proučevati, ugotovimo, da gre za izredno natančne, lahko na en način logistične,
                  na drugi način čisto finančne, na tretji način pa čisto zakonske določbe, ki
                  dejansko dajo temu zakonu pravo veljavo. Poslanci teh dokumentov ne moremo
                  spreminjati, ker to sta dokumenta, ki imata status pogodbe oziroma dogovorov. Bila
                  sta oblikovana, okvirno sicer menda z znanjem oziroma z odobritvijo matičnega
                  odbora, to je Odbora za mednarodne odnose. Koliko je ta odbor dejansko oblikoval
                  platformo za sprejemanje teh dokumentov, mi ni znano. Kolikor sem uspel izvedeti
                  od naših članov, ne kaj dosti.</p>
               <p>Ta dokumenta oziroma je še nekaj dodatnih dokumentov, za katere ni čisto jasno,
                  ali bodo tudi sestavni del zakona ali ne, sta po svoji osnovi, kot sem že omenil,
                  izredno natančna dokumenta, hkrati pa tako široka, da presegata običajno zakonsko
                  veljavo in tudi nista napisana na tak način, kot so napisane običajno mednarodne
                  pogodbe. Nimata členov, nimata dovolj jasne zakonske dikcije, zato sprašujem
                  predlagatelja, zakaj želi, da sta ta dokumenta sestavni del zakona. Zakaj meni, da
                  je to najprimernejši postopek? Ali ne bi bilo mogoče primerneje pripraviti
                  nekoliko bolj obširen osnovni zakon in prenesti osnovne določbe teh pogodb v
                  zakon, medtem ko te pogodbe pustiti take kot so in naj pač zavezujejo podpisnike,
                  ki jih bodo podpisali. Meni se osebno poraja vprašanje oziroma dilema, da nekdo
                  želi prenesti odgovornost, se pravi, s svojih ramen kot pogajalec ali pa kot
                  predstavnik določene državne institucije na ramena najvišjega državnega telesa, to
                  je Državnega zbora, na ramena vseh poslancev, ki tako ali drugače pri tem nismo
                  sodelovali oziroma smo bili vedno le posredno seznanjeni, sploh to velja za člane
                  opozicije, odgovornost, ki bo v bistvu potem kolektivna in po dobrih starih
                  navadah še iz prejšnje države ne bo zavezovala nikogar, najmanj pa tistega, ki
                  predlaga ta zakon. Zato iz tega načelnega stališča vidim kot sporno določilo 3.
                  člena, ki vključuje v ta zakon v bistvu dve pogodbi, ki sta izredno obsežni,
                  izredno nepregledni za določeno zakonsko dikcijo in kolikor sem ju uspel razumeti,
                  bosta v resnici, ker imata dokaj širok pas uresničevanja, lahko popolnoma
                  spreminjala matični del zakona, tako da bodo v resnici ta določila, ki so zdaj
                  zapisana v členih zakona, zgolj papirnata fasada za pravo dogajanje, ki je skrito
                  v informativnemu memorandumu in obvestilu o ponudbi. Zanimiv je tudi 5. člen. V 5.
                  členu se sicer jasno bere, da bo Republika Slovenija izdala obveznice v višini 18%
                  nezapadle glavnice, dolgovane sodelujočim upnikom do dneva zamenjave in 18%
                  vrednosti že zapadlih in neplačanih glavnic in obresti, računanih na način, ki ga
                  določa ta dokumentacija, se pravi informativni memorandum in obvestilo o ponudbi.
                  Zanimiv je drugi odstavek tega člena, kjer se pojavi Vlada Republike Slovenije, ki
                  bo kar z uredbo ugotovila dokončni nominalni znesek in druge pogoje obveznic v
                  skladu z dokumentacijo. Torej ugotovila bo, ali se bo mogoče celo še kaj pogajala,
                  in to Vlada; in Državni zbor ji bo s sprejemom takega člena dal popolnoma proste
                  roke. Temu se drugače lahko reče tudi bianco menica. To je v bistvu bianco menica
                  za Vlado, ki bo lahko ustvarila to, kar bo lahko ustvarila. Menim, da je taka
                  dikcija v resnici zakonska luknja, skozi katero bo lahko odtekalo in pritekalo v
                  to državo marsikaj, marsikaj tudi takega, kar bo izven nadzora najvišjega organa,
                  to je Državnega zbora. Tak pristop ne more biti v čast zakonodajalcu in v kolikor
                  bo večina v tem Državnem zboru prevzela tako odgovornost, potem bo storila izredno
                  nespametno dejanje, hkrati pa tudi nekorektno dejanje do celotne volilne baze, se
                  pravi, do vseh državljanov te države.</p>
               <p>Ta zakon oziroma problematika vračanja dolgov, ki so bili v okviru finančnega
                  sporazuma vezani s solidarnostno klavzulo, se v bistvu vleče kot nepretrgana
                  popkovina s staro državo. Ta zakon bo v bistvu legalizacija te popkovine, ostala
                  bo, sploh je ne bo prerezal, in to je najhujše. Zato dovolite, in prosim, ko bomo
                  predlagali proceduralni predlog, da ga tudi podprete in dovolite, da Vlada
                  Republike Slovenije predloži Državnemu zboru dokumentacijo, ki naj vsebuje vse
                  tajne Uradne liste Socialistične federativne republike Jugoslavije od leta 1980 pa
                  do leta 1992 oziroma do konca njihovega izhajanja, kajti točnega konca izhajanja
                  teh uradnih listov ne vemo. Menimo, da se pač končajo v letu 1992. To bo predlog
                  naše poslanske skupine in menimo, da v kolikor vladna večina v tem Državnem zboru
                  podpre ta predlog, bomo menili, da želi konstruktivno sodelovanje opozicije.
                  Menili bomo, da želi, da se o nacionalni temi, kajti to je očitno nacionalna tema
                  številka ena, zavestno lahko opredelimo vsi poslanci tega Državnega zbora in tega
                  sklica. V kolikor boste to zavrnili, pomeni, da nekaj skrivate, da ne želite
                  pokazati vse resnice, ki se nanaša na dolgove nekdanje zvezne države. Bomo
                  razumeli, da veste več kot mi v opoziciji, in bomo razumeli, da želite
                  davkoplačevalce <q>"prinašati okoli"</q> še naprej, ker jim ne želite povedati vse
                  resnice. Ne moremo vam verjeti, ker ni nobene podlage, da bi vam verjeli. Danes je
                  bil omenjen TAM kot primer, ko je Vlada zlorabila naše zaupanje. Takih poslov se
                  bojimo naprej.</p>
               <p>V Slovenski ljudski stranki se zavedamo, da smo nekaj zakonov, kot je tudi v
                  obrazložitvi tega zakona zapisano, že sprejeli, ki v bistvu že omogočajo določene
                  transakcije, tako s področja mednarodnega kapitala, ki ga zastopajo banke po NFS,
                  kakor tudi s področja nekdanje zvezne države oziroma njenih firm, ki so bile
                  ustanovljene drugod po svetu in da se ti pretoki očitno odvijajo s takim ali
                  drugačnim vedenjem naše Vlade. Včasih se vprašamo, ali mogoče obstaja kakšna druga
                  pot, ali je možno v tej državi drugače delati, ali je možno mlado Republiko
                  Slovenijo postaviti v mednarodna finančna dogajanja v neki drugi vlogi, manj
                  obremenjeni s preteklostjo, ki smo jo podedovali iz prejšnje zvezne države.
                  Zgodovinsko gledano, verjetno je ta možnost zelo majhna oziroma jo je težko najti
                  popolnoma neodvisno od dogajanj v bivši zvezni državi. Če pogledamo podobne
                  države, ki so v zgodovini bile v podobni situaciji kot je naša, vsaka taka majhna,
                  sicer sposobna država, je morala plačevati določeno <q>"ceho"</q>, določen davek večjim
                  državam za to, da je lahko ohranjala vsaj neko določeno omejeno avtonomijo in s
                  tem tudi preživela. Toda, kot poslanci tega Državnega zbora želimo poznati vsa
                  ozadja zato, da bomo lahko zavestno odločali o tej problematiki in nismo bili zato
                  izvoljeni v ta Državni zbor. Naša volilna baza nas ni pooblastila, da bi verjeli
                  Vladi brez argumentov, brez dokumentov. Tega pooblastila mi tukaj nimamo in ga
                  tudi ne mislimo nikoli zlorabiti. Zato razumite dobronamerno naš predlog, s
                  katerim želimo imeti vpogled v celotno dokumentacijo, ki je očitno determinirala
                  vse posle, ki so se začeli leta 1983 in so se nadaljevali vse do 1989. leta in v
                  katerih je zvezna finančna administracija, kakor tudi politična, v bistvu spretno
                  prelagala odplačevanje dolgov, prenašala na kasnejše generacije, kar se je kasneje
                  izkazalo tudi na nove države in s temi transakcijami izvajala očitne finančne
                  malverzacije, od katerih je imela dobiček očitno sama oziroma tisti, ki so
                  sodelovali. Da je bil to eden osnovnih principov zvezne države v zadnjem
                  desetletnem obstoju, verjetno ni posebej razlagati, tesno povezan sicer s tako
                  imenovano namensko proizvodnjo oziroma vojno industrijo in s tem tudi povezan z
                  dogajanji v začetku 90-ih let.</p>
               <p>Če poskušamo svojo vlogo postaviti v ta prostor, potem dajmo jo postaviti korektno
                  in dajmo jo končati s to zvezno mašinerijo na čim bolj pošten način, tako da
                  dobimo poslanci vpogled v celotno dogajanje. V kolikor bodo ti dokumenti
                  obremenjujoči za nekatere, ki ste takrat bili v zveznih organih ali finančnih ali
                  političnih oziroma, ki ste opravljali pomembne funkcije tako na zveznem kot tudi
                  na mednarodnem nivoju, na primer v svetovni banki ali pa kje drugje, potem
                  pričakujemo v opoziciji, da to korektno poveste. In če boste ugotovili, da ne
                  morete več opravljati svojih funkcij, da se tudi s teh funkcij umaknete. Če
                  menite, da je to pobuda idealista, bo pač ostala pobuda idealista, toda to bi bilo
                  dejansko edino korektno, kar bi v tem trenutku lahko naredili kot izvoljeni
                  predstavniki državljanov in hkrati tudi vsem državljanom, ki bodo očitno morali
                  poleg bremen, ki so posredno nas doletela po desetletjih življenja v bivši zvezni
                  državi in z njenim razpadom, se pravi, gre za znane gospodarske tegobe in bodo
                  morali kljub oblikovanju nove države prevzeti še vedno dolgove stare države. To
                  bodo lahko storili samo, če bodo korektno obveščeni o vseh dogajanjih in če bodo
                  vedeli, zakaj plačujejo to ceno. Da se bo pa kasneje izkazalo, da tem dolgovom ne
                  bo ne konca ne kraja, da se bodo stalno kot ptič Fenix dvigali iz pepela in
                  ponovno oživljali, kar se je po našem mnenju že zgodilo, potem mislim, da ne bo
                  možno v tej državi govoriti o konsenzu, o nacionalnem projektu, o nacionalnem
                  sodelovanju, o združitvi vseh pozitivnih sil v borbi za mesto v Evropski uniji, v
                  borbi za korektno mesto države Slovenije v svetovnem gospodarstvu in svetovni
                  ekonomiji. Potem bomo vedno nekateri, ki očitno bomo morali nasprotovati tudi
                  nekaterim predlogom, ki so sami po sebi razumljivi, preprosto zato, ker ne bomo
                  imeli ustreznih dokumentov, ki bi nas prepričali, da imamo prav.</p>
               <p>Mislim, da je za uvodni del razprave dovolj povedanega in da je sedaj na odločitvi
                  večine, ali bo sprejela tako skromen predlog, kot je predlog naše poslanske
                  skupine, ki ga bomo tudi pisno vložili in ki v bistvu zgolj predlaga to, da nam
                  Vlada predloži vso dokumentacijo, ki je povezana s tajnimi dokumenti bivše zvezne
                  države. Hvala lepa.</p>
            </sp>
            <sp xml:id="SDZ1-Redna-38-1996-02-27.sp61">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. S sejo nadaljujemo ob 14.00 uri. Prva bo razpravljala gospa Metka
                  Karner-Lukač.</p>
            </sp>
            <stage type="time">(Seja je bila prekinjena ob 13.06 uri in se je nadaljevala ob 14.18
               uri.)</stage>
            <sp xml:id="SDZ1-Redna-38-1996-02-27.sp62">
               <speaker>PREDSEDNIK JOŽEF ŠKOLČ:</speaker>
               <p>Državni zbor je sklepčen in sejo lahko nadaljuje. V odmoru smo dobili
                     <title>PROCEDURALNI PREDLOG POSLANSKE SKUPINE SLOVENSKE LJUDSKE
                  STRANKE</title>, ki se glasi, da stranka predlaga, da pred drugo obravnavo
                  predloga zakona o prevzemu dolga in o izdaji obveznic zaradi zamenjave dolga in
                  tako naprej, Vlada Republike Slovenije predloži Državnemu zboru Republike
                  Slovenije dokumentacijo, ki vsebuje vse tajne uradne liste SFRJ od leta 1980 do
                  1992 oziroma do konca njihovega izhajanja. V zvezi s tem sem dolžan pojasnilo, da
                  so ti uradni listi na razpolago v dokumentaciji Državnega zbora v celoti od leta
                  1981 naprej.</p>
               <p>Besedo dajem gospe Metki Karner-Lukač.</p>
            </sp>
            <sp xml:id="SDZ1-Redna-38-1996-02-27.sp63">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Po tako izčrpni razpravi, zlasti še dveh
                  predstavnikov poslanskih opozicijskih skupin, je zelo težko kaj novega povedati,
                  ker sta že v bistvu vse povedala. Zato bom svojo razpravo obrnila nekoliko drugače
                  in bom v obliki vprašanj poskušala predstavnikom Vlade predstaviti probleme, ki
                  jih vidim in mislim, da bodo tudi na ta vprašanja odgovorili, tako da se bom lažje
                  sama odločila do sprejema tega zakona, kajti doslej me pravilnost teh postopkov
                  Vlade ni prepričala, da bi se za to odločila. Gotovo je, da je to področje, ki ga
                  obravnavamo, izredno zahtevno in mi, recimo, razpravljamo danes o dolgu, ki ga ima
                  Republika Slovenija in naj bi ga poravnala, trenutno o 974 milijonih dolarjev. To
                  so tiste obveznosti, ki so sigurne, bom pa rekla, da je pretečih obveznosti iz
                  tega naslova po moji oceni zelo veliko in o teh pretečih obveznostih, ki se bodo
                  še zgodile, bi tudi rada, da predstavniki Vlade seznanijo Državni zbor, kaj to
                  pomeni. Kajti tiste obveznosti, ki bodo izvirale iz odškodninskih klavzul preko
                  tožb tistih upnikov, ki niso dali soglasja in pa o tistih, ki so, mislim, da bi
                  Slovenijo izpustili iz solidarnostne klavzule in tudi o tistih, ki bodo
                  uveljavljali odškodnino zaradi zamenjave dolga z obveznicami. Mislim, o teh
                  potencialnih pretečih obveznostih v tem materialu ni niti govora oziroma v kolikor
                  tisti, ki se ukvarja s tem materialom in si vzame več časa, lahko samo sklepa. Bom
                  rekla, da je nedvomno, da predlagatelj želi urediti s tem zakonom, na žalost
                  premalo nadzorovano in po zelo hitri poti poravnavo obveznosti Slovenije, ki jih
                  ima po novem finančnem sporazumu. To želi urediti po pogajalski poti, ki naj bi
                  Sloveniji prinesla izbris iz solidarnostne klavzule in dokončno ugasnitev dolga iz
                  tega sporazuma. Razumem to namero. Nerazumno hitro pa moram reči, da ste
                  pripravljeni dolgove plačati. To sem že trikrat rekla pa bom še enkrat ponovila,
                  če drugega ne, vem, da ne boste razmišljali več v tej smeri, ker tudi prej niste,
                  ampak naj bo vsaj zapisano v magnetogramu. Za mene je ta korak nerazumno hiter.
                  Nerazumno hitro ste pripravljeni plačati dolgove tako, bom rekla, da to plačilo
                  ponujate že naprej. Vprašanje je, če bi s svojim denarjem ravnali ravno tako. Ne
                  bi bilo tako hudo, recimo, če bi ponujali plačilo teh dolgov samo zato tako hitro
                  in v naprej, da bi lahko najeli nova posojila. To ne bi bilo tako kritično. Ampak
                  zelo kritično pa je to, da boste s tem, ko boste ta dolg priznali in ko ste ga
                  pripravljeni zamenjati z obveznicami Republike Slovenije, pokrili marsikaj, v kar
                  nihče več ne bo posegal in do poplačil bodo prišli številni upniki, ki jim ta
                  poplačila ne pripadajo.</p>
               <p>Sedaj se pa postavlja še drugo vprašanje. Tisti subjekti, ki so te naše dolgove
                  odkupovali na sekundarnem trgu, ne glede na to, kakor ste vi predvideli, da se
                  bodo obveznice delile, bodo zelo lahko prišli do poplačila tistega, kar zahtevajo
                  od nas. Rekla sem že, da verjetno, v kolikor bi šlo za vaš denar, ne bi ravnali
                  tako, močno dvomim. Če bi bila v vaši koži in bi razpolagala, in bi bil ta denar
                  moj, bi se pustila tožiti. Torej na izvršitev pogodbe in potem bi vsaj vedela,
                  komu sem kaj dolžna. Na tak način Republika Slovenija še davno ne bo vedela,
                  nikoli ne bo vedela, komu je dejansko bila kaj dolžna in kdo je upravičeno dobil
                  in kdo ni dobil.</p>
               <p>Samo ena stvar vas iz vsega tega reže ven, ki pa ni že več resničnost in pripada
                  preteklosti. Namreč že 1988 leta, ko je bil sklenjen in podpisan ta novi finančni
                  sporazum, je bilo nekaj vkalkuliranega v ta podpis, in sicer Republika Slovenija
                  je takrat dala Zboru republik in pokrajin nalog, da glasuje za solidarnostno
                  klavzulo. To sami veste. Že takrat se je vedelo, da bo celoten znesek plačala
                  Republika Slovenija, v kolikor bi še ostala v okvirih federacije. Ampak to je
                  preteklost, tega ni več. Zato bi morali, še enkrat povem, ko sem že trikrat,
                  izkoristiti tiste možnosti, ki jih mlada država ima, da bi plačali čim manj in čim
                  kasneje, ne pa ravno nasprotno, kar hočete narediti s tem zakonom. To sem vam
                  povedala zato, da še enkrat obnovimo naše dileme. Zakaj tako hitite in zakaj niste
                  dovolili, da bi ta pogajalski proces spremljal tudi predstavnik opozicijskih
                  strank, kajti davkoplačevalci teh dolgov bomo vsi,  tako tisti, ki ste v poziciji
                  kot v opoziciji.</p>
               <p>Sedaj pa pojdimo k zakonu. Obrazložitve na tej prvi strani, da so za mene hudo
                  zavajajoče. Pravite, da se s tem zakonom formalno in dokončno ureja prenos
                  refinansiranih obveznosti. Formalno ja, dokončno pa gotovo ne do skupine tujih
                  komercialnih upnikov. Še zmeraj obstaja dejstvo, da stara NFA pogodba še vedno
                  obstaja in še vedno velja in da je sedaj sklenjeni sporazum lahko predmet tožb in
                  to nedvomno tudi bo, tako z dolžniške kot tudi z upniške strani. Stranke v tem
                  sporazumu niso identične s tistimi, ki so pristale na izbris te solidarnostne
                  klavzule in katere naj bi se sedaj poplačale, tako da se te stranke, saj to sami
                  veste, gotovo ne bodo odrekle svojim zahtevkom, ki jih še imajo iz solidarnostne
                  klavzule. Zato je taka obrazložitev zavajajoča za poslance in nas <q>"hecate"</q>.</p>
               <p>Nadalje. V 3. členu govori ta zakon, da je informativni memorandum, ki je zelo
                  obsežen in pa obvestilo o ponudbi, da sta sestavni del tega zakona, torej nekaj,
                  na kar ta Državni zbor ne more vplivati, je sestavni del tega zakona. Tukaj pa v
                  celoti manjka nekaj drugega.</p>
               <p>Poglejte, govorite o tem, da zakon pozna tudi terminus slovenski končni
                  uporabniki, pravne osebe, uporabniki kreditov s sedežem v Republiki Sloveniji in
                  njihovih pravnih naslednikov. Torej ta terminus pozna, vendar pa nikjer ni
                  priložen seznam teh končnih uporabnikov. Vedeti moramo, da so številna podjetja
                  šla med tem časom že v stečaj, kar pomeni, da ker jih ni, tudi banke od njih ne
                  bodo mogle zahtevati poplačila dolga, ki ga te pravne osebe v banki imajo. Kaj bo
                  sledilo? Ker je največji dolžnik do Republike Slovenije ravno Nova ljubljanska
                  banka, ki je v lasti države, se bo zopet zgodilo to, ker ti subjekti ne obstajajo
                  več, ali pa je ta dolg nemogoče izterjati, da bomo to plačali davkoplačevalci. To
                  pa vas ne zanima. Niti toliko vas ne briga, da bi ta seznam tukaj priložili in bi
                  bil sestavni del tega zakona, tako kot sporazum in ponudba, da bi lahko vsaj
                  kontrolirali plačila oziroma, da bi vedeli, pri čem smo.</p>
               <p>Torej, to vas ne zanima, saj davkoplačevalci smo zelo potrpežljivi in očitno ne
                  vemo, za kaj gre in kako velik dolg je to za Slovenijo, ki pa še ni dokončen.</p>
               <p>V tem zakonu tudi v 5. členu pišete naslednje: <q>"Vlada Republike Slovenije z uredbo
                  ugotovi dokončni nominalni znesek"</q>, se pravi ta znesek, bom rekla, tako da
                  poenostavim, torej niti ne veste, za kakšen znesek naj bi bile obveznice Republike
                  Slovenije izdane, kar mislim, da je vse prej kot dobro pripravljen material in da
                  vam ne more Državni zbor dati bianco menice tako na odprto roko, da boste to
                  dokončno z uredbo ugotovili nekoč pozneje. Ne vem, mogoče čez eno leto.</p>
               <p>Zelo zanimiv je tudi 8. člen, ki pravi: <q>"Slovenski dolžniki po tem zakonu se z
                  dnem zamenjave dolga dokončno in v celoti izpustijo iz obveznosti po novem
                  finančnem sporazumu do tujih upnikov in stopijo v obveznost do Republike
                  Slovenije"</q>. Razumem. Vendar je pa, Republika Slovenija je v celoti prevzela dolg
                  navzven. Del tega ima pokritega z obveznostmi, ki jo imajo banke do nje, drugi
                  del, ki pa izvira iz odškodninskih klavzul in plačila drugih stroškov, bo pa
                  nedvomno nosila Republika Slovenija. Mene zanima, prosim vas, pridite sem pa
                  povejte, koliko teh stroškov ste vi ocenili, tako da bomo vedeli, kaj sedaj
                  plačujemo.</p>
               <p>Zelo presenetljivo je tudi tole dejstvo, ki izvira iz 9. člena in pravi takole:
                  <q>"Obračun izvršenih plačil v obdobju od januarja 1992 do dneva zamenjave pripravi
                  Banka Slovenije z vsakim slovenskim dolžnikom do Republike Slovenije po tem
                  zakonu"</q>. Kje pa imate to? Kaj ste pa do sedaj delali? Dokončni obračun bi bil
                  lahko drugačen, vendar orientativni obračun bi pa že moral biti sedaj dan
                  Državnemu zboru. Tudi to govori o neki posebni nepripravljenosti tega materiala in
                  o tem, da ne vemo, kaj plačujemo.</p>
               <p>Sedaj pa še naslednja stvar, saj so že nekateri tudi opozorili, je pa delitev
                  obveznic. Na kakšen način jih boste delili? Vse to piše v tem memorandumu. Prejeli
                  jih bodo sodelujoči upniki in upniki, ki niso na seznamu OFAK-a. Ali ste morda
                  preverili, kako dosledno zbira OFAK te upnike? Ali jih zbira po vaših željah ali
                  pa po kakšnih drugih kriterijih? Ali je v interesu, da OFAK ponudi nek popoln
                  seznam? Dvomim. Saj gre zadaj vendar za velike, obsežne finance.</p>
               <p>Nadalje. Izročali jih boste upnikom, to se pravi upniki, ki ne bodo na tem
                  seznamu, bodo pa lahko prišli, in če bodo podpisali izjavo, da niso kontrolirane
                  osebe iz Zvezne Republike Jugoslavije, ali potem jim boste te obveznice dali?
                  Razumem, da bo tako. Zakaj pa ne bi izključili, mislim, da je že kdo rekel, tudi
                  makedonskih, tudi bosanskih, tudi hrvaških in končno tudi tistih naših upnikov, ki
                  so odkupovali te dolgove, recimo v SAFT-i, Proteus in še drugi so bili prej tudi
                  navedeni. Potem imamo tukaj zelo zanimivo pismo, ki ga pišejo banke. Žal je to
                  pismo brez datuma. Ne vem, ali<gap n="..."/> Ja. Tudi na koncu takrat, ko sta gospod minister
                  Gaspari in dr. France Arhar podpisala, tudi ni datuma, vsaj ne vidim tega. To
                  pismo tako pravi - pišejo ga tiste banke, ki so dale soglasje k izpustitvi
                  Slovenije iz solidarnostne klavzule. Gospe in gospodje, mislim, da ste ga
                  prebrali, ampak naj vam ne bo odveč, če ga morda kdo ni, da preberem vsaj nekaj
                  vrstic: <q>"Pišemo vam z namenom, da določimo pogoje, po katerih je Republika
                  Slovenija med drugim soglašala vsakemu od nas zagotoviti določene odškodnine v
                  zvezi z zamenjavo obveznic Slovenije."</q> Torej se je Republika Slovenija že nekaj
                  dogovorila. Povejte, kaj ste se dogovorili? Če ste se dogovorili, povejte, za
                  kakšen znesek ste se dogovorili? Na naslednji strani piše tako: <q>"Stroški in
                  izdatki v zvezi z menjavo."</q> To je zelo zanimivo in bi bilo dobro, da si to ogleda
                  vsak od blizu. Slovenija soglaša, da prevzame in plača razumne in dokumentirane
                  stroške in izdatke, ne glede na to, ali do njih pride pred dnem, na dan, ali po
                  dnevu, ko začne ta pogodba v obliki pisma in obveznosti iz nje v celoti veljati in
                  učinkovati. Poglejte, za kaj se vse obveže. Obveže se za to, da bo poravnala
                  izdatke v zvezi s potovanjem in bivanjem članov ICC. To je sicer cel kup. Ker
                  vidim, da ste nervozni, res lahko to sami preberete.</p>
               <p>Naslednja stvar, ki je na 4. strani, je odškodnina. Slovenija soglaša, da bo za
                  vsakega NFA agenta, KDF-a agenta in vsakega člana ICC in v njihovih funkcijah
                  članov ICC in vsakega direktorja, uradnika, nameščenca, člana in zastopnika NFA
                  agenta, KDF-a agenta in vsakega člana ICC in njihovih funkcijah članov ICC -
                  strašna zadeva, boste razložili - vsak od teh je oškodovana oseba - bo povrnila in
                  prevzela vse neposredne denarne stroške in tukaj našteva, kaj vse - v zvezi z
                  vsakim dejanjem ali postopkom, začetim po podpisu te pogodbe v obliki pisma. Pa
                  povejte, za kakšne stroške gre tukaj?</p>
               <p>Ta Državni zbor mora vedeti, če pristane na razdelitev obveznic, kaj sledi s tiste
                  druge plati? Sedaj ste verjetno že prišli tako daleč, da lahko tukaj poveste, kaj
                  sledi, da se ne bo zgodilo to, da ste ponujali nekaj, torej priznali dolg
                  Republike Slovenije v dobri veri, naj bi dobili nek popust, neko olajšavo, vendar
                  se bo pa druga polovica dvakrat kaznovala, tako da bomo lahko še na slabšem. Samo
                  o teh zneskih, ki bodo izvirali iz odškodnin, vas sprašujem, da pridete in poveste
                  v tem Državnem zboru, kolikšni bodo.</p>
            </sp>
            <sp xml:id="SDZ1-Redna-38-1996-02-27.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod France Bučar. Si je premislil. Se zahvaljujem.
                  Ali želi še kdo razpravljati? <stage>(Ne.)</stage> Sprašujem predstavnike Vlade in
                  Banke Slovenije, če želijo odgovoriti na zastavljena vprašanja? Najprej dajem
                  besedo ministru Gaspariju.</p>
            </sp>
            <sp xml:id="SDZ1-Redna-38-1996-02-27.sp65">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Glede na to, da se nas bo več oglasilo, bom
                  povedal svoj del potrebnih odgovorov. Razdelil bi jih na nekaj vsebinskih in v
                  enem delu tudi odgovor gospodu Podobniku, ki si je dovolil nekoliko preveč v svoji
                  razpravi.</p>
               <p>Glede vsebine bi rekel naslednje. Bilo je omenjeno, da nekateri od nas oziroma
                  tisti, ki smo v tem poslu pač po službeni dolžnosti sodelovali, imputiramo vsem
                  tistim, ki ta posel kritizirajo, stvari, ki jih sami niso rekli. To je, da jim
                  imputiramo neko rešitev, za katero oni niso in da s tem na ta način v bistvu
                  pridobivamo ali pa želimo pridobiti težo za tisto, kar govorimo sami. Žal moram
                  ugotoviti enako, kot ugotavljate tisti, ki ta posel kritizirate, da je približno
                  toliko realnih možnosti, da doživljamo tudi to varianto, kolikor je tistih, za
                  katere vi trdite, da se nam bodo definitivno zgodile. Konec koncev je pošteno po
                  treh letih oziroma dveh in pol letih razprave o tej tematiki povedati, za katero
                  opcijo se želi ta Državni zbor opredeliti. Še enkrat bom ponovil. Nisem rekel, da
                  je kdo od vas rekel, čeprav je bilo to velikokrat omenjeno med vrsticami, pa tudi
                  nekateri ste to rekli direktno. Ampak dejansko je opcija Republike Slovenije, ko
                  se je odločila, da se bo osamosvojila in ko se je osamosvojila, da bo rešila poleg
                  tistih vprašanj, ki so bila takrat neposredno povezana s fizično osamosvojitvijo,
                  tudi o stvareh, ki jo ločujejo od bivše države. In žal je veliko takih stvari, ki
                  jo bodo ločile od bivše države na finančnem področju. Da ne omenjam stanovanj in
                  takih malenkosti, ambasad, ki s tega stališča delujejo kot malenkosti, pa so tudi
                  sukcesijska zadeva. Poleg dolgov niso samo dolgovi sukcesijska zadeva, ampak je
                  bilo tudi orožje, so tudi finančna premoženja v tujini in kot sem prej omenil tudi
                  realno premoženje.</p>
               <p>Pri reševanju tega se bo slej ko prej nekdo v tej državi Sloveniji moral odločiti
                  za to, ali bo čakal ali bo šel v določene postopke samostojno. Če bo čakal, ne
                  pomeni, da bo dočakal nekaj. Dočakal bo nekaj tistega, kar kot samostojni subjekt
                  ne bo mogel več storiti. Če bo čakal, se bo problem reševal definitivno ne na
                  mednarodni ravni, če pojmujemo kot dejansko mednarodno raven, ampak na neki ravni,
                  ki bo mednarodno toliko kolikor je sedaj Jugoslavija sestavljena iz mnogih
                  neodvisnih držav, ki sestavlja sukcesorje bivše države. Drugače sploh ta stvar ne
                  more. Trdite nekateri, da bi se bilo pametno pustiti tožiti. Ali ste poskušali
                  elaborirati, kaj to pomeni? Ali ste dali kakšen argument več o tem, da bi bilo
                  pametno in umestno se pustiti tožiti. Kaj to pomeni, se pustiti tožiti? Kaj je
                  rezultat tega, pustiti se tožiti v tem primeru? Kaj je prednost Slovenije, da se
                  pusti iztožiti? Kdo bo tožil Slovenijo, na kakšni osnovi jo bo tožil? Upnikom
                  sploh tožiti ni treba, da dobijo, dokler je sporazum v veljavi, tisto, kar želijo
                  od solventnega oziroma likvidnega dolžnika. Njim ni treba tožiti. Tožijo lahko
                  samo dolžniki, v tem primeru zainteresirane druge dolžniške strani v tem sporazumu
                  oziroma v tej pogodbi, ki je bila podpisana leta 1988. V vsakem primeru, samo
                  dolžniki v tem primeru niso bistveni. Bistveni so tisti, ki bodo denar jemali, če
                  ga bodo želeli. To so pa upniki. Torej pustiti se tožiti, moram reči, da kar se
                  mene osebno tiče, ne vem, kaj je prednost.</p>
               <p>Drugič. Čakati, da se bomo dogovorili pravično med naslednicami bivše Jugoslavije.
                  Recimo kot opcija, da ne bo kdo rekel, da sem mu imputiral to kot njegovo izjavo.
                  Kaj bi to pomenilo? Mislim, da je težko trditi, kaj bi to pomenilo, ker tega testa
                  še nismo naredili v praksi, ampak lahko se pač zgodi, glede na to, kakšne bodo
                  odločitve. Definitivno bo razgovor med šestimi naslednicami bivše SFRJ o vprašanju
                  dolga, ja za Slovenijo verjetno manj ugoden, kot je ta, o katerem se danes
                  pogovarjamo, zakaj bi bil ugodnejši. Recimo, postavimo hipotetično vprašanje,
                  zakaj je bil ugodnejši. Kaj bi bili elementi, argumenti in kriteriji za to, da bi
                  v tem primeru bili ugodnejši. Zato, ker si mi želimo pravične delitve. To je v
                  redu, ampak kot je nekdo omenil, mislim, da celo gospod Pučnik, da je svet takšen,
                  kakršen je, predvsem pa v tem delu mednarodnih financ ne vidim razloga, zakaj bi
                  Slovenija iz take vrste pogajanj dobila pravičen delež. Kdo bi zastopal interes
                  Slovenije za pravičen delež in kaj je pravičen delež? Pravičen delež, kot je rekla
                  gospa Lukačeva, je čim manj in čim kasneje. To se strinjam. Samo kaj je čim manj
                  in kaj je čim kasneje? Kdaj je ta čim kasneje in koliko je to čim manj? Ali je to
                  nič, ali je to 8%, ali je to 12% ali je to 16% od česa in kdaj? Konec koncev, med
                  tem časom skozi tečejo obresti, se prepisujejo temu dolgu od leta 1988, ko je bil
                  sporazum sklenjen, pa že prej tudi, saj je bil sporazum samo pravna oblika, na
                  katero se je nekaj, kar je bilo že prej tudi prisotno, drugače urejalo in po letu
                  1992 tudi obresti tečejo ne glede na to, ali se mi dogovarjamo ali se pustimo
                  tožiti. Obresti tečejo in osnovna glavnica se dviguje. Torej čakanje stane in
                  stane toliko, kolikor so obresti na leto na povečano glavnico 13/16 nad liborjem.
                  Kaj je prednost tega, da ugotovimo, da je postopek, ki je bil do sedaj peljan in
                  nekajkrat v parlamentu tudi razpravljan, moram reči, da smo se o odškodninski
                  klavzuli in o drugih stvareh, ko gre za ta sporazum, veliko pogovarjali tudi leta
                  1995, če se ne motim, spomladi, pa tudi že eno leto prej v nekoliko manj
                  definirani obliki. Takrat je bilo zelo jasno povedano, kakšne so prednosti in
                  slabosti načina, ki smo ga takrat predlagali kot izbiro za nadaljevanje pogajanj.
                  Pogajanja se ne bi končala med Republiko Slovenijo in upniki, če se za določeno
                  obliko, način in instrumente v teh pogajanjih ne bi odločili. Ne bi, ne bi se
                  nadaljevala in se ne bi mogla nadaljevati. To pomeni, da je bila potem v tem
                  primeru opcija, o kateri govorite, da je nihče ne mara oziroma, da ni od nikogar,
                  dejstvo. Dejstvo.</p>
               <p>Postavljate predvsem veliko vprašanj o tem, pa bo o tem verjetno še kdo drug
                  rekel, predvsem dr. Arhar in še kdo iz te ekipe, ki se je o teh stvareh
                  pogovarjala, o zelo definiranih posameznostih, ki delujejo na prvi pogled očitno
                  nekaterim od vam zelo dubiozne oziroma celo zelo nesolidne. Dani bodo argumenti,
                  zakaj mi menimo, da to ni, prvič, dubiozno in zakaj ni nesolidno. Predvsem vas
                  moti način, kako nekdo odhaja iz te pogodbe oziroma kako se je našla sploh
                  rešitev, da se to pogodbo zapusti. Tisti, ki je bral bolj natančno to pogodbo, ki
                  je relativno komplicirano napisana, ne samo v angleškem jeziku, ampak tudi v
                  prevodu, kdor si je delal prevod, ugotovite, da je bil ustrezen izhod iz te
                  pogodbe edino ta, ki smo ga uspeli najti. Drugega izhoda iz te pogodbe sploh ni.
                  In zaradi tega, ker drugega izhoda iz te pogodbe ni, so bili nekateri, ki so
                  dolžniki, tako presenečeni, da je nekomu uspelo najti izhod iz tega, ker osnovni
                  kriteriji pri pogovarjanju jugoslovanske <gap n="..."/> <stage>(nerazumljiva beseda)</stage>
                  <gap n="..."/>, na tem področju je, saj se bo tako ali tako vse končalo na enem mestu, da ga
                  sedaj konkretno ne omenjam, ker je pogodba taka, da tako nihče ne more temu uiti
                  in bo tako ali tako prišel se z nami pogovarjat in bomo mi tisti, ki bomo določali
                  pogoje, ki se jih bomo prej mi sami dogovorili s tujimi upniki, potem bomo pa to
                  dogovarjali znotraj bivše SFRJ. Saj to je koncept, ki je znan od leta 1992 naprej,
                  ki je bil zelo prisoten in je še vedno prisoten, če hočete v Beogradu, nekateri
                  zelo priznani njihovi strokovnjaki, ki se tako tudi štejejo, to še danes, pred
                  nekaj dnevi trdijo v časopisih, če si je kdo to ogledal. Ja, seveda. To je bil
                  konstantno koncept, da tako ali tako nihče od dolžnikov te in te pogodbe ne bo
                  zapustil, ne bo mogel zapustiti in bo v tem primeru ujetnik tistih, ki naj imajo
                  nad to pogodbo neko skrbništvo, to naj bi pa bila po njihovem mnenju NBJ in pa -
                  zdaj ne več SFRJ, ampak v tem primeru ZRJ, ki sebe šteje za legitimno in edino
                  naslednico bivše Socialistične federativne Republike Jugoslavije.</p>
               <p>Žal mi je - nekajkrat ste prebrali to pogodbo - žal mi je, da niste opazili te
                  razlike za kvalificirano transakcijo. Žal mi je. Vse tisto, kar ste navajali glede
                  odstotkov, deležev, ni točno. Preprosto ni točno. Tudi tisti svetovalci, ki so to
                  brali z veliko vehemenco. Ni točno. Prosim, dokažite iz pogodbe te trditve, ki ste
                  jih danes povedali. Dokažite jih, da res ne more 2/3 upnikov odločiti o tako
                  imenovani ponderirani, kvalificirani transakciji, ki omogoča nekomu, da se z
                  upnikom dogovori, če se upniki s tem strinjajo, da samo njim nekaj plača. V
                  pogodbi je to, žal, jasno napisano, da je to 2/3. Če bi bilo to 95%, teh pogajanj
                  med Slovenijo in upniki ne bi bilo, ker nobeden ni verjel, da lahko dobi soglasje
                  95% upnikov. Takrat nismo verjeli, danes pa vemo, da ne bi mogli, ker smo uspeli
                  med tem časom postoriti nekaj, ker se sicer danes govori z omalovaževanjem o
                  OPAC-u. Konec koncev so bile zelo redke institucije po svetu, ki so resno jemale
                  resolucijo Združenih narodov in ena teh je bila ameriška služba za kontrolo
                  finančnih aktiv v tujini. Edina lista, ki obstaja na svetu na to temo, je bila
                  OPAC-ova lista in bodite prepričani, da je bilo tej instituciji do tega, da
                  pridobi čimveč tistih oseb, ki jim lahko dokaže, da jih da na listo in jih je dala
                  na listo. To vam lahko jamčim. To si boste lahko v bodoče tudi še sami preverjali
                  po kanalih, ki si jih boste sami izbirali. Konec koncev, vaša informatika ni tako
                  slaba, kot je videti na prvi pogled. Trdite, da so stvari notri pomanjkljivo
                  napisane, da je pojem nepovezanih ali sodelujočih oseb, če obrnem na glavo,
                  nedosleden in celo zavajajoč. Zakaj samo povezane osebe iz tako imenovane oziroma
                  zdaj že za mnoge ne več tako imenovane ZRJ? Zato, ker so edino oni imeli dostop do
                  zveznih deviznih rezerv - nihče drug. Ne v Makedoniji, ne na Hrvaškem, ne v
                  Sloveniji. Vsak, ki je kupoval na sekundarnem trgu, ki ni bil iz tega kroga, je
                  kupoval za svoj denar. Nekdo bo rekel: ta denar ima ne vem kakšno poreklo in je
                  treba 15, 20 kolen nazaj pogledati, od kod je prišel ta denar. Vedno je moč iskati
                  še kakšno koleno nazaj in tega ne zanikam in dopuščam, da boste iskali še ne vem
                  koliko kolen; ugotavljali pri vsakem posamezniku, ali je ta denar čist oziroma iz
                  kakšnega vira je prišel.</p>
               <p>Sodelujoči upniki in to, kaj prepuščamo temu agentu, ki zapira te transakcije.
                  Poglejte - to bodo kolegi razložili bolj podrobno kot jaz, ker ni moj namen, da to
                  razlagam. Zelo jasni so postopki, v katerih bo Slovenija potrjevala tisto, kar
                  piše v angleškem tekstu <q>"reconciliation"</q>, se pravi, dokončna preveritev tistega,
                  kar bodo upniki ponudili v zamenjavo. Zato je bil postopek najprej dajanja
                  soglasja. To je ena pismenih izjav, ki ni kar tako, čeprav nima štampiljke, ker v
                  tujini nimajo štampiljk. Štempljanje je bilo v bivši Jugoslaviji, še zdaj je v
                  Sloveniji moderno za uradne dokumente, drugod veljajo podpisi. Vse banke, ki so
                  dale soglasje, so s pisnim dokumentom potrdile, da imajo čist portfelj. V
                  naslednji fazi bodo te banke morale potrditi s številkami kreditnih nalogov, da so
                  ti zahtevki za zamenjavo skladni s tistim, kar so dali kot svoje soglasje in
                  Slovenija ima pravico, če bo ugotovila tudi po podpisu, tudi po izdaji obveznic,
                  takega klienta tožiti, če njegova izjava ne bi bila v skladu s stvarnim
                  portfeljem. Se pravi, Slovenija ne konča svojih postopkov s samo zamenjavo, ampak
                  lahko naknadno v vseh teh dokumentih takega upnika tudi toži, če je dal neresnično
                  izjavo. Pravna pot tudi po podpisu obstaja za Slovenijo oziroma za tistega, ki bo
                  izdal svoje obveznice. Glede tega, da se ne ve, v kakšne zneske bomo izdali, da si
                  Vlada jemlje pravico o tem, da bo naknadno ugotovila znesek - ja, drugače sploh ne
                  gre, ker bo točen znesek znan na datum zamenjave. Datum zamenjave naj bi se pa
                  zgodil glede na to, kar tudi piše v vseh dokumentih, približno 70 dni po tem, ko
                  bomo dali to ponudbo, o kateri do danes med drugim razpravljamo v okviru tega
                  zakona. Na tisti dan bodo preračunani tečaji, na tisti dan bo točno jasno, koliko
                  je vreden dolar v markah in koliko je marka vredna v jenih in koliko je jen vreden
                  v italijanskih lirah in tako naprej, ker se bo vse preračunavalo v dve valuti - v
                  ameriški dolar in v nemško marko. Pa mi povejte, če kdo od vas danes ve, kakšen bo
                  tečaj 1. junija, da bi določil točno znesek, da bi ga zapisal v zakon. Nemogoče je
                  to določiti danes, ne glede na to, da bo gospod Pregelj dal repliko. Ne glede na
                  to. Če mi pa lahko danes on zajamči, da bo tečaj točno 130 za tolar oziroma, da bo
                  marka 1,46, bomo pa dali to v zakon pa se bo gospod Pregelj spodaj podpisal in
                  samo po tem tečaju bomo takrat menjali, ker bomo rekli, da je parlament Republike
                  Slovenije določil, da bo 1.junija 1996 tečaj 1,46 marke za en dolar. Če boste pa
                  želeli takrat imeti še eno sejo, bomo pa rade volje prišli s celotno evidenco, s
                  celotnim empiričnim izračunom pred vas in vam še enkrat to pokazali, ker ni čisto
                  nobenega razloga, da bi iz tega želeli imeti kakršnekoli negotovosti ali celo
                  razgovore o tem, da goljufamo ali bog ve kaj se bo še iz tega pojavilo. Toda, bilo
                  je rečeno, da ta sporazum med Republiko Slovenijo in upniki ne more razveljaviti
                  pogodbe. Saj je ne razveljavlja, saj mi ne zmanjšujemo dolga, saj mi ne zahtevamo
                  drugačnih pogojev! Vse tisto, kar zahteva 95% soglasja upnikov, nič od tega se ne
                  zahteva. Tudi med drugim je to razlog. Slovenija je preprosto, in je zelo jasno
                  navedeno, kdo je izpuščen iz te klavzule znotraj tega dokumenta, da bodo spet
                  kolegi povedali, da ne bom uzurpiral te pravice. Morda boste več ljudem lažje
                  verjeli, kdo so izpuščeni, zakaj so ravno ti subjekti zapisani notri, ki naj bi
                  bili izpuščeni in zakaj so napisani tako, kot so napisani.</p>
               <p>Glede izdaje obveznic, je to ene vrste in druge vrste. Upam, da je kljub vsemu
                  jasno. Z eno vrsto obveznic pokrivamo, zamenjujemo dolg iz naslova nezapadle
                  glavnice in obresti. Z drugega naslova pokrivamo zapadle glavnice in zapadle
                  obresti. Slovenija ne bo na zunanjem trgu mogla ali pa kdorkoli drug slovenski
                  dolg kupovati po 30  in ga nam prodajati po 100, ker preprosto ta slovenski dolg
                  ne bo vreden 30. Že zdaj je jugoslovanski dolg pred dokončanjem teh operacij
                  vreden čez 50. Toliko, kot je bil leta 1988, 1989 in 1990, ko so bile
                  jugoslovanske razmere nekoliko boljše, likvidnostno, predvsem leta 1990. Zdaj je
                  čez 50 centov za dolar. Slovenske obveznice, ki bodo kotirale v Luksemburgu, ne
                  bodo vredne manj. Ni razloga, da bi bile nižje od nominalne vrednosti. Torej bo
                  težko kdo iz razlike v ceni iz kapitalskih razlik oziroma dobička, če hočete,
                  zaslužiti tisto, o čemer je bilo danes govorjeno, da se nam bodo podtikale
                  nominalne obveznosti za ceno, ki je realno nižja od nominalne vrednosti obveznice,
                  oziroma če imate idejo, ki je realno nižja od nominalne vrednosti obveznice
                  oziroma, če imate idejo, kako se bo to dogajalo, povejte danes. Razložite, kako se
                  bo to dogajalo pri papirju, ki bo kotiral. Papirji zdajšnje Jugoslavije ne
                  kotirajo nikjer. Slovenski papir bo kotiral na borzi v Luksemburgu. Papir ne
                  kotira, če ima takšne in takšne karakteristike, ker je preveč tvegan.</p>
               <p>Solidarna odgovornost in odškodninska klavzula, s čimer nas gospa Lukačeva vsakič
                  posebej osreči in vpraša. Bilo je že nekajkrat rečeno, da je tveganje te
                  procedure, to je bilo povedano leta 1994 in povedano je bilo leta 1995. Celo imeli
                  ste pred seboj tri opcije od takrat, za katere smo za vsako od njih povedali, kaj
                  so lahko prednosti in slabosti take opcije. Edina možna slabost te opcije, ki jo
                  nismo nikoli zanikali in ki je nikoli ne bomo zanikali, konec koncev ostaja vse
                  to, kar govorimo, tudi zapisano. Da, obstaja možnost, obstaja verjetnost. Mi smo
                  govorili, o kakšni verjetnosti je bil govor takrat, da bi lahko kdo iz tega
                  naslova tožil. Malo verjetno je, ali tako rekoč neverjetno je, da bodo tožili
                  upniki, ki bodo sprejeli zamenjavo za zdajšnje dolgove z novimi obveznicami.
                  Nikjer ne piše, da vsi tisti upniki, ki niso dali soglasja, ker soglasje ni bilo
                  100% in niso povezane osebe, da če bodo dokazali skozi postopek, ki bo tekel, kot
                  je zapisano v dokumentih, ne bodo dobili obveznic, ker ni razloga jih obtožiti, da
                  so povezane osebe, če ni dokazov. Zakaj bi tak upnik tožil? Iz kakšnih razlogov, s
                  kakšnim povodom, s kakšnim namenom? Medtem, ko so povezane osebe pa jasno, s tem
                  ko smo jih mi določili kot povezane osebe in to je koncept Republike Slovenije od
                  vsega začetka, da ne bo, v narekovajih, dvakrat želela plačati tistega dolga, ki
                  bi ga sicer plačala, če ne bi imela definicije povezane osebe. Konec koncev bi mi
                  lahko tudi rekli, da gremo v pogajanja, če bi se odločili, da gremo v pogajanja
                  brez definicije povezanih oseb. Mi smo dve leti izgubili v iskanju tega, kar smo
                  našli. Konec koncev ne bi bilo treba. In smo našli za toliko, kolikor ste
                  obveščeni, da je izločeno iz mase izdanih obveznic glede na 18%. To je pa v masi,
                  sedaj ni več 4,6 milijard. Še enkrat za gospoda Preglja. Tečaj se spreminja in ni
                  vedno 4,6, ampak je ta trenutek bližje 4,4 milijarde, ker se je slučajno dolar
                  okrepil v zadnje času do nemške marke in japonskega jena. To se pravi, da je ta
                  trenutek, na današnji dan, bi nekdo preračunal po današnjih tečajih, približno, ne
                  morem reči natančno, ker nisem preračunal, koliko je to danes, približno 4,4
                  milijarde in 18%. In tisto, kar smo našli, je vredno cca. 700 milijonov ameriških
                  dolarjev. Ko gospa Lukačeva sprašuje, kaj je maksimalna možnost, kaj je tisto, kar
                  bi lahko, če bi vsi tožili in vsi dobili, bil naš strošek, je tisto, kar nam
                  pripada iz 18% na to zadevo, ker nam pripada 18% v vseh primerih. Tukaj bi bilo
                  bolje, če bi bilo več kot 18%. Če bi bilo pri povezanih osebah 30, bi bil kar
                  zadovoljen. Pa ni. Ker bi bilo potem tudi pri nepovezanih osebah 30, pa je 18.
                  Torej je 18% od 700 milijonov. V primeru, da bodo vsi tožbe vložili in da bodo vsi
                  dobili.</p>
               <p>Govorite o nedefiniranih stroških pogajanj. Rad bi vam dal na razpolago dokumente
                  o vseh kreditnih pogodbah, to ni problem, konec koncev, ampak mimo grede replika
                  na Računsko sodišče. Računsko sodišče bo tako ali tako lahko vse račune pogledalo,
                  saj ta dokumentacija o plačevanju mora biti vedno z računom podprta. Pa ne samo z
                  računom, še s čim drugim, s pogodbo, z ustreznimi pripadajočimi dokumenti. To
                  obstaja. To je vsakomur, predvsem pa Računskemu sodišču na voljo, da pregleda in
                  bo lahko pregledovalo v naslednjih letih, kadar se mu bo pač to zljubilo; te
                  račune. Ker ne gre za osebne račune, ne gre za moje osebne ali pa guvernerjeve
                  račune, ampak gre za račune Republike Slovenije, ko je treba plačati dokumentiran
                  račun za pravno pisarno, ko bo treba plačati dokumentiran račun, kar pomeni, da se
                  mora v tem dokumentu povedati, zakaj je bil ta strošek narejen in v vseh
                  mednarodnih finančnih pogodbah, če boste gledali, poglejte katerekoli pogodbe
                  želite, ne samo z Jugoslavijo ali pa sedaj s Slovenijo, ampak z Venezuelo ali pa z
                  Madžarsko, ali pa s Poljsko, ali pa s Češko, so stroški vedno v breme dolžnika. Je
                  pač tako. Ko bomo pa  mi igrali vlogo upnika, bomo pa tudi mi lahko prevaljevali
                  stroške na dolžnika. V nekaterih primerih smo že upnik, kot veste. Tudi v
                  nekaterih primerih prevaljujemo stroške na dolžnika. To je pač realnost, ki je ni
                  treba sprejeti, ampak ona še vedno ostane. V mednarodnih finančnih pogodbah je pač
                  ta stvar narejena tako, da stroške, bom rekel, tako pravnih pisarn, kot stroške,
                  bom rekel, ob zaključku posla, dokumentirane seveda, plačuje dolžnik. Bodite
                  prepričani, da ta dolžnik ne bo sprejemal kakršnegakoli stroška, Republika
                  Slovenija oziroma Vlada in Banka Slovenije, pa da bomo vsekakor zelo skrbeli za
                  to, da bodo stroški čim nižji in da bodo ustrezno opravičljivi, ker je to naš
                  interes, ne samo vaš. Predvsem naš, ki se moramo pod take stvari podpisovati. Vi
                  se pa pod te stvari ne podpisujete.</p>
               <p>Glede cele dokumentacije in tako naprej, mislim, da je predsednik povedal.
                  Nobenega razloga ni, da bi kdorkoli, ali Banka Slovenije ali pa Ministrstvo za
                  finance imelo interes, imelo željo po tem, da ti dokumenti ne bi bili znani. In
                  konec koncev, ker je bilo to omenjeno, gospod Podobnik in še nekaj drugih iz te
                  stranke so te dokumente videli in sem jim tudi ponudil, da jih vzamejo. Bili so na
                  obisku v Banki Slovenije in vsi dokumenti v zvezi z NFA poslom, tudi tajni uradni
                  listi, od katerih samo en zakon, trije so pa odloki oziroma podzakonski akti, ste
                  jih videli, ste jih prebrali in se z njimi seznanili. V parlamentu, kot ste
                  slišali, so ti dokumenti na razpolago in konec koncev so na razpolago tudi v Banki
                  Slovenije, v Ministrstvu za finance, tako da kar ste tega tiče, ni nobenih
                  skrivnosti. Trditi pa, da ti dokumenti, to pa je znana teza enega od ljudi, ki se
                  s tem ukvarja kot svetovalec, da so pa ti dokumenti kronski dokaz, da pogodba, ki
                  je bila sklenjena med Jugoslavijo in tujimi upniki ne velja, to pa prosim, dajte
                  nam povedati en element, ki bi to dokazoval, ker bi ga zelo radi uporabili. Mi žal
                  teh elementov, teh argumentov v teh aktih za potrebe mednarodnih odnosov žal nismo
                  videli. To so bili notranji akti suverene države, ki je urejala odnose znotraj
                  svojih suverenih meja in ne do tujine, ne do upnikov v tujini. Upniki v tujini so
                  imeli neokrnjene pravice in jih imajo še danes po tem sporazumu, ker edini pravni
                  akt, ki ureja njihove pravice, je ta sporazum, noben akt bivše SFRJ na to
                  temo.</p>
               <p>Na koncu bi rekel, da si je gospod Podobnik dovolil oklevetati mene in mojega
                  tasta brez dokazov. Pred časom je v tem parlamentu že bila zahteva za soočenje z
                  enim od gospodov, ki so o teh stvareh govorili, gospod Platovšek, do tega nikoli
                  ni prišlo. Ta gospod je bil v Banki Slovenije in če bodo kolegi pripravljeni,
                  lahko povedo, na kakšen način je bil v Banki Slovenije, pod kakšnimi pogoji in kaj
                  je delal tam. Razumem gospoda Podobnika, da si na ta način želi ustvari še
                  določene druge ugodnosti, v tem primeru politične, ker lahko govori s stališča
                  imunitete. Ko je govoril o nepotizmu, bi zelo rad videl, kaj je v tem primeru moj
                  nepotizem oziroma nepotizem nekoga, ki ga popolnoma neopravičljivo vlečete v tako
                  vašo politično obravnavo. Konec koncev približno vem, od kje prihajajo te zadeve,
                  so že prihajale v preteklosti tudi z istega mesta. Konec koncev imam osebno
                  popolnoma mirno vest, ne govori se o nobenem nepotizmu, če pa želite povedati o
                  načinu dela na tem področju, vam pa lahko povem, da imam pogodbo pri sebi enega
                  vaših sodelavcev na 130.000 nemških mark, ki je dajala povod za to, da naj bi
                  nekdo sklenil z njim pogodbo o sodelovanju na področju pogajanj o NF-ju. Ne bom
                  imenoval imen, ker mislim, da to ni korektno v tem trenutku, če bo pa potrebno, bo
                  pa tudi do tega prišlo zato, ker ste me pač na ta način izzvali. Sam nimam
                  potrebe, da bi se branil<gap n="..."/> V redu, gospod Lampič. Hvala lepa.</p>
            </sp>
            <sp xml:id="SDZ1-Redna-38-1996-02-27.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Tri replike imamo. Najprej gospod Kopše.</p>
            </sp>
            <sp xml:id="SDZ1-Redna-38-1996-02-27.sp67">
               <speaker>JOŽEF KOPŠE:</speaker>
               <p>Gospe in gospodje, s temi zadnjimi stvarmi se spravlja ta razprava o zelo
                  pomembnih vprašanjih na nek nivo, ki nam ne garantira trezne in mirne razprave o
                  važnih stvareh. Gospod minister je odgovarjal predvsem na vprašanja, ki so mu bila
                  prijetna, na neprijetna pa ne. Na večino vprašanj, ki jih je postavil predstavnik
                  Socialdemokratske stranke Slovenije za tem pultom, ni odgovoril in mene zanima eno
                  teh vprašanj in bi želel tukaj jasen in glasen odgovor, če bo potrebno, bomo pa
                  poskušali zapreti to sejo. Naslovi, kdo so ti upniki z imeni in priimki, kolikor
                  se pač da. Zakaj to govorimo? Poglejte, mi se v tem Državnem zboru srečujemo in
                  smo se srečevali pri nekaterih podjetjih, katera smo obravnavali, neprestano z
                  nekaterimi imeni, preko katerih so potekale razne finančne transakcije. Nikoli
                  nismo prišli do konca in kot poslanec bi rad primerjal ta imena, ki jih že imamo,
                  s temi imeni, ki bi jih eventualno lahko dobili ali pa s firmami, kar je isto in
                  bi poizkušal ugotoviti, kakšne so te poti in poizkušal v tem parlamentu
                  predlagati, kako jih preprečimo. Mislim, da je Vlada dolžna dati poslancem, ki
                  odločajo o tako pomembnih stvareh, končne podatke. Odgovori ministra Gasparija so
                  bili z rahle užaljenosti, z osebne prizadetosti, vendar so bili precej netočni, na
                  nekatera pa sploh ni  odgovoril. Prosil bi kolegice in kolege, ne glede na te
                  zadnje izjave, ki so zelo zanimive sicer, med gospodom Gasparijem in gospodom
                  Podobnikom, da vendarle ostanemo trezni in da poskušamo dobiti odgovore na
                  vprašanja, na osnovi katerih se bomo lahko odločali o tem tako pomembnem aktu.
                  Hvala lepa.</p>
            </sp>
            <sp xml:id="SDZ1-Redna-38-1996-02-27.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Pregelj.</p>
            </sp>
            <sp xml:id="SDZ1-Redna-38-1996-02-27.sp69">
               <speaker>ŽARKO PREGELJ:</speaker>
               <p>Spoštovani! Gospodu Gaspariju v zvezi z njegovim negodovanjem nad mojo kritiko,
                  predvsem 5. člena. 5. člen, kot veste, v bistvu daje Vladi pooblastila, za katera
                  po ustavi ni pooblaščena. S 5. členom bi Državni zbor Vladi omogočil, da bi z
                  uredbo ugotovila dokončni nominalni znesek in druge pogoje obveznic v skladu z
                  informativnim memorandumom. To se da tudi drugače urediti. Vsi vemo, da ne vemo,
                  kakšen bo tečaj čez nekaj mesecev, ko bo ta zadeva ugotovljena. Verjetno bo
                  približno tak kot danes, ampak ne ve se, kaj se lahko vmes zgodi, svetovni trg je
                  pač dinamična zadeva, slovenski pa še bolj, ne. Zato menim, da se da to narediti
                  zelo korektno z dodatnim zakonom, po enakem hitrem postopku, ko ste danes prišli s
                  tem, ko je v bistvu krovni zakon. Osnovna dikcija tega zakona, ki ste nam ga
                  predložili, je v bistvu dikcija krovnega zakona. Te dodatne rešitve oziroma
                  dodatna določila, kajti v celem zakonu niste nobene številke omenili, so pa v
                  obrazložitvi zelo lepe in pregledne tabele, tako da s tega stališča vas moram
                  pohvaliti. Bi pa bilo verjetno prav, da bi vsaj do sedaj znane obveznosti, ki so
                  bile podpisane in predložene, bile zapisane v zakonu. Toda, če ste se odločili, da
                  jih ne boste pisali, potem tudi ni sprejemljiva rešitev, da bo to Vlada namesto
                  Državnega zbora delala. Takrat, ko bo Vlada znala dokončne številke, pride s
                  posebnim zakonom, ki bo v bistvu sorodnik tega ali pa njegov sin ali hčerka,
                  karkoli hočete, in bo dejansko dal natančne številke in potem bo ta tabela, ki je
                  v bistvu približen izračun obremenitev državnega proračuna za nadaljnjih 10 let,
                  dejansko tisto, čemu se lahko reče zakon in bo lahko sestavni del tega posebnega
                  zakona in bo zelo korektno, vsaj na nivoju nacionalnega programa, kajti dejansko
                  je to zelo sorodna zadeva. To so obremenitve proračuna za daljše obdobje in to se
                  da preprosto narediti, brez kakršnih koli zapletov. Hvala lepa.</p>
            </sp>
            <sp xml:id="SDZ1-Redna-38-1996-02-27.sp70">
               <speaker>PREDSEDNIK JOŽEF ŠKOLČ:</speaker>
               <p>K repliki se je javil gospod Podobnik.</p>
            </sp>
            <sp xml:id="SDZ1-Redna-38-1996-02-27.sp71">
               <speaker>MARJAN PODOBNIK:</speaker>
               <p>Spoštovani! Odgovoril bi na nekaj zadev, ki so bile tu predstavljene, čeprav
                  mislim, da na marsikatero vprašanje, ki smo ga kot opozicija predstavili, še ni
                  bilo odgovora in pričakujem to od nekaterih drugih predstavnikov Vlade oziroma
                  predstavnikov predlagateljev. Če grem nekako od konca, gospod Gaspari, sem zelo
                  vesel, da ste to zadnje, ko ste omenili našega svetovalca tako v navednicah, da
                  ste to javno povedali, ker ste mi že nekajkrat nekako namignili v tem smislu, češ
                  tu bi pa vas lahko mi držali za roke, držali zvezane roke, da bi potem  morali
                  obmolkniti. Nikjer nas ne boste držali, da bi morali obmolkniti zato, ker nikoli
                  in nikdar nihče od svetovalcev ali katerihkoli predstavnikov Slovenske ljudske
                  stranke ni po pooblastilu ali celo s soglasjem Slovenske ljudske stranke sklepal z
                  nobenim predstavnikom Vlade nobenega aranžmaja za kakršnokoli finančno
                  protiuslugo. Nikoli in nikdar. To kot predsednik stranke lahko zagotavljam s
                  popolno zanesljivostjo in zato mislim, da je bilo pod nivojem, da ste kot finančni
                  minister nasedli dobesedno na svojo lastno nepremišljeno potezo, kajti, če se pa
                  sami dogovarjate s predstavniki, konec koncev lahko navežete kontakt s komerkoli,
                  potem teh vaših poskusov ne boste mogli drugemu polagati na jezik ali pa celo
                  prikazovati kot neko kompromitiranje posameznikov.</p>
               <p>Druga stvar, kar se tiče tega, prej omenjenega nepotizma. Povedal sem, da če bi
                  bila ta naša osnovna pobuda sprejeta, ki bi bila lahko tudi kot zahteva, vendar
                  dali smo jo kot pobudo, da je tudi predstavnik opozicije vključen v to pogajalsko
                  skupino kot manjšinski predstavnik in tako naprej, potem bi bilo v celoti
                  nekorektno kakorkoli omenjati kakršnekoli sorodstvene ali druge povezave, ker bi v
                  tem kontekstu ne imele nobene teže, ker bi tako ali tako naš predstavnik lahko
                  neposredno spremljal in ugotavljal korektnost pogajanj. Ker pa kljub vztrajnemu,
                  več kot enoletnemu prizadevanju nismo uspeli priti do tega, da bi naš predstavnik,
                  med drugim smo omenili prof. dr. Vodopivca, prof. dr. Puhariča in nekatere druge,
                  nismo uspeli doseči, da bi se naš predstavnik vključil v to skupino. Vi pa nam
                  niste nikoli uspeli dati trdnega argumenta, zakaj se bojite našega predstavnika.
                  Ker torej nismo uspeli s tem, pa so tudi te sorodstvene povezave lahko pomembnejše
                  kot se zdijo na prvi pogled, posebno, ker gre za tako ugodne številke, konec
                  koncev o tej konkretni zadevi za 106 milijard slovenskih tolarjev, če govorimo o
                  slovenskih tolarjih.</p>
               <p>Glede tajnih uradnih listov. Nisem omenil, da je to kronski dokument. Vedno smo pa
                  poudarjali, da je to nujno potrebna dokumentacija, da jo dobimo. Poglejte! Če
                  pogledate nekatere magnetograme za nazaj teh zaprtih sej Državnega zbora,
                  ugotovite iz nekaterih razprav predstavnikov Vlade ali koalicije, da tajni uradni
                  listi nimajo nobene povezave z NFA sporazumom. Sedaj tudi sami ugotavljate, da to
                  ni res in tudi sami omenjate dva oziroma tri, ki so s tem v neposredni povezavi,
                  potem ko smo se dobesedno sami morali tudi od Banke Slovenije korektni
                  pripravljenosti, da smo prišli do določenih informacij, očitno usklajenih znotraj
                  predstavnikov Vlade in teh predstavnikov, ki ste usklajevali ta dokument. Torej,
                  kljub temu nismo prišli do celotnega sklopa teh tajnih uradnih listov. Postavljam
                  vprašanje in bi bil zelo vesel, če bi lahko dobil čisto konkreten odgovor. Od kdaj
                  so tajni uradni listi SFRJ v arhivu Državnega zbora? V tem trenutku so na mizi
                  poslanske skupine Slovenske ljudske stranke. Osebno vsaj pol leta že prosim
                  vsakega posebej, da bi prišli do teh tajnih uradnih listov. Danes je bilo rečeno,
                  da so ne vem koliko časa že v arhivu Državnega zbora. To me zelo zanima, ker če je
                  res, da so bili na razpolago tukaj in da mi kot poslanci preprosto nismo bili
                  obveščeni, da imamo kot arhiv Državnega zbora tudi vpogled v te zadeve, potem je
                  to stvar, ki je lahko na meji nekorektnega pristopa do poslancev v smislu
                  prekrivanja informacij.</p>
               <p>Prej je bilo rečeno, dokažite iz pogodbe, da ni dovolj dvotretjinska večina za
                  neko konkretno spremembo zakona. Mi ne moremo dokazati, kot tudi vi ne morete
                  dokazati. Edini dokaz bo presoja sodišča. To ste tudi sami povedali in to je tako,
                  vendar nam vi ne morete danes postavljati teh vprašanj - dokažite nam to -
                  vprašanj, kaj je čimprej, kaj je čim manj, ko gre za vprašanje naših dolgov. Ta
                  vprašanja bi nam lahko postavljali, če bi nam omogočili, da bi naš predstavnik
                  sodeloval v tej skupini. Potem bi lahko korektno iskali tudi alternativne
                  možnosti. Tako ni bilo realno možno iskati alternative vašemu sedanjemu predlogu,
                  ker ste bili znotraj problema, nas ste pač informirali o zadevah v skladu z vašimi
                  ocenami; ta izrazito - se opravičujem - vehementen nastop za tem govorniškim
                  odrom. Ponovno moram spomniti na zadevo TAM. Poglejte magnetogram, saj je star
                  vsega skupaj nekaj mesecev. 7 milijard slovenskih tolarjev za sanacijo TAM-a. Ena
                  od izjav bivšega ministra Tajnikarja: celotna Vlada enotno stoji za to sanacijo.
                  Kaj je danes? Še za 3 mesece plač imate v TAM-u, pa celo za ta denar preko
                  državnih garancij banke nočejo dati kreditov, da bi se izpeljala še ta stvar.
                  Najbolj verjetna varianta, kot jo zdaj sami predlagajo nekateri predstavniki, je
                  stečaj. Zakaj to opozarjam? Zato, ker - oprostite - priznavam veliko prizadevanj
                  vsem predstavnikom pogajalske skupine, nimam pa pravice nastopati neodgovorno in
                  naivno, da bi preprosto verjel v trenutku, ko se onemogoča, da bi predstavnik, ki
                  mu pa sam verjamem kot predstavniku naše opcije, lahko na licu mesta sodeloval in
                  tudi spremljal te stvari. Zato je ta analogija s TAM<gap n="..."/></p>
            </sp>
            <sp xml:id="SDZ1-Redna-38-1996-02-27.sp72">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, čas za repliko se vam je iztekel. To sem vas dolžan kot
                  predsednik opozoriti.</p>
            </sp>
            <sp xml:id="SDZ1-Redna-38-1996-02-27.sp73">
               <speaker>MARJAN PODOBNIK:</speaker>
               <p>Samo še 2 stavka, če lahko?</p>
            </sp>
            <sp xml:id="SDZ1-Redna-38-1996-02-27.sp74">
               <speaker>PREDSEDNIK JOŽEF ŠKOLČ:</speaker>
               <p>Kršite poslovnik, sicer izvolite.</p>
            </sp>
            <sp xml:id="SDZ1-Redna-38-1996-02-27.sp75">
               <speaker>MARJAN PODOBNIK:</speaker>
               <p>Hvala.</p>
            </sp>
            <sp xml:id="SDZ1-Redna-38-1996-02-27.sp76">
               <speaker>PREDSEDNIK JOŽEF ŠKOLČ:</speaker>
               <p>Hvala. Kar se tiče vašega vprašanja o dokumentaciji, vam lahko zagotovim, da v tem
                  času, odkar sem poslanec v Državnem zboru, to je pa drugi mandat, je bila v celoti
                  odprta za vse poslanke in poslance. Gospod Mrak se je javil k besedi.</p>
            </sp>
            <sp xml:id="SDZ1-Redna-38-1996-02-27.sp77">
               <speaker>DR. MOJMIR MRAK:</speaker>
               <p>Hvala. Spoštovane poslanke in poslanci! Kot je bilo rečeno, odgovori, ki jih je
                  dajal minister, so bili jasno odgovori na del vprašanj, tako da potem tudi te
                  kritike oziroma replike niso bili odgovori na vsa vprašanja. Skušal bom iti skozi
                  listo vprašanj, ki so bila, na nekatere odgovoriti, na nekatere bo pa še kasneje
                  odgovoril dr. Arhar, da to pojasnim.</p>
               <p>Prva stvar - šel bom precej po kronološkem, tako da se bodo mogoče teme malo
                  spreminjale. Na koncu pred menoj je bil ponovno omenjen problem dvotretjinske
                  oziroma 95% večine. To je bil eden osnovnih problemov pred samim začetkom pogajanj
                  in če mi kot pogajalska skupina ne bi dobili zadosti jasnih zagotovil, da je za
                  celotno transakcijo, se pravi, za izpustitev slovenskih dolžnikov in Slovenije iz
                  solidarne odgovornosti ter tudi vseh drugih odgovornosti po novem finančnem
                  sporazumu, potrebna 95% večina, potem jasno, teh pogajanj ne bi bilo. O tem -
                  mislim, da moram biti tukaj precej bolj tehničen - kaj je predmet 95% večine, je
                  taksativno našteto v 14.01 členu tega novega finančnega sporazuma. Se pravi, v tem
                  členu je rečeno, da je za vse potrebna dvotretjinska večina, razen za taksativno
                  naštete stvari; teh stvari je šest. Lahko gremo vsako posebej skozi. Eno je
                  nalaganje dodatnih obveznosti upnikov. S tem, kar mi počnemo, upnikom ne dodajamo,
                  se pravi, upniki ne prevzemajo nekih dodatnih obveznosti. Zmanjševaje glavnice ali
                  obresti - ne počnemo tega; mi prevzemamo del obstoječih glavnic in obresti po
                  obstoječem sporazumu. Naslednja stran, prelaganje kateregakoli fiksnega datuma za
                  plačilo končnega zneska - končni datum sporazuma NFA je konec leta 2006; mi tega
                  ne spreminjamo. Mi bomo izdali obveznice, ki se bodo terminsko končale sočasno s
                  tem, in tako naprej. Ena od stvari je, da ne spreminjamo tega člena. Tudi za
                  spreminjanje tega člena NFA je potrebna 95% večina; ne delamo tega. Skratka,
                  transakcijo, ki jo mi počnemo, z nobeno od stvari ne delamo stvari, ki so tukaj
                  navedene eksplicitno kot stvari, za katere je potrebna 95% večina. Zato smo,
                  jasno, pridobili mnenje naše pravne pisarne. To je stališče pravne pisarne -
                  upnikov, končno imamo dokument upnikov, ki so ga na svojem sestanku tega
                  mednarodnega komiteja kot soglasno stališče sprejeli, v katerem jasno povejo, da
                  je za to transakcijo oziroma da je za izločitev iz solidarne odgovornosti
                  dvotretjinska večina zadostna. Jasno, nimamo pa odločitve sodišča, ker če bi
                  prišlo do tega, se pravi, bo pa na osnovi tega, če bo prišlo do take tožbe v tem
                  smislu, jasno, na osnovi tega je dosti realna ocena, ocena vseh teh struktur, da
                  tukaj stvar ni vprašljiva.</p>
               <p>Vloga ICC-ja je bilo drugo vprašanje. ICC - to je pogajalska skupina bank, se
                  pravi, mednarodna skupina upnikov določi izmed sebe tiste upnike, ki se bodo
                  praktično v njihovem imenu pogajali. In ta ICC je v našem primeru imel 11 članov.
                  ICC lahko s pogajanji s predstavniki države pride do načelnega dogovora, ki ga pa
                  mora potem verificirati zadostna večina v celotni strukturi upnikov. To zadostno
                  večino, ki je bila v tem primeru dvotretjinska večina, smo pridobili, in o tem smo
                  tudi obvestili javnost. To je bilo pridobljeno sredi januarja. Se pravi, ICC
                  deluje kot pogajalska ekipa v imenu upnikov. Da pa je stvar verificirana z njihove
                  strani, je pa potrebna zadostna večina.</p>
               <p>Naslednje vprašanje je bilo v bistvu vprašanje ločeni sporazum oziroma delovanje v
                  okviru enega sporazuma. Se pravi, če gre za ločeni sporazum, je pač bilo rečeno,
                  da se s tem krši stari sporazum. Zelo jasno moram reči, da s to transakcijo se
                  sporazum ne spreminja. Gre za kvalificirano transakcijo, za katero ostaja sporazum
                  enak. Vendar, kot predpogoj, da bo Slovenija šla v to zamenjavo, je zahtevala od
                  upnikov soglasje, da ne bodo imeli potem, če bo šla Slovenija v to zamenjavo,
                  nikakršnih terjatev, da ne bo imela Slovenija oziroma slovenski dolžniki ne bodo
                  imeli nobenih obveznosti po tem sporazumu. To je bilo pridobljeno. Se pravi, mi se
                  gibljemo v okviru tega sporazuma, vendar, ko bo transakcija zaključena, ne bodo
                  slovenski dolžniki in slovenska država imeli obveznosti po tem sporazumu. Vse
                  preostale obveznosti do nekdanjih oziroma do drugih subjektov iz nekdanje
                  Jugoslavije lahko ti upniki izterjujejo od teh, da rečem, neslovenskih subjektov.
                  Tu bi samo komentiral, ko je bilo v neki točki rečeno, pozitivni odnos do tajnih
                  uradnih listov nam je bil način očitan - tu bi zelo rad rekel eno stvar, za katero
                  mislim, da je zelo pomembna. Obstajajo in nikakor ne v smislu branjenja tajnih
                  uradnih listov, ampak so določene stvari tako bile, in v vsaki državi so, ki jih
                  kot država moraš za svoje interese ščititi in jih konkretno v tem primeru do
                  upnikov verjetno ni pametno povedati. Konkretno je šlo za odkupovanje po kakšni
                  ceni in če upniki imajo to informacijo, verjetno to za tega, ki gre v odkupovanje,
                  ni najbolj koristna informacija oziroma je zelo koristna informacija, ker se bo,
                  jasno, cena dvignila. Tako da prosim, to ni generalno, to, kar je bilo na nek nam
                  in tudi meni osebno rečeno.</p>
               <p>Gospod Pučnik je zelo natančno oziroma cel koncept nesodelujočih upnikov, na cel
                  ta problem<gap n="..."/> Kot je bila na zadnji izredni seji parlamenta na to temo, to je bilo
                  januarja lansko leto, zelo jasna opredelitev na opcijo, da se izločijo vse tiste
                  osebe, ki so povezane osebe. Mehanizem oziroma način, kakršnega smo skušali
                  zagotoviti in ga zagotovili, je bil dvojen. Eno je, da nam je pri tem pomagala
                  tako imenovana OPEC-ova lista, o kateri je minister govoril. Gre za listo, na
                  kateri je cela vrsta oseb, ne izključno iz Jugoslavije, ampak tudi iz nekaterih
                  drugih držav, za katere ameriške oblasti pač odrejajo, da osebe v Ameriki ne smejo
                  z njimi poslovati, gre za libijske, iranske in tako naprej. Med temi
                  jugoslovanskimi osebami so tudi nekatere osebe, ki so sočasno upniki po novem
                  finančnem sporazumu, ki so te dolgove na sekundarnem trgu odkupovali. Jasno, nam
                  je to pomagalo, da smo del teh upnikov identificirali. To ni bilo vse, to je en
                  del, to je ena lista. Druga je tako imenovana lista B, Leutwillerjeva lista. Gre
                  za osebe, kjer smo zbrali dokumentacijo, da obstaja sum oziroma zadostna podlaga,
                  da tudi nekaterim drugim ne izdajamo teh obveznic. Lista teh oseb je v
                  dokumentaciji navedena. To se pravi, da smo mi tukaj izločili določene pravne
                  osebe. Kaj se je zgodilo? Vsaka od teh pravnih oseb je na dan 8. junij, takrat, ko
                  je bil načelni dogovor sklenjen, razpolagala z določenimi terjatvami do nekdanje
                  Jugoslavije. Vse tiste terjatve teh oseb na tisti datum mi izločamo iz zamenjave.
                  To se pravi, da smo te jasno identificirali. Poleg tega pa bo zdaj, jasno pod
                  predpostavko, da bo zakon sprejet in da bo dejansko ponudba dana bankam, vsaka od
                  teh bank, katerim bo ponudba dana, morala dati izjavo, v kateri bo napisala, da ni
                  oziroma ne drži terjatev za povezane osebe. To se pravi, da je to neka dodatna
                  garancija. Jasno, možno je oziroma lahko bi se zgodilo, da bo kdo dal lažno
                  izjavo. Samo če se kasneje izkaže, da je lažna izjava, pa vemo, kaj to pomeni.
                  Ampak poudarjam, to je dodatni mehanizem. To ni zdaj neki osnovni mehanizem
                  izločanja. To je, kar se tiče nesodelujočih upnikov. Koliko je ta znesek oziroma
                  višina dolga, s katerim razpolagajo nesodelujoči upniki, je v podatkih dano.</p>
               <p>Vprašanje glede agenta upnikov je bilo tukaj. Prvič, za tako imenovani sklenitveni
                  agent po tem sporazumu je Chemical Bank. Tudi v tej točki smo ravnali v skladu z
                  mandatom, ki nam ga je takrat parlament dal, kjer je bilo rečeno, da je treba pri
                  imenovanju agenta upoštevati tako stroške, povezane s tem, vendar je bil dan tudi
                  drug kriterij, da je treba zagotoviti, da bo ta sklenitveni agent lahko delo
                  dejansko opravil v relativno kratkem času. Edino Chemical Bank kot, bi rekel
                  obstoječi agent, razpolaga med upniki z kompletno bazo informacij. Glede stroškov
                  tega agenta je plačilo definirano v dveh delih, eno je ta, ki je naveden v
                  pogodbi, ki je tudi priložena kot sestavni del dokumentacije, in drugi del so
                  dejanski stroški od tiskanja materiala do cele vrste drugih stvari, tehničnih, ki
                  pa bodo plačani v skladu z izstavljenimi računi in verificirani, da so bili ti
                  računi dejansko opravljeni. Glede izločitve poleg srbskih še drugih oseb, mislim,
                  da je minister to razložil.</p>
               <p>Zdaj pa še nekaj o številkah in o tej dilemi, o tem koliko prevzemamo alocirani
                  dolg. Tukaj je bila ena od tem  lanske januarske seje parlamenta tudi že to. Tam
                  smo govorili o tem problemu in takrat je bil dan mandat delegaciji, da lahko gre v
                  aranžma, kjer bo Republika Slovenija do tujine dolžnik v tem celotnem znesku. V
                  skladu s podatki, ki jih imate prezentirane v obrazložitvi, je rečeno, da bo pač
                  Slovenija prevzela 822 milijonov dolarjev obveznosti. Pri tem gre tako za
                  obveznosti iz nezapadlih glavnic, kakor tudi iz zapadlih glavnic in zapadlih
                  obresti, se pravi, to ni samo dolg, ampak gre tudi za zapadle obresti. Če hočemo
                  izračunati, kakšen procent celotnih obveznosti do tujine s tem prevzemamo, moramo
                  to številko pač deliti s številko 5.5 milijard dolarjev, ker je dolg 4.396 plus
                  zapadle obresti 1 milijarda 180 in ta procent pač je 14.7 procentov. Od teh 822
                  milijonov se nanaša 488 milijonov na alocirane obveznosti in 334 milijonov na
                  nealocirane, podatki so v tabeli. Pri tem moram reči, da je teh 488 alociranih
                  obveznosti sestavljeno iz treh kategorij. Eno so zapadle glavnice 65 milijonov,
                  zapadle obresti 74, nezapadla glavnica 349 in podobno pri nealociranem dolgu,
                  skratka, ti podatki so jasni. Če hočemo to številko, za katero je bilo vprašano,
                  koliko nealociranega dolga, pod predpostavko, da prevzemamo 822 milijonov
                  obveznosti, je ta številka 257 milijonov dolarjev, in to pomeni manj kot 25%
                  nealociranega dolga, se pravi, to je pač zelo konkreten odgovor glede teh številk.
                  Podatki so iz te dokumentacije, noben podatek ni nov.</p>
               <p>Glede procedure v parlamentu. Sama procedura je bila, da smo imeli 2 izredni seji,
                  večkrat so o teh stvareh odbori razpravljali. Vrnil bi se samo na novembrsko.
                  Novembra je bila skupna seja Odbora za mednarodne odnose ter finance in na tej
                  seji je bil dan mandat ministru za finance in guvernerju, da podpišeta pismo, s
                  katerim se bankam predlaga to soglasje. Dokumentacija, celoten informacijski
                  memorandum je bil predložen takrat, to se pravi, ne gre za neke nove dokumente.
                  Status dokumentov, to je bilo tudi vprašanje, zakaj recimo je to del, zakaj je to
                  del zakona, zakaj ne. To je pač dejansko vprašanje, o katerem je bilo možno
                  govoriti. Problem je v tem, da, če bi hotel vse ključne stvari v zakon zajeti, bi
                  moral iz samih teh dokumentov veliko večino stvari pobrati in zelo vprašljivo je
                  potem, ali bi prišel v nekem trenutku, ali je neka stvar še ključna oziroma ni več
                  ključna. Se pravi, ocena vseh teh, ne samo pogajalske skupine in Vlade, ampak tudi
                  v dogovoru po konzultacijah z drugimi je bilo, da je najbolj korektno, da se da
                  kompletna dokumentacija, ta dva dokumenta v proceduro. Vi ste dobili kot dodatno
                  informacijo še tri dokumente, ki niso sestavni del tega. Eno je pogodba s tem
                  sklenitvenim agentom, gre preprosto za to, da poslancem ob sprejemanju tega damo
                  korektno informacijo, kaj je bilo sklenjeno. To tudi velja za odškodninsko
                  klavzulo, na katero se bom vrnil, in tudi sam tekst pisma, vse pač prevedeno.</p>
               <p>Nekaj besed o odškodninski klavzuli. Odškodninska klavzula je bila ena ključnih
                  točk razprave na januarski seji, tej izredni seji in točno je, da je bilo v tistem
                  trenutku od nas večkrat zahtevano, povejte, koliko je maksimalna možna, bi rekel
                  stroški za Slovenijo glede na to klavzulo. V tistem trenutku mi tega odgovora
                  nismo mogli dati in ga nismo dali. Zakaj ne? Ker je bila takratna dikcija
                  odškodninske klavzule takšna, da je upoštevala materialne in nematerialne stroške
                  in takrat je bil eden sklepov parlamenta, da skuša delegacija te stroške oziroma,
                  da skuša to klavzulo omejiti. Ravno zaradi tega, ker smo to klavzulo skušali
                  omejiti in ne samo, da smo jo skušali, smo jo omejili, je danes ta tekst
                  odškodninske klavzule namesto, da je bil tak prej en odstavek, je danes praktično
                  tri strani. Ključne so pa tri spremembe pri tej odškodninski klavzuli. Kaj smo
                  dosegli? Eno je, da so škode omejene na materialne škode, se pravi, nematerialne
                  škode, ki jih je zelo težko definirati, so izločene, se pravi niso več predmet
                  odškodninske klavzule. Druga stvar, ki je, pred vsakim plačilom eventualne
                  odškodnine mora na to plačilo dati soglasje Slovenija. To je druga stvar. In
                  tretja stvar, ki je, da v primeru, da bi prišlo do teh odškodninskih oziroma tožb
                  po tej klavzuli, morajo tuji upniki koordinirati s pravno pisarno, se pravi, tudi
                  to je eno omejevanje stroškov, ključna je pa prva. Prva, to je ključna sprememba
                  in to je osnovni razlog, zakaj je ta odškodninska klavzula oziroma to pismo pač
                  takšno, kakršno je. Stališče o tem, plačati čim manj, čimprej oziroma čim kasneje,
                  tukaj je pač bilo stališče, da Slovenija s temi sporazumi, to je bilo tudi v tem
                  Državnem zboru rečeno, ne išče reprogramov, se pravi, da gre v odlaganje,
                  nadaljnje odlaganje plačila glavnice, ker je to povezano z različnimi stroški,
                  temveč da gre v aranžma, kjer  terminski plan odplačevanja ostane tak kot je bil
                  in to pač ta dogovor predvideva.</p>
               <p>Glede stroškov ICC-ja je minister povedal. To je na žalost praksa med upniki in
                  dolžniki. Ni primera, to vam lahko zagotavljam, kjer bi upniki plačevali stroške
                  ICC-ja, se pravi, da bi svoje stroške plačevali. Mi imamo trenutno v tem, po
                  velikih problemih izpogajano to, da če se zakon zavrne, se pravi, da ne gremo v
                  aranžma, bodo dejansko še vedno plačevali upniki, ampak to je bil velik problem v
                  pogajanjih. Se pravi, če se to zavrne, stroške, ki so do zdaj nastali v tej zvezi,
                  bodo upniki sami nosili.</p>
               <p>Kar se tiče odškodninske klavzule, je bilo nekaj stvari, čisto konkretnih, rečeno,
                  zlasti na 3. strani. Odškodninsko klavzulo Slovenija prevzema v trenutku, ko bo
                  Državni zbor ta aranžma sprejel. Če ga zavrne, zavrniti ga pa mora v roku 60 dni
                  po pridobljeni dvetretjinski večini, potem odškodninska klavzula ne velja. Tako da
                  mislim, da tudi glede te obveznosti je danes, je v vaših rokah, da odločite. Je pa
                  izpogajano tako, da je v bistvu odločitev od tukaj. Če gremo na ta aranžma, jasno
                  odškodninska klavzula velja. Samo še en komentar. Bilo je rečeno, da pogodba iz
                  leta 1988 in solidarnostna klavzula. Solidarnostna klavzula je v teh aranžmajih od
                  leta 1983. Vse od takrat naprej se je pač ta solidarnostna klavzula nadaljevala.
                  Do ključne spremembe v teh odnosih med Jugoslavijo in jugoslovanskimi dolžniki in
                  bankami je prišlo leta 1983. Takrat je pač bila dana garancija in takrat je
                  solidarnostna klavzula postala del tega aranžmaja. Hvala lepa.</p>
            </sp>
            <sp xml:id="SDZ1-Redna-38-1996-02-27.sp78">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Arhar, še prej pa ima repliko gospod
                  Podobnik.</p>
            </sp>
            <sp xml:id="SDZ1-Redna-38-1996-02-27.sp79">
               <speaker>MARJAN PODOBNIK:</speaker>
               <p>Hvala. Zahvaljujem se za nekatera pojasnila in odgovore. Verjetno, kot sem rekel,
                  žal na nekaterih področjih se vrtimo okoli vrele kaše in tudi danes, kot na
                  prejšnjih izrednih sejah oziroma zaprtih sejah Državnega zbora, bodo nekatera
                  vprašanja ostala očitno neodgovorjena. Bi pa eno stvar vendarle rad opozoril,
                  čeprav gre za navidez nepomembno, vendar, če si resnično prizadevamo za dvig
                  ugleda Slovenije v svetu, potem moramo biti na take stvari pozorni. Tukaj je bil
                  spet omenjen ta tajni uradni list in ta, vendarle možen pozitiven učinek v
                  posameznih konkretnih primerih in je bilo omenjeno  tukaj, da je omogočil
                  odkupovanje dolgov po nižjih cenah s tem, ker se ni vedelo, kaj se pripravlja, da
                  se upniki niso mogli na te stvari pripraviti oziroma, da se na trgu ta stvar
                  nekako ni vedela. Mislim, da je tukaj treba povedati zelo jasno eno stvar. Da
                  obstajajo mehanizmi, ki so sprejemljivi in v sferi legalnega in legitimnega v
                  tistih državah, ki so formalno in tudi dejansko pravne države. Izigravanje upnikov
                  preko mehanizma, na primer, tajnega uradnega lista, je po vsakršnih kriterijih
                  nesprejemljivo in zavrženo dejanje. Zato ocenjujem, da bi vsaj najvišji
                  predstavniki države, še posebno s finančnega področja, morali biti zelo previdni
                  pri takih izjavah, če želimo res krepiti ugled Slovenije v svetu, tudi Slovenije
                  kot države, ki ne odobrava kakršnegakoli izigravanja upnikov, na primer preko
                  takih mehanizmov. Verjamem pa, da bo jasno, nikomur ne insinuiram, da je to želel,
                  vendar, ko se je ta razprava že od zadnjega omizja začela, jo je mogoče razumeti
                  tudi zelo neugodno za tiste, ki jo kot predstavniki slovenske finančne oblasti
                  predstavljajo, če jo tako razume tudi nek predstavnik tujine, morda nekdo, ki je
                  lahko sedanji ali pa naš bodoči upnik v kakršnemkoli aranžmaju.</p>
               <p>Glede tajnih uradnih listov moram povedati še eno stvar. Torej, postavlja se
                  vprašanje, zakaj nam, kljub temu, da smo na zaprtih sejah Državnega zbora, večkrat
                  tudi sam osebno, celo pismeno smo dali predloge, ki niso bili sprejeti, vztrajali,
                  zahtevali, da pridemo do te dokumentacije, je bilo nam šele danes, praktično pet
                  pred dvanajsto, pred dokončnim sprejetjem tega zakona povedano, da obstajajo ti
                  tajni uradni listi že vsa ta leta v arhivu Državnega zbora. To, oprostite, to
                  presega normalno politično kulturo, če je kakršenkoli namen, da med sabo vendarle
                  gojimo vsaj neko osnovno zaupanje tu notri. To je zloraba tistih, ki poznajo
                  možnosti, ki poznajo arhive. Kako naj mi vemo, da so tu v arhivu Državnega zbora
                  ti papirji?! Na kakšen način? Ali naj ponoči pridemo, tako kot so menda - nekateri
                  visoki predstavniki tu so ob nekaterih priložnostih ponoči hodili po Državnem
                  zboru - ali naj ponoči iščemo, kaj je v tem Državnem zboru in ugotavljamo, kaj je
                  tisto, kar imamo, česar pa nam gospodarji tega Državnega zbora niso pripravljeni
                  povedati <stage>(gospodarji v navednicah, torej tisti, ki so zadolženi tu za
                     upravljanje)</stage>? To je več kot nekorektno dejanje in dodatna točka, ki ne
                  pomaga k zaupanju, ampak prej nasprotno. Mi bomo to možnost, ki nam je zdaj dana,
                  izkoristili, skušali se čimbolj informirati o teh uradnih listih, ki so zdaj na
                  naši mizi. Nekateri naši poslanci so jih v tem času že pregledali. Opozoril bi
                  samo, da med temi tajnimi uradnimi listi manjkajo številka 37 iz leta 1983,
                  številka 61, 62 in 63 iz leta 1982, številka 635 iz leta 1991 in številka 613 iz
                  leta 1990. Bi prosil, ker mislim, da je to vendarle možno in izvedljivo, da se
                  ugotovi, kje obstaja morda še kopija celotnega arhiva tajnih uradnih listov, da se
                  ugotovi, za katere tajne uradne liste tu gre, torej, kaj vsebinsko pomenijo, in da
                  se ugotovi tudi možnost povezave s tematiko, o kateri tukaj govorimo.</p>
               <p>Globalno pa samo še to, tudi na vse te odgovore. Torej, mi, žal, smo zdaj v
                  situaciji, da lahko samo verjamemo, ali pa ne verjamemo. V osnovi, kot človek,
                  želim biti zaupljiv do najvišje možne mere, do točke, kjer ne postanem naiven. Če
                  bi tukaj verjel, bi bil preprosto naiven. Naiven zato, ker, oprostite,
                  predstavniki prav te Vlade ste nam na podobnih zadevah, obremenilnih za Slovenijo,
                  slovenski javni dolg in tako naprej, v zvezi s TAM-om jamčili, da stvari tečejo
                  prav in na edino pravi možni način. Pa ne tečejo na pravi možni način, ker bi s
                  tem denarjem ogromno lahko naredili takrat za, ne vem, podjetnike, obrtnike, če bi
                  te ugodne kredite dejansko, pa nepovratna sredstva - ker to, kar se zdaj daje
                  TAM-u, gre kot nepovratna sredstva, pa vse te garancije bodo vnovčene - če bi jih
                  pravilno namenili. In zato<gap n="..."/></p>
            </sp>
            <sp xml:id="SDZ1-Redna-38-1996-02-27.sp80">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik, spet se vam je iztekel čas za repliko, sem vas dolžan
                  opozoriti.</p>
            </sp>
            <sp xml:id="SDZ1-Redna-38-1996-02-27.sp81">
               <speaker>MARJAN PODOBNIK:</speaker>
               <p>Samo toliko, da zaključim. Odgovora na to vprašanje, zakaj ni bilo omogočeno, da
                  bi sodelovali in s tem nekako izpeljali našo konstruktivno pobudo, da bi ob
                  vprašanjih nacionalnega značaja povezali vse tiste, ki želijo pozitivno
                  sodelovati, na to vprašanje niste odgovorili. Rekel bom tudi tako: želim vam, da
                  bi vam ta zakon čim bolje uspel, da bi se čim manj tistega, za kar se mi bojimo,
                  da se bo zgodilo, resnično zgodilo, čim manj slabega v dobro Slovenije, da bi se
                  torej zgodilo čim manj slabega! Želim pa tudi, da bi bil to zadnji primer, ko se
                  zavrne pobuda konstruktivnega sodelovanja opozicije pri tako pomembni temi, kot
                  je, recimo, vprašanje nasledstva SFRJ.</p>
            </sp>
            <sp xml:id="SDZ1-Redna-38-1996-02-27.sp82">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Kar se pa prikrivanja teh tajnih uradnih listov tiče moram reči, da
                  jih nikoli do zdaj nisem prikrival in da sem vam povedal samo tisto, kar sem
                  izvedel od služb, in je bilo vsem na razpolago. Prvič sem dobil tako pobudo, da se
                  to razčisti in moram reči, da je bilo zelo preprosto priti do tega podatka. Besedo
                  dajem gospodu Arharju.</p>
            </sp>
            <sp xml:id="SDZ1-Redna-38-1996-02-27.sp83">
               <speaker>DR. FRANCE ARHAR:</speaker>
               <p>Hvala, gospod predsednik. Cenjeni parlament! Bi dejansko začel tam, kjer je končal
                  gospod Podobnik, kajti ocenjujem, da ob teh razpravah, ki jih je vodil parlament
                  dve leti in pol, je temeljno vprašanje, kar se te zgodovine tiče, verjeti ali ne
                  verjeti temu, kar je danes na mizi, in verjeti ali ne verjeti temu, kako smo do
                  tega prišli? Namreč, ob odgovorih, ki so jih dali kolegi, minister Gaspari, gospod
                  Mrak, ostaja še nekaj dejstev morda, na katera velja opozoriti, predvsem iz dveh
                  razlogov. Eden je razlog, ki ga je postavil ali odprl gospod Pregelj - kdo naj bi
                  odgovarjal za ta posel, za te dolgove, ki so taki kot so? Na drugi strani
                  vprašanje gospe Lukačeve, kaj se nam mudi, ali, če jo prav razumem, hiti počasi,
                  kar se dolga tiče. Ob vsem tem ostaja odprto temeljno vprašanje, s katerim se
                  parlament ne srečuje prvič, ampak svetu je napovedal svojo voljo z ustavnim
                  zakonom 1991, da želi izpolniti svoje obveznosti korektno in skladno s pogodbami,
                  in da se je pripravljen pogajati. Zakaj opozarjam na to dejstvo? Iz razloga, da
                  kadar se pogovarjamo o preteči nevarnosti, kje iščemo to nevarnost? V kateri smeri
                  iščemo to nevarnost? Prepričan sem, da s tistimi, ki smo se pogajali ali se
                  pogajamo, pri njih ne vidimo te nevarnosti. Če izhajamo iz predpostavke, da so ti
                  dokumenti rezultat svobodne volje, da nanjo nista vplivala ne zvijača ne zmota ne
                  prisila, tisti klasični elementi, ki so kot argumenti izpodbojnosti za tak ali
                  drugačen pravni akt, potem predpostavljam, da ta upniški klub ne bo nastopal proti
                  Sloveniji. Nasprotno. Iz dokumentov je jasno razvidno, da v primeru, kadar bi bila
                  slovenska stran tožena, ali bi bil kdo od sodelujočih upnikov tožen, da bo v takem
                  primeru ta klub upnikov in Slovenije sodeloval enotno v obrambi proti tistim, ki s
                  takim rezultatom niso zadovoljni. Zelo jasno je bilo povedano pred tem
                  parlamentom, da se solidarnosti na dolžniški strani ne da izključiti. Z dolžniki
                  se nimamo kaj pogovarjati v tem trenutku, vendar z dolžniki, naj ne pozabi ta
                  parlament, se bomo morali pogovarjati. Ti dolžniki imajo hkrati premoženje in brez
                  dogovarjanja in pogovarjanja ne bo rezultatov. Mi danes govorimo o preteklem
                  dolgu. Nov slovenski dolg, kot veste, iz Biltena Banke Slovenije, je že 2
                  milijardi 995 milijonov dolarjev. Vsi ti zneski in imena, povezana s temi zneski,
                  so znani. Banka Slovenije je v tem procesu permanentno poudarjala, da ima odprta
                  vrata za vso dokumentacijo. Bili ste povabljeni konkretno, pridite, poglejte.
                  Dokumentacijo imamo danes s seboj, želite imena, želite številke, vse je znano.
                  Tisti, ki so odšli v stečaj, je popolnoma znano, kaj je na pogorišču teh podjetij
                  ostalo in kdo so tisti, ki garantirajo zanje. To so banke, ni dvoma. Banke,
                  garanti so tisti, ki garantirajo. Upnikov ta dejstva ne tangirajo. Iz tega zornega
                  kota, ali se splača plačevati dolg. Oprostite, Slovenija plačuje dolg, z vednostjo
                  tega parlamenta ne plačuje upnikom, usmerja ga od januarja 1994 leta na fiduciarni
                  račun. Na tem je že preko 130 milijonov dolarjev dolga. Tako da tu ne vidim prave
                  alternative čakati ali ne čakati, izpolnjevati ali ne izpolnjevati. Kot je dejal
                  že minister, postopki pridobitve blokiranja tega slovenskega premoženja so dokaj
                  preprosti, skladno z isto pogodbo. Ta pogodba ostaja nespremenjena. Povedali smo
                  pred parlamentom, da pogodba ostaja nespremenjena in memorandum nima statusa
                  pogodbe, ampak skupaj s soglasjem, ki ga dajejo upniki, bi lahko rekli, da je to
                  konsenz med upniki in dolžnikom. V Poročevalcu na 46. strani je zelo jasno
                  taksativno našteto, s čim se upniki strinjajo, kaj opuščajo nasproti Sloveniji in
                  kakšna je vsebina te menjave.</p>
               <p>Še eno vprašanje bi lahko ugotovili, ki je bilo ves čas prisotno v slovenskem
                  parlamentu in je bil poseben sklep parlamenta: iščite povezane osebe, iščite
                  premoženje tistih oseb, do katerih ima Slovenija terjatve. Prepričan sem, da je
                  bilo to  delo korektno opravljeno v sodelovanju s tujimi centralnimi bankami, v
                  sodelovanju s tujimi obveščevalnimi službami, najmanj z domačo, čeprav je tu
                  gospod Jelinčič na enem odborov predlagal, da naj domača služba prevzame večjo
                  odgovornost pri iskanju teh informacij. Na sestanku, novembra meseca leta 1994 v
                  Londonu, na katerem je prišlo do ugotavljanja novih dejstev in iskanja poti, kako
                  naprej, smo tudi ostalim udeleženkam, predvsem evropskim državam, pokazali, kdo je
                  kdo, za koga vemo in kje obstajajo ti sumi. Znesek, nekaj manj kot 700 milijonov
                  dolarjev, bodite prepričani, ni prišel na tak način, kot bi nekdo mislil, da je ta
                  znesek pravi, ampak ta znesek je bilo treba dokazati. Postopek dokazovanja je bil
                  težak, kajti veljajo le dokumenti in vsak dvom je bilo treba dejansko dokazati. Z
                  drugimi besedami, ko se je v lanskem letu, 8. junija, sklepal dogovor v New Yorku,
                  je teden dni zatem New York Time objavil obsežen članek o vlogi povezanih oseb, o
                  lokaciji teh oseb in tisti, ki je spremljal te dogodke, sem prepričan, da to stran
                  New York Time pozna, da pozna vlogo off shore centrov in entitet, ki delujejo v
                  teh centrih in da je tudi to dejstvo imelo svoje posledice tudi v opominu Banki
                  Slovenije, da bo tožena zaradi tega, ker se je predvidevalo, da smo mi tisti, ki
                  smo odgovorni za ustvarjanje liste o povezanih osebah. Želim poudariti, da kar se
                  tiče verjeti ali ne verjeti, bodite prepričani, vsaj kar zadeva pogajalsko
                  skupino, da je ta uporabila vse znanje, vedenje in povezave doma in v tujini s
                  pravnimi pisarnami, ki so tudi same temeljito proučevale dokument in modele in
                  načine, kako najti dejansko modus vivendi za začetek postopka, ki bo pripeljal v
                  končni fazi k rezultatu tudi ostale dolžnike v Jugoslaviji. Z drugimi besedami,
                  glejte, v novembru mesecu mislim, da je bila velika večina vas prisotnih tudi na
                  seji obeh odborov, je bilo zadnjič povedano in poudarjeno, da razprava o vsebini
                  dokumenta je bila možna še takrat kot zadnja postaja. Dandanašnji imamo dokument
                  pred seboj, tako kot ostale mednarodne pogodbe in lahko izražamo dejansko samo
                  svoje dvome in nezaupanje do tega, spreminjati ne moremo več. Vzeti ali pustiti,
                  to je ključno vprašanje. Vendar nismo prepričani in to naše prepričanje
                  podkrepljuje tudi mednarodna finančna skupnost, da bo slovenska samostojnost in
                  nadaljnji razvoj Slovenije podkrepljen in bo temeljil na novih rezultatih samo na
                  podlagi pogajanj. Brez pogajanj, prepričan sem, tudi z Beogradom, tudi z vsemi
                  ostalimi, ne bomo dosegli ničesar. Vse, kar je bilo do sedaj, tako zakon o
                  neodvisnosti, tako sklep sveta banke, ugotovitveni sklep, ker nismo imeli
                  partnerja, so bili več ali manj enostranski akti. Ta dokument in dokumenti v
                  okviru Pariškega kluba so prvi pogodbeni dokumenti dejansko s Mednarodno
                  skupnostjo in javnostjo. Taki pogodbeni dokumenti nas čakajo v novih pogajanjih z
                  ostalo Jugoslavijo. Proces bo dolg. Tisti, ki se boji, da danes preveč plačuje,
                  ali prehitro plačuje, iz pogodbe je vidno, leta 2006 naj bi zapadla zadnja
                  anuiteta. Med tem časom, 10 let, kaj se bo dogajalo v desetih letih, kakšni
                  dogodki bodo lahko vplivali tudi na ta dokument, kdo je danes prerok?
                  Predpostavljam, da nihče.</p>
               <p>Mi si prizadevamo, da bi ob pomoči Mednarodne skupnosti v pogajanjih tudi s
                  preostalimi delom Jugoslavije ali novimi državami, ki so tam nastale, pripeljali
                  finančne odnose na tisto raven, da bi ti dobili status, ki ga imajo ostali
                  finančni odnosi v ostalih državah. Z drugimi besedami. Ne gojimo iluzij, da bo
                  Sloveniji kaj odpuščeno. Prepričani bodimo, da bo glede na škode in težave, ki so
                  nastopile, razmišljanje šlo v obratni smeri. Tisti, ki si danes želi, da bi krovni
                  zakon ali katerikoli zakon govoril o potencialnih, o pretečih škodah, o pretečih
                  obveznostih, takega zakona nisem videl, take pogodbe ne poznam, kajti tisto, kar
                  bo prišlo, namreč vsako pogodbo spremlja poslovni riziko, pogodbeni riziko in naš
                  namen je bil ves čas in ostaja, da bi bili ti riziki čim manjši in da bi jih
                  dejansko, če že do njih pride, s skupnimi močmi zreducirali dejansko na minimum in
                  da bi bila ta škoda, ki bi jo v končni fazi nosila Slovenija, čim nižja. Če bi pa
                  danes v zakon zapisali, kaj vse so potencialne možnosti, kaj bi lahko zaračunali
                  na izgubljenem dobičku in na drugih znanih kategorijah nepremoženjske škode,
                  skratka kaj takega, kot nam je znano, praksa ne pozna.</p>
               <p>Z drugimi besedami, dame in gospodje, sam sem prepričan, da ni razlogov za
                  nezaupanje, glede na dejstvo, da so pogajanja trajala dve leti in da je na
                  razpolago vsa dokumentacija. Ponavljam, vsa dokumentacija in Slovenija nikdar ni
                  bila problem tudi v preteklosti, tudi leta 1983, ko je angleška revizorska hiša
                  <q>"Pitt Mervich"</q> ugotavljala, da je razlikovanje med dolgom v tujini in v
                  Jugoslaviji milijardo dolarjev zaradi tega, ker nekateri krediti niso bili
                  prijavljeni, to niso bili primeri iz Slovenije. Primeri iz Slovenije so vsi
                  evidentirani, številka je bila omenjena in dokumenti obstoje. Povedano pa je bilo
                  tudi, kakšen procent tako imenovanega nealociranega dolga se sprejema. Z drugimi
                  besedami, v pozivih svetovni finančni skupnosti, da naj bo razumevajoča pri
                  zavarovanju jugoslovanskih deviznih rezerv, permanentno uporabljamo v
                  komuniciranju s to skupnostjo tudi ta dejstva, da Slovenija kaže s svojo
                  pripravljenostjo pri pogajanjih, da razrešuje stare probleme na korekten in fair
                  način, in da zaradi tega načina pričakuje tudi enak tretman v nadaljnjih
                  pogajanjih, kar zadeva jugoslovansko premoženje in druga odprta vprašanja, ki
                  ostajajo in ki jih bo treba razrešiti, če ne s to generacijo, pa z eno od
                  prihodnjih, ki bodo soustvarjale v tej Sloveniji. Hvala.</p>
            </sp>
            <sp xml:id="SDZ1-Redna-38-1996-02-27.sp84">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Imate repliko, gospod Pregelj? Izvolite.</p>
            </sp>
            <sp xml:id="SDZ1-Redna-38-1996-02-27.sp85">
               <speaker>ŽARKO PREGELJ:</speaker>
               <p>Spoštovani! Gospod Arhar je zdaj postavil zadeve spet na tisti premislek, ali
                  delamo modro in racionalno ali ne. Jasno je, da je ta premislek ves čas pred nami.
                  Iz tabele, ki ste nam jo predložili, to je tabela 2, se da razbrati, da kljub
                  temu, da država sprejme ta zakon in prevzame teh 800 milijonov dolarjev
                     <stage>(pustimo zdaj razne variante glede tega, ali je 822, ali je dolar več
                     ali manj, ker je stvar preračunavanj)</stage>, ostane še vedno približno tako
                  velik rizik, kot so tisti nesodelujoči upniki. To je nadaljnjih približno 800
                  oziroma vi tu ugotavljate, 683,5 milijona ameriških dolarjev od osnovne glavnice.
                  Torej, to je ugodnost tega sporazuma, da poznamo znesek, ki ga bomo plačali in na
                  katerega dobronamerno in dobrovoljno pristanemo, in da obstaja približno še znesek
                  v enkratni vrednosti, se pravi v enako veliki vrednosti, ki ga utegne kdo od nas
                  iztožiti. Se pravi, ti nesodelujoči upniki lahko dosežejo, teoretično sicer, tudi
                  tak uspeh. Tako, da na koncu je to približno milijardo 600 ameriških dolarjev. Če
                  prištejemo še tisto, kar že imamo, potem smo pa že preko 3,5 milijarde, blizu 4,
                  to pa ni več tako majhna obremenitev za dvomilijonski narod. To je treba gledati.
                  Treba je tudi nekoliko širše pogledati, da ima Vlada v proceduri še kar nekaj
                  zakonov, s katerimi želi najemati nove kredite. Vsi ti krediti bodo prihajali
                  približno v istem času, razlika je mogoče 5 let, v odplačilo. Torej bo slovenska
                  ekonomija, ali pa gospodarstvo, kakor želite, imela to breme, ki je že skorajda
                  2/3 tistega, kar ima zdaj sosednja Madžarska, ki velja za izredno zadolženo
                  državo. Zato te številke niso tako nedolžne, čeprav, tako na prvi pogled, sploh
                  niso velike. V primerjavi s tistim, kar nam grozi, solidarnostna klavzula, ko bi
                  morali ves dolg plačati, to je zdaj približno 5,5 milijarde ameriških dolarjev, je
                  v resnici ugodnejše. Toda, še enkrat vprašam<gap n="..."/> Tukaj sem pač nekoliko bolj
                  praktičen, primerjam s tistim, kar damo za avtoceste. To, kar je zdaj zapadlo in
                  dobrovoljno prevzemamo, je celoten avtocestni odsek čez Trojane, z vsemi 7 km ali
                  pa 6 km tunelov. To ni tako majhen denar. Jasno je, da mora ta država vedeti, kaj
                  bo zaradi plačevanja teh starih grehov, za katere niti nismo kaj prida krivi, vsaj
                  tako zatrjujete, čemu se bomo morali odreči? To je eno temeljnih vprašanj. Ali se
                  odrekamo zato, da bomo lahko sploh še živeli in bomo lahko nekaj kasneje delali,
                  se pravi živeli kot samostojna država, ali je mogoče še kakšna druga pot. Zdaj nam
                  dokazujete, da druge poti ni, in da je treba to sprejeti, tako kot ste sami
                  naračunali in se uspeli pogajati. Še enkrat poudarim, lahko vam zgolj verjamemo,
                  kaj več kot to se ne da, zelo težko, ker kljub vsemu še ni tistega osnovnega
                  podatka, iz katerega bi lahko razbrali, kaj od tega je bilo že odplačano.</p>
               <p>Mene namreč boli dejstvo, da so samo obresti dobra tretjina celotnega dolga, celo
                  več. Torej v bistvu ti upniki kar nekaj lahko dobijo nazaj že sedaj, kajti te
                  obresti in zapadle glavnice mi nekje zbiramo. V resnici morate priznati, da gre za
                  zelo mačehovski odnos teh upnikov, ki je bil mogoče v odnosu do nekdanje zvezne
                  države razumljiv, ni pa več razumljiv, da je to odnos do države, ki se je pač
                  pridružila zahodnemu svetu in želi priti v Evropo. Mislim, da je to politično
                  dejstvo tudi pomembno in bi ga kazalo kdaj tudi uporabiti. Zato je ta delež, ki
                  naj bi ga naša država zdaj dobrovoljno sprejela, po mojem mnenju kljub vsemu še
                  vedno prevelik. Na videz je majhen, 18%, včasih smo se hvalili, da je slovensko
                  gospodarstvo predstavljalo 25% celotnega jugoslovanskega izvoza, se pravi izvozno
                  gospodarstvo. Potem je 18% dobra cena. Če pogledam na drugi strani, da je pa samo
                  8% prebivalstva Slovenije participiralo pri tem dolgu, je pa to 10% preveč, tako
                  da očitno smo bili kaznovani potem s pridnostjo. Tukaj mislim, da ta razmerja niso
                  najbolj korektno postavljena. Zdaj, ali bi se dalo boljše ali ne, to veste samo
                  vi, ker vi ste bili zraven, mi ne.</p>
               <p>Zato, kljub vsemu, dovolite nam naše nezaupanje in pač dovolite nam tudi, da
                  predlagamo določene spremembe tega zakona, sam bom predlagal tudi dva amandmaja,
                  ki bi po mojem mnenju ta zakon naredila sprejemljivejši. Predvsem menim, da zakon
                  ni primeren, da sprejme oba mednarodna sporazuma oziroma akta, ki jih vi v 3.
                  členu vlagate kot sestavni del zakona, ker sta v neprimerni obliki. Pomembneje bi
                  bilo prenesti osnovne podatke, tiste, ki so predvsem za državni proračun pomembni
                  in jih  vključiti v zakon, vključiti tudi osnovna načela, nikakor pa ne celoten
                  informativni memorandum, ki je v resnici tehnični akt in z zakonom nima nobene
                  konkretne zveze. Ravno tako obvestilo o ponudbi. Iz obeh dokumentov potegniti
                  bistva, jih oblikovati v ustrezne zakonske člene in na ta način v bistvu enako
                  doseči. Zato menim, da ni potrebe, da tako obremenimo zakon, da sta ta dva
                  dokumenta sestavni del, kajti v podobnih primerih tega nismo naredili, pa smo
                  zahtevali, recimo šlo je za razne sanacije, za sporazume med bankami, pa tisti
                  sporazumi niso bili sestavni del zakona. V tem primeru, ko je zadeva nekoliko bolj
                  rizična, pa to predlagate, zato sem zelo presenečen.</p>
               <p>Poleg tega bom tudi predlagal amandma na 5. člen, kjer predlagam, da se ta
                  odstavek, ki daje Vladi pooblastilo za stvari, za katere po ustavi ne more biti
                  pooblaščena, spremeni in da se za te namene predvidi poseben zakon. S temi
                  popravki bi bil ta zakon nekoliko bolj sprejemljiv. V kolikor tudi ti popravki ne
                  bodo sprejeti, potem pač ne morem biti za. Hvala lepa.</p>
            </sp>
            <sp xml:id="SDZ1-Redna-38-1996-02-27.sp86">
               <speaker>PREDSEDNIK JOŽEF ŠKOLČ:</speaker>
               <p>Repliko ima gospod Mrak. Pojasnilo. Izvolite. Ni replika, se opravičujem.</p>
            </sp>
            <sp xml:id="SDZ1-Redna-38-1996-02-27.sp87">
               <speaker>DR. MOJMIR MRAK:</speaker>
               <p>Hvala lepa. Gre za pojasnilo na to zadnjo stvar, ki je bila omenjena, skratka, na
                  številke. Točno je, da bo Slovenija izdala za 822 milijonov dolarjev obveznic.
                  Poleg tega pa je bilo rečeno tukaj danes na osnovi izločenih oseb, ki so tukaj
                  navedene v višini 683 milijonov dolarjev, da je to potencialno možno, da tudi to
                  eventualno plačamo, kar je potem bilo iMplicirano s tem, da skupaj to potem pomeni
                  maksimalno nekaj milijardo in pol. To ni točno. Od teh 683 milijonov dolarjev, ki
                  jih izločamo, bi lahko ti upniki, ki so izločeni, jasno iskali enak tretman kot
                  drugi upniki, kar pomeni, da bi v najslabšem primeru Slovenija tudi tem upnikom,
                  poudarjam, v najslabšem primeru, tudi tem upnikom morala dati 18%. Se pravi, če bi
                  dala tudi tem upnikom 18%, kar je, pravim, najbolj črn scenarij, bi prišli na
                  številko 974, ki pomeni 18% celotnih obveznosti. Tako, da ni milijardo in pol neka
                  potencialna, ampak je to potencialna. Tako, da toliko, da<gap n="..."/></p>
               <p>Druga stvar, o višini slovenskega dolga. Omenil bi samo nekaj številk, ki sem si
                  jih pač zato pripravil in obremenjenosti Slovenije z dolgovi. Dolg Slovenije po
                  podatkih Banke Slovenije sedaj za konec lanskega leta je nekaj manj kot 3
                  milijarde dolarjev. Po zakonu, ki je bil tukaj sprejet v zvezi s Pariškim klubom,
                  je na račun nealuciranega dolga Slovenija tam prevzela 252 milijonov dolarjev. Se
                  pravi, to je potrebno temu dodati. Poleg tega bo prevzela, če bo ta današnji zakon
                  sprejet, še 343 milijonov dolarjev na račun nealociranih obveznosti, kar je skupno
                  nekaj manj kot 600 milijonov dolarjev. Se pravi, da ob vsem tem bi bil, če bil vse
                  te operacije bile zaključene, se pravi, in s Pariškim klubom in s komercialnimi
                  bankami, bi to pomenilo, da bi bil od danes slovenski dolg na nivoju 3 milijarde
                  600 milijonov dolarjev.</p>
               <p>Druga stvar je razprava o novih kreditih. Tega ne bi sedaj želel komentirati,
                  lahko pa povem, kakšna je dolžniška obremenjenost Slovenije v letu 1995 in to dam
                  v primerjavo s številkami, ki so objavljene s strani, recimo institucije, kot je
                  Svetovna banka, ko daje podatke o tem, kdaj je neka država po njihovem kriteriju
                  zelo ali manj zadolžena. Ključni so štirje indikatorji. Eden je delež zunanjega
                  dolga v domačem družbenem proizvodu. Po kriteriju Svetovne banke je država visoko
                  zadolžena, če je ta delež večji kot 50%. Pri nas je ta delež, poudarjam, konec
                  leta 1995 16,1%. Se pravi, ko bomo prevzeli še te nealocirane dolgove, bo ta
                  procent nekaj višji, ampak daleč manj kot polovica te številke. Ne govorim te
                  številke Svetovne banke zaradi tega, da bi mislil, da je to zveličavna številka.
                  Ampak je pač verjetno neka številka, ki je objektivno podajana. Ključni indikator
                  zunanje zadolženosti, ki se običajno uporablja, je ta tako imenovani <q>"debt service
                  rescue"</q>, to je delež od plačila glavnice in obresti v skupnem izvozu blaga in
                  storitev te države. Kot številka, ki jo tukaj Svetovna banka navaja kot tisto
                  problematično mejo, je to 30%. Kaj to pomeni? Se pravi, da država 30% svojih
                  tekočih deviznih prilivov uporabi za odplačevanje dolga. V Sloveniji je ta delež
                  za lansko leto bil nekaj pod 8%, 7,8% - 1995. leta. Pa še tretji indikator je
                  delež odplačila obresti v skupnem izvozu blaga in storitev. Tukaj je ta meja 20%,
                  ki jo oni postavljajo, pri Sloveniji pa je ta številka nekaj nad 2%. Še četrti
                  indikator, da bom kompleten, ker so pač ti štirje navajani običajno, je delež
                  zunanjega dolga v skupnem izvozu blaga in storitev. Se pravi, koliko je delež
                  zunanjega dolga v celotnem izvozu blaga in storitev? Za Slovenijo je ta številka
                  nekaj čez 30%, 32,4 imam tukaj podatek, medtem ko je kritična meja preko 100%. Ko
                  bodo prevzeti nealocirani dolgovi po obeh aranžmajih, bodo te številke večje,
                  vendar daleč od tega, po vseh številkah bodo nižje od ene polovice. Druga je pa
                  stvar, jasno, zadolževanje Slovenije v bodoče. Toliko samo v pojasnilo
                  številk.</p>
            </sp>
            <sp xml:id="SDZ1-Redna-38-1996-02-27.sp88">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Metki Karner-Lukač. Se odpoveduje. K repliki se je
                  javil gospod Žaro Pregelj.</p>
            </sp>
            <sp xml:id="SDZ1-Redna-38-1996-02-27.sp89">
               <speaker>ŽARKO PREGELJ:</speaker>
               <p>Spoštovani! Iz vaše obrazložitve, gospod Mrak, sem lahko razbral samo to, da ste
                  ugotovili, da je naša država sposobna kredite plačevati. Spominjam se tujega
                  predstavnika, ki je prišel k nam v času osamosvojitve, leta 1991, in eden glavnih
                  kriterijev, ki jih je postavil, s katerimi bi se zahodne države strinjale, če bi
                  mi tako pristali, in smo potem to tudi zapisali v ustavnih zakonih, je bil v tem,
                  da takoj pristanemo na prevzem pomembnega dela tega zveznega zunanjega dolga, se
                  pravi, nealociranega. On je takrat govoril o nekaj milijardah. Pustimo, da je zdaj
                  iz tistih dveh milijard prišlo nekoliko manj zadev, toda očitno je to bil osnovni
                  princip in očitno ste na njega tudi pristali. Se pravi, ne glede na politične
                  okoliščine, ne glede na usodo vseh tistih finančnih prestrukturiranj bivših
                  zveznih dolgov, bomo mi, kot kaže, le najbolj trdni plačnik in garancija, da bodo
                  vsaj del sredstev upniki dobili povrnjenih. To pač lahko samo sprejmemo ali pa ne.
                  Tukaj ste tudi sami ugotovili, da druge možnosti ni.</p>
               <p>Kar se tiče nesodelujočih upnikov, ne razumem čisto popolnoma tega vašega
                  optimizma. Osebno sem vedno razumel ta problem tako, da lahko ti, ki ne
                  sodelujejo, še vedno uveljavljajo tudi solidarnostno klavzulo. Če ste uspeli
                  doseči, da se to ne bo zgodilo, potem je to pomembno dejstvo. Toda sprašujem vas,
                  ali lahko to zatrdno zagotovite. Zagotovite tako, da dokažete tudi z ustreznimi
                  dokumenti, kajti sam si predstavljam, če iz nekega konzorcija upnikov, tudi če gre
                  za večino, ki stopi ven in z nami sklene nov sporazum, potem, jasno, stari
                  sporazum ne velja več. Toda ne za tiste, ki niso sporazuma sklenili. Zato je ta
                  problem oziroma to dejstvo, po mojem mnenju, še vedno na majavih nogah. Hvala
                  lepa.</p>
            </sp>
            <sp xml:id="SDZ1-Redna-38-1996-02-27.sp90">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Podobnik ima proceduralni predlog.</p>
            </sp>
            <sp xml:id="SDZ1-Redna-38-1996-02-27.sp91">
               <speaker>MARJAN PODOBNIK:</speaker>
               <p>Torej, marsikaj takega človek izve toliko let po osamosvojitvi Slovenije, da ne bi
                  verjel, če ne bi sam videl. Ali veste, da tajni Uradni listi SFRJ, ki jih ima
                  Državni zbor Republike Slovenije, še vedno nosijo oznako uradna oziroma državna
                  tajnost. Zato so bili po hitrem postopku odvzeti iz naše pisarne in so zdaj spodaj
                  v arhivu, ob zelo nerodni vlogi gospe, ki to stvar vodi, ker ne ve, ali lahko to
                  prosto pokaže. In zdaj sprašujem, kako naj ravnamo s tajnim uradnim listom? Ali
                  je, torej, predsednik Državnega zbora morda, verjetno ni vedel oziroma ob velikih
                  obremenitvah ni bilo časa, da bi to oznako umaknili, ali bomo analogno, kakor o
                  drugih stvareh, vprašali skupščino SFRJ, če umakne naziv državna tajnost, in ga
                  šele na ta način naredili kot normalni dokument. Torej, sem malo ciničen zato, ker
                  se mi zdi preprosto za malo, da vsi tisti, ki tam sedite in tukaj, ste to vedeli,
                  ste imeli to stvar tu spodaj kot oznako strogo zaupno, zvesti služabniki režima,
                  pa niste bili toliko, da bi nam povedali, da imate tukaj, pa niste bili toliko, da
                  bi oznako zaupno s teh tajnih uradnih listov umaknili.</p>
               <p>Še eno vprašanje. Postavljate v tako neugoden položaj posameznike, ki se spodaj
                  trudijo v tem arhivu nič krivi nič dolžni, da bi normalno delali. Ali vi veste, da
                  tam ni popolnega spiska? Ni ga, ker ni prišel iz Beograda ali pa je morda ostal
                  kje v slovenski Vladi. V Državnem zboru ga ni, tistega, kar sem prej tukaj prebral
                  in če ni prišel tudi na Vlado, ali morda drži to, kar je bilo prej rečeno, da se
                  je tudi zvezna skupščina tako obnašala, da je Sloveniji dajala pač tiste zadeve,
                  ki se ji je zdelo prav, da jih da, nekatere je pa prikrila, če je bilo to v njenem
                  interesu. Če nič drugega, pričakujem od predstavnika Banke Slovenije, finančnega
                  ministra in Vlade pa tudi Državnega zbora, da ta problem razčistimo tukaj in zdaj
                  pred sprejetjem tega zakona. To ste in smo vsi skupaj moralno dolžni storiti in
                  postavljam čisto konkretno vprašanje in <title>PROCEDURALNI PREDLOG SKLEPA, DA SE
                     OMOGOčI, DA SE TAJNI URADNI LISTI SFRJ</title>, ki so spodaj v arhivu Državnega
                  zbora, če je potrebno, na hitro, ne vem s kakšnim sklepom, <title>ODVEŽEJO TE
                     TAJNOSTI</title>, da postanejo v tem smislu javni, da se omogoči najprej, da se
                  poslanci Državnega zbora pa tudi široka javnost seznani s to dokumentacijo in
                  predvsem, da se pred sprejetjem tega zakona omogoči zainteresiranim poslanskim
                  skupinam, da se s temi dokumenti seznanijo. Namreč, če to ne bo omogočeno, potem
                  bo poslanska skupina Slovenske ljudske stranke morala v arhivu Državnega zbora
                  sklicati sejo kluba, potem, ko bomo tukaj prosili za odmor, zato da bomo v arhivu,
                  da bomo spoštovali tajnost tega tajnega uradnega lista in zaupnost, tam sklicati
                  svojo sejo. Mislim, da moramo vsaj toliko skrbeti za eno težo, da ne bomo s
                  takimi, ki imajo tako dolgo brado, smešili sami sebe. Še enkrat poudarjam, večkrat
                  v preteklih letih smo prosili za te liste in nismo prav v ničemer odgovorni za to
                  stanje, da danes, pred podpisom oziroma pred sprejetjem tega zakona, na tako
                  neroden način prihajamo do teh tajnih uradnih listov.</p>
            </sp>
            <sp xml:id="SDZ1-Redna-38-1996-02-27.sp92">
               <speaker>JOŽEF ŠKOLČ:</speaker>
               <p>Hvala lepa. Moram si pač vzeti besedo, in če dovolite, bom to naredil s tega
                  mesta, ker je zadosti <q>"komot"</q>. Kdo temu nasprotuje? <stage>(Sekretarka: Pa saj kot
                     predsednik govorite, tukaj govorite, saj govorite kot predsednik.)</stage> To
                  kar sprašuje gospod Podobnik, mu ne znam v tem trenutku, kar je sicer moja dobra
                  navada, citirati, kdaj natančno je bilo kaj sprejeto, ampak problem tajnih uradnih
                  listov je bil razrešen v prejšnji tridomni skupščini, ki jo je vodil predsednik
                  Bučar in kjer smo bili mi dobršen del časa v opoziciji. Sama razprava o tajnih
                  uradnih listih se je začela bistveno prej. Ena ključnih protagonistk te razprave
                  je gospa Vika Potočnik, ki sedi tukaj notri in je takrat kot članica ZSMS odprla
                  to vprašanje in je bil to eden od momentov, kako se je v bistvu določene stvari
                  demokratiziralo.</p>
               <p>Kar se tiče dostopa do dokumentacije, bi rad rekel samo to, da po moji presoji, ne
                  me pa loviti za jezik, ker sem dolžan vedeti natanko toliko, kot vsi drugi
                  poslanci in torej tudi kot vi, gospod Podobnik, so vam ti, tako imenovani tajni
                  uradni listi v celoti dostopni, ne glede na to, da pač piše na njih, da je to
                  službena tajna in uradna tajna in tako naprej, ker preprosto teh oznak ni mogoče s
                  tekstov, ki so bili natisnjeni v tiskarni, trgati dol, tako da ne vidim, v čem je
                  tukaj spor in je preprosto pač potrebno tiste stvari, ki jih potrebujete, tako kot
                  vsi drugi uporabniki knjižnice in dokumentacije, zahtevajte, da jih boste dobili
                  skopirane in jih boste lahko obravnavali v poslanski skupini. V tem ne vidim
                  nobenega problema in protestiram, da bi bodisi sam bodisi vodstvo Državnega zbora
                  kakorkoli bilo krivo za nevednost drugih. S tem si je prislužilo oznake služabniki
                  režima in ne vem še česa. Ker kot rečeno, prvi, ki so to v tej dvorani postavili,
                  so bili tudi imenovani. Želite besedo? Najprej bom dal besedo gospodu Mraku, ki je
                  prej zaželel<gap n="..."/> Imate proceduralen predlog? Prosil bi vas, da citirate člen
                  poslovnika in stvar, ki jo želite Državnemu zboru predlagati.</p>
            </sp>
            <sp xml:id="SDZ1-Redna-38-1996-02-27.sp93">
               <speaker>JANEZ PODOBNIK:</speaker>
               <p>Hvala za besedo. Gospod predsednik, poslanke in poslanci! V skladu s poslovnikom
                  dajem proceduralni predlog, da služba Državnega zbora razmnoži vse, te tako
                  imenovane tajne liste in jih dobijo vsi poslanci vseh poslanskih skupin. In
                  drugič, zdaj sem pogledal na hitro, naša služba je napisala gor, da so uradna
                  tajnost in državna tajnost v slovenskem jeziku in nekatere je podpisal tudi nekdo,
                  ki danes v razpravi sodeluje. Hvala lepa.</p>
            </sp>
            <sp xml:id="SDZ1-Redna-38-1996-02-27.sp94">
               <speaker>PREDSEDNIK JOŽEF ŠKOLČ:</speaker>
               <p>Gospod Podobnik. Bojim se, da je ta predlog kljub vsemu precej nerazumen, ker
                  pomeni, da se lahko tone materiala razmnožujejo, ne vem pa, če so vsi tajni uradni
                  listi povezani s to tematiko. Zato bi vas prosil, da poveste, katere uradne liste
                  je potrebno razmnožiti in tudi, da to predlagate predvsem za svojo skupino, ne pa
                  za vse druge. Ker, kot rečeno, vsakemu so v celoti dostopni in jih brez sklepa
                  lahko zahteva. Ne vidim pa razloga, da bi zdaj s sklepom Državnega zbora vsem to
                  razmnoževali, tako da je moj predlog vseeno Ustava, povejte, kaj boste radi in to
                  boste dobili skopirano. To velja tudi za druge poslanske skupine, če želijo.
                  Izvolite, gospod Podobnik.</p>
            </sp>
            <sp xml:id="SDZ1-Redna-38-1996-02-27.sp95">
               <speaker>JANEZ PODOBNIK:</speaker>
               <p>Gospod predsednik, strinjam se z vami, da so nekateri ti uradni listi bolj
                  povezani s to problematiko. Po hitrem pregledu skozi vsebino bi ocenil, da so
                  povezani vsaj od leta 1985 do 1991 in vsaj za tiste bi predlagal, da jih dobimo.
                  Potem bi prosil, gospod predsednik, da v skladu s poslovnikom omogočite eno uro
                  odmora, da bi se vsaj poslanska skupina Slovenske ljudske stranke lahko seznanila
                  s temi uradnimi listi. Opozarjam, da je tudi tajni Uradni list Socialistične
                  republike Slovenije med njimi, sem opazil, ki ga je potem leta 1980 bivša
                  Skupščina SFRJ razveljavila, da ne sme več biti. Se pa zanimive stvari tam vidijo.
                  Torej, da vsaj v tej uri v poslanski skupini ocenimo, kateri so tisti tajni uradni
                  listi, ki so evidentno v neposredni povezavi s to problematiko. Zagotavljam vam,
                  da so v neposredni povezavi s to problematiko, ki jo danes obravnavamo. Kolegi,
                  pridite pogledat, pa boste videli, da je to res. Večina se tiče poslovanja bank in
                  Narodne banke Jugoslavije. Če pa to ni povezano s to problematiko, potem pa ne
                  vem, kaj je.</p>
            </sp>
            <sp xml:id="SDZ1-Redna-38-1996-02-27.sp96">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Nisem trdil, da ti uradni listi niso povezani s problematiko in zato
                  tudi ne vem, na koga se to nanaša. Predlagam, da za danes sejo zaključimo, služba
                  v dokumentaciji pa vam bo na razpolago ob pol šestih, ko se izteče ta ura, da vam
                  bo razmnožila ustrezne uradne liste. Sejo nadaljujemo jutri ob deseti uri s tem,
                  da bomo najprej obravnavali ta odlok, o katerem smo danes preizkusili<gap n="..."/> Gospod
                  Kopač, če lahko sedete v klop in me ne motite pri opravljanju mojega dela. Jutri
                  bomo najprej nadaljevali s sprejemom odloka, ki se tiče pokojnin. Želim vam lep
                  večer.</p>
            </sp>
            <stage type="time">(SEJA JE BILA PREKINJENA 27. FEBRUARJA 1996 OB 16.35 URI IN</stage>
         </div>
      </body>
   </text>
</TEI>