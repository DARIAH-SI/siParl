<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-28-1995-02-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A51BB0525EDA90AAC1257832004838F4</idno>
               <idno type="URI">A51BB0525EDA90AAC1257832004838F4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-28-1995-02-15.DZ" n="28">
               <name>Redna</name>
               <date when="1995-02-15"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-28-1995-02-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 15. FEBRUARJA 1995 OB 10.15 URI.)</stage>
            <sp xml:id="SDZ1-Redna-28-1995-02-15.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane kolegice poslanke, kolegi poslanci! Prosim, če zasedete svoja mesta.
                  Nadaljevali bomo 28. sejo Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci.
                  Prosil bi, če temu pozorno prisluhnete in sicer gospod... Opravičili so se gospod
                  Peter Petrovič, dr. Vladimir Topler, dr.Bojan Korošec, mag. Janez Kocijančič,
                  gospod Miro Mozetič, gospod Brene Eržen in gospod Feri Horvat med 10. in 12. uro.
                  Ugotovimo prisotnost! Gospod Kocijančič je na seji prisoten, se opravičujem.
                  Njegovo opravičilo se je brez njegove vednosti prikradlo v ta scenarij. Prisotnih
                  je 56 poslank in poslancev. Ugotavljam, da je zbor sklepčen in lahko nadaljuje
                   svoje delo. Na sejo sem vabil predstavnike Vlade Republike Slovenije in jih v
                  dvorani ta trenutek ne vidim, zato predlagam, da počakamo, da se seje
                  udeležijo.</p>
               <p>28. sejo bomo pričeli z obravnavo včeraj prekinjene <title>21. TOČKE DNEVNEGA REDA
                     - PREDLOGA ZAKONA O POPRAVI KRIVIC</title>, nato nameravamo obravnavati 22.
                  točko in po dnevnem redu naprej. K besedi se je že včeraj prijavil gospod Lojze
                  Peterle in mu dajem besedo. Proceduralno v zvezi s to točko. Potem ni tega. Gospod
                  Peterle. Smo, na začetku seje, se opravičujem. Izvolite.</p>
            </sp>
            <sp xml:id="SDZ1-Redna-28-1995-02-15.sp2">
               <speaker>IVO HVALICA:</speaker>
               <p>Hvala lepa gospod predsednik, spoštovani! Danes zjutraj smo dobili na mizo dopis
                  Vlade, s katerim nam sporoča, pravzaprav sporoča predsedniku Državnega zbora, da
                  glede na povsem nasprotujoči si rešitvi k 56. členu, to je bivši 54. člen predloga
                  zakona o igrah na srečo in glede na ugotovitve Sekretariata za zakonodajo in
                  pravne zadeve Državnega zbora Vlada v tako kratkem času ne more podati
                  konsistentnega uskladitvenega amandmaja k temu členu brez predhodnega usklajevanja
                  z matičnim in zainteresiranimi odbori, pravi. Kakorkoli že, bil sem v kontaktu s
                  predstavniki Vlade, oziroma finančnega ministrstva ves ponedeljek. Takrat so mi
                  ustno zagotavljali drugače. Obljubili so mi tudi, da mi bodo poslali, ker gre za
                  to, da je bil tako imenovani moj amandma sprejet, da mi bodo poslali predlog
                  teksta uskladitve. To so nekajkrat odlašali na popoldan, na zvečer, potrpežljivo
                  sem čakal pri faxu in se to ni zgodilo. Potem so mi obljubili, da me čaka ta
                  uskladitveni amandma, predlog, naslednji dan v Državnem zboru, to je bilo včeraj.
                  Ko sem po poti v Ljubljano preverjal, če je takšen fax prišel, tudi tega ni bilo.
                  Nisem mogel verjeti, no sedaj vidim, da so te igre brez meja, kot se že lahko temu
                  reče, da se nadaljujejo.</p>
               <p>Kakorkoli že, tukaj imamo na drugi strani vladnega dopisa tudi odgovor Državnega
                  zbora in mislim, da je predsednik Državnega zbora dal preširoko možnost Vladi, naj
                  oni sporočijo, koliko časa potrebujejo. To so oni imeli že v ponedeljek usklajeno,
                  očitno pa je nastopil nek nov moment. Nekajkrat sem govoril po telefonu z državnim
                  sekretarjem gospodom Božom Jaševičem in ta mi je zatrjeval drugače. Sedaj dejansko
                  ne vem, kam to vodi. Ali smo parlament ali smo  debatno društvo, na vsak način pa
                  bi prosil, da se med današnjo sejo ta zadeva razčisti in tudi, da določimo, koliko
                  časa potrebuje Vlada za to. Mi bomo določili, ne njih vprašali, mi bo določili,
                  ker je zadnji čas, da temu postavimo nek termin in da tem zadevam naredimo konec.
                  Hvala.</p>
            </sp>
            <sp xml:id="SDZ1-Redna-28-1995-02-15.sp3">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, vaš protest popolnoma razumem, ampak mi smo včeraj ta zapis, ki ga
                  je podpisal gospod Bandelj, dobili tik pred koncem seje in Vlado pozvali v skladu
                  s poslovnikom, da pove, kdaj lahko to naredi. Ima pa čas narediti med to sejo. Če
                  pa tega ne zmore narediti, pa menim, da je zelo korektno, da zbor o tem obvestim,
                  da potem zbor odloči, kaj bo storil naprej.</p>
               <p>Gospod Hvalica, če ste toliko potrpežljivi z menoj, da pojasnim, kaj je bilo do
                  sedaj storjeno, potem boste lahko predlagali nekaj drugega. Tisto, kar smo tu
                  pripravili je, da smo pozvali Vlado, za katero se ve, da ima sejo, če ne drugače,
                  vsak četrtek, da pove, kaj bo s tem storila. Ne vem nič o tem, da bi bil kakšen
                  usklajen predlog že pripravljen in tudi ne verjamem, da je možno, da mi rečemo
                  Vladi, da mora do 14.00 ure ta amandma pripraviti. S tem bi si predvsem zapravili
                  pot, ki jo ima zbor kot avtonomna institucija. Menim, da je to, kar se govori v
                  zboru zelo korektno, da se Vlado glede na to, da je del zapletov nastal tudi
                  zaradi vseh amandmajev, ki jih je Vlada povzročila, da se Vlado pozove, da na
                  osnovi pregleda neusklajenih amandmajev pripravi te uskladitve in da potem o tem
                  glasujemo. Druge možnosti, če hočemo, da to Vlada stori, nimamo. Imamo seveda
                  možnost, v kolikor se bo Vlada opredelila, da tega ne zna narediti, da noče
                  narediti, ali da ne more narediti, ampak to stališče mora dati Vlada, da to potem
                  naložimo matičnemu delovnemu telesu. To je druga možnost, ki jo dopušča poslovnik
                  in samo o teh dveh stvareh se lahko odločamo. Tretje poti pač ni. Izvolite, gospod
                  Hvalica.</p>
            </sp>
            <sp xml:id="SDZ1-Redna-28-1995-02-15.sp4">
               <speaker>IVO HVALICA:</speaker>
               <p>Hvala. Zanimivo je to, da obvestila z Vlade prihajajo vedno tik pred zdajci, na
                  koncu. Tudi čistopis je prišel v petek ob 14.30 uri, ko je bila večina poslancev
                  že na poti domov. Tudi sam sem šel brez čistopisa. Prinesel mi ga je kolega
                  Poljšak. Kakorkoli že, dajmo časovno to točno določiti. Moj konkretni predlog je,
                  da se to zgodi danes. Dovolj časa je. Tu ne gre za izumljanje smodnika, tu gre za
                  stvari, ki so zelo jasne. Moj predlog je danes. Če pa to ni možno, če spoštovani
                  zbor ugotovi, da to ni možno, potem pa točno opredeliti datum, kdaj bomo
                  nadaljevali razpravo in glasovanje o tem. Ne pa da se gremo tu igrice, ki nimajo
                  nobene časovne opredelitve in potem sami zaradi tega vzbujate sum, da zadeve niso
                  v redu. Ne nazadnje sem danes prebral tudi v dnevniku Republika, da ima HIT 600 in
                  nekaj mio izgube in mu bo morala država pomagati. Torej že zaradi tega, da bomo
                  temu obubožanemu podjetju pomagali, moramo hitro ukrepati. Gre za proceduro, zato
                  predlagam, ravno zaradi tega, ker je največje igralniško podjetje padlo v tako
                  veliko izgubo po krivdi SDK in Državnega zbora, lepo prosim, da mu pomagamo čim
                  prej, da se ne bi zgodila katastrofa. Hvala.</p>
            </sp>
            <sp xml:id="SDZ1-Redna-28-1995-02-15.sp5">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, moram ugotoviti, da niste dali nobenega takega predloga, ki bi ga
                  lahko v skladu s poslovnikom dal na glasovanje. Opravičujem se, če vas ne razumem.
                  Prosil bi vas, če bi predlog proceduralnega sklepa napisali v skladu s poslovnikom
                  in bomo potem o tem glasovali. Sedaj v bistvu ne mislim jemati nase tisto, kar ni
                  moje. Dolžan sem pa pojasnilo, da ne bi kdo mislil, da so bile službe Državnega
                  zbora nekorektne.</p>
               <p>Sekretariat za zakonodajo je pregled neusklajenih stvari pripravil v krajšem času
                  kot mu je naložil Državni zbor. Ni res, da kot po naključju prihaja to v zadnjem
                  trenutku. To je prišlo nekaj dni prej. Res pa je, da je za uslužbence Državnega
                  zbora delovni čas do 15.30 ne do 14.00, kot mogoče kdo pričakuje, da bi te papirje
                  dobil. Ni replike, gospod. <stage>(Gospod Hvalica nekaj govori iz klopi.)</stage>
                  Gospod Hvalica, ali boste podali pisan predlog?</p>
               <p>Besedo dajem Lojzetu Peterletu. Ko bomo dobili ta pisni predlog proceduralnega
                  sklepa, ki se tako ali tako ne nanaša na to točko, bomo o njem glasovali.
                  Izvolite, gospod Peterle.</p>
            </sp>
            <sp xml:id="SDZ1-Redna-28-1995-02-15.sp6">
               <speaker>ALOJZ PETERLE:</speaker>
               <p>Hvala lepa. Gospod predsednik, spoštovane poslanke in poslanci! Pomlad
                  najavljajoče Valentinovo je za nami. Smo spet v območju iger na nesrečo in
                  revolucije. Mislim, da se nam obeta lep dan. Želel pa bi, da bi prišli zelo resno
                  z razpravo na temo, ki se vleče pet let, dejansko iz območja revolucije, ker če ne
                  bomo prišli do tega, potem ne morem drugače kot trditi, da smo še v njej in da še
                  traja. Kajti, če se v tej hiši ne moremo dogovoriti za osnovno spoštovanje
                  človekovih pravic, in to je pravica do poprave tega, kar se je komu krivega
                  zgodilo, potem mislim, da je močno pod vprašajem naš ugled kot politikov, ki so
                  dobili zaupanje ljudstva, da urejajo skupne zadeve.</p>
               <p>Mislim, da ne bi bilo dobro, da se ponavljajo razprave, ki smo jih že slišali na
                  to temo in da začnemo bazično razpravo o tem, ali kaj prevrednotujemo ali ne.
                  Mislim, da je jasno, da je neko prevrednotenje potrebno in zato, da se o takem
                  zakonu govori, pomeni, da je do prevrednotenja preteklosti prišlo. Kajti do pred
                  nekaj let je bilo vse prav, je bilo vse v skladu, ni bilo govora o kakšnih
                  posebnih popravah krivic. Za to govornico sem že dejal, da gre tukaj v osnovi za
                  moralno vprašanje. Politični naboj pa se veča iz dneva v dan zato, ker se tega
                  moralnega vprašanja neče rešiti. In čim dlje bo to trajalo, tembolj bo to
                  politično vprašanje in tem bolj bo verjetno tudi razdvajalo Slovence na novo.</p>
               <p>Zato bi si želel, da bi prišli do konca tega, da bi pred velikimi proslavami, ki
                  so pred nami, prišli do tega zakona, pa še do zakonov, ki so bili že omenjeni
                  včeraj v razpravi in da, kolikor smo pač zmožni konsenza, pridemo iz območja
                  merjenja moči in prestiža do rešitev, ki bodo spodobne, poštene in pravične.</p>
               <p>Zato menim, da je navsezadnje vseeno, če je volja, da pridemo do rešitev, po
                  kateri poti do tega pridemo. Tukaj je sedaj nekaj novih dejstev. Po materialni
                  plati so bili dani nekateri predlogi, iz katerih je jasno, da je volja, da se iz
                  že razpoložljivega denarja materialni del krivic popravlja. Potem je prišlo do
                  napredka v zvezi s kategorijami prizadetih. Tukaj je sedaj manevrski prostor in
                  predlagam, da ga čimprej izkoristimo in pridemo do rešitev, ki bodo pomenile
                  zaključek tega procesa sprejemanja zakona.</p>
               <p>Zato tudi predlagam, da ne ponavljamo tistega, kar smo že povedali in da gremo
                  čimprej na glasovanje o tem. Mislim, da se da, kakršenkoli bo izid glede na ta
                  nova dejstva, priti relativno kmalu do sprejemljivih rešitev. Če pa do tega ne bo
                  prišlo, potem povem, da me ne bo na nobeni državni proslavi, ker mislim, da nimam
                  moralne osnove za to, da proslavljamo določene zadeve, če nismo v stanju narediti
                  tega. Najmanj pa me ne bo zraven na kakšni paradi, ki se najavlja kot del
                  scenarije ob proslavi 50-letnice zmage nad nacizmom ali pa fašizmom in se že sedaj
                  in tukaj oglašam proti takemu načinu proslavljanja. Hvala.</p>
            </sp>
            <sp xml:id="SDZ1-Redna-28-1995-02-15.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je pisno prijavil gospod Tone Peršak.</p>
            </sp>
            <sp xml:id="SDZ1-Redna-28-1995-02-15.sp8">
               <speaker>ANTON PERŠAK:</speaker>
               <p>Spoštovane poslanke in poslanci! Moram povedati, ker sedaj to razpravo delno
                  pogrevamo, da sem se prvič javil k besedi v zvezi s tem zakonom.</p>
               <p>Rad bi povedal samo nekaj svojih opredelitev, tudi do besedila, o katerem bomo
                  danes odločali. To posebej zaradi tega, ker sem naklonjen temu, da Državni zbor
                  obravnava in sprejema zakone, ki jih predlagajo poslanci, ker mislim, da s tem na
                  nek način kaže svojo samostojnost ali neodvisnost glede na izvršilno oblast.</p>
               <p>Tisto, kar je pri tem besedilu, ki je predlagano, vprašljivo, je naslednje. To, da
                  skuša ta zakon pod naslovom zakon o popravi krivic urejati tudi vprašanja, ki jih
                  je treba urediti, vendar ne v tem zakonu in ne pod tem naslovom. To je vprašanje
                  nepriznanja nekaterih pravic ljudem, ki so na kakršenkoli način, na katerikoli
                  strani padli ali bili ubiti ali umrli zaradi posledic mučenja ali česarkoli v času
                  druge svetovne vojen na območju Republike Slovenije. Zakaj mislim, da to ni
                  ustrezno, da se to poskuša reševati s tem zakonom?</p>
               <p>Zakon nosi naslov zakon o popravi krivic in temelji na podmeni, da je te krivice,
                  ki naj jih zdaj ta država popravi delala država od, da rečem temu 15. maja, 9.
                  maja naprej do določenega datuma, delala država, katere naslednica je ta država.
                  Tu je kontinuiteta, pravna kontinuiteta. Mi smo z ustavnim zakonom posvojili, da
                  tako rečem, celo vrsto zakonov iz prejšnjega obdobja itn. S tem smo sprejeli tudi
                  obveznost poprave krivic, ki jih je, delala država v obdobju prejšnjega sistema
                  ali prejšnjega režima. Če mi rečemo, da v zakonu o popravi krivic, ki jih je
                  delala država, katere naslednica je ta država, sodi tudi urejanje vprašanj v zvezi
                  s padlimi, umrlimi ali kakorkoli že v času druge svetovne vojne, smo s tem
                  naredili logično predpostavko, podaljšali smo to državo v čas pred njenim
                  formalnim nastankom. To je prvi problem, ki ga vidim.</p>
               <p>Drugi problem je ta, da ta zakon s tem, ki nosi naslov zakon o popravi krivic,
                  temelji na neki vrednostni predpostavki. Temelji na predpostavnki, na vrednostni
                  oceni narave prejšnjega sistema, naj bo to v zakonu izrecno rečeno ali ne, da je
                  bila država v prejšnjem obdobju taka, da je delala krivice. To ni bila, recimo v
                  celoti ali kakorkoli že, ampak bila je taka, da je krivice delala in zaradi tega
                  je zdaj ta država po logiki pravne kontinuitete itn., dolžna te krivice popraviti.
                  S tem smo mi to logiko prenesli tudi na obdobje druge svetovne vojne, če to
                  sprejmemo.</p>
               <p>Zato mislim, da tako, kot se problem žrtev vojne, problem vojnih invalidov, kot se
                  vsak segment v posebnem zakonu ureja, mislim, da je tudi segment priznanja
                  določenih pravic, mislim predvsem pravic, ki izhajajo iz človekove osebnosti in
                  njegovega dostojanstva, kar pomeni, da ima vsak pravico do groba, do napisa na
                  grobu itn., da je te pravice treba urediti s posebnim aktom. To ni akt, ki se mu
                  reče zakon o popravi krivic, ki jih je delala država v določenem obdobju. Trdim,
                  da je treba tak akt sprejeti, ampak, kot pravim poseben akt, ki se ne bo spuščal v
                  vprašanje interpretacije zgodovine. Vprašanje interpretacije zgodovine prvič, ni
                  stvar zakonov, z nobenim zakonom ne moreš zapovedati kakšna je bila zgodovina, kdo
                  je v zgodovini imel prav ali ne, to pokaže čas in ocena neke druge stroke. Tak
                  zakon oziroma tak akt, ki bi to urejal, bi moral biti vrednostno nevtralen in bi
                  moral povedati samo to, da se ljudem, ki so ne glede na stran padli, umrli, bili
                  ubiti, umrli zaradi posledic mučenja ali kakorkoli, prizna pravica, kot se
                  priznajo določene pravice, to je pravica do osebnega dostojanstva itd., pravica do
                  groba, do izdaje mrliškega lista, do javne razglasitve smrti itd. Ne da bi se
                  zakon ali ta akt z eno samo besedo dotaknil vprašanja kdo je bil tu na katerikoli
                  strani. Kdo je imel prav ali kdo ni imel prav, je vprašanje drugih načinov
                  razmišljanja, drugih strok itd. Če se sprejme tako stališče, potem se seveda
                  postavi vprašanje, kaj je v tem zakonu ob takem stališču lahko in kaj je sporno
                  mimo tega vprašanja. Ali je v tistih segmentih zakona, ki res obravnavajo
                  vprašanje poprave krivic po 15. maju 1945, kaj spornega.</p>
               <p>Medtem ko je moje stališče, govorim v svojem imenu, da ne gre mešati teh dveh
                  obdobij. Hvala.</p>
            </sp>
            <sp xml:id="SDZ1-Redna-28-1995-02-15.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je prijavil tudi gospod Poljšak Marijan.</p>
            </sp>
            <sp xml:id="SDZ1-Redna-28-1995-02-15.sp10">
               <speaker>MARIJAN POLJŠAK:</speaker>
               <p>Jasno je, da je razpravljati bolje tedaj, ko obstajata polemika in nasprotje.
                  Včeraj popoldne smo bili nekako ogreti v tej zadevi in tedaj bi bilo zanimivo, če
                  bi se polemika zgodila. Sedaj nismo še ogreti in mogoče se bomo kaj ogreli, mogoče
                  pa ne, jaz bom vseeno poskušal povedati kaj mislim s tem v zvezi.</p>
               <p>Prva debata je bila včeraj, češ, se postavlja zmaga nad fašizmom, zmaga nad
                  nacizmom, zmaga nad komunizmom. Zakaj, naj meni nekdo, ne vem, kaže, da si
                  nekateri zakrivajo oči in govorijo o zmagi nad komunizmom. Meni naj povedo, kdaj
                  in kako se je zgodila zmaga nad komunizmom. Ker nacizem lahko natančno določimo,
                  lahko določimo tudi komunizem in nosilce komunizma. Natančno določimo, recimo,
                  nacizem je začel 1933 leta ali pa je začel že prej, 1933 leta je prišel na oblast
                  v Nemčiji, imel je tak program, naredil je to, končal je 1945, toliko in toliko so
                  jih obsodili v Nürnbergu itd. Tisti, ki govori, sedaj bo najbrž še nekdo sprejel
                  to, češ da je bil komunizem premagan ali kako se je ta metamorfoza zgodila. Te
                  stvari so popolnoma nerazčiščene, in ker so te stvari nerazčiščene predlagam
                  tistim, ki povezujejo karkoli, ali proslavo ali ta zakon ali karkoli z neko zmago
                  nad komunizmom... Ali pa reče, bomo proslavljali prvo obletnico zmage nad
                  komunizmom. Potem je bil komunizem premagan kdaj, v začetku leta 1994, januarja
                  1994. Če nekdo reče to, recimo, slišim človeka, ki reče, da je bil komunizem
                  premagan 1991. Še Jugoslavija, ne vem, če je bila premagana 1991 ali mišljenje o
                  navezanosti na Balkan, če je bilo. Če je bila navezanost na Balkan premagana 1991,
                  še tega ne vem.</p>
               <p>Se pravi, zato, da ne bi bile stvari samo besede, zato so politične stranke dolžne
                  pred slovenskim narodom, in drugi misleci, ki niso v parlamentu in stranke, ki
                  niso v parlamentu, so dolžni te stvari razčistiti, materialno razčistiti, tako je,
                  kakor je. In ne potem, da se operira s papirji ali s "papirnimi tigri", govorim v
                  jeziku Mao Ce Tunga. Stvar je treba identificirati, določiti itd.  </p>
               <p>Sedaj pa drugo, zakon o popravi krivic, kakšnih krivic? To so individualne
                  krivice, storjene nad posamezniki, storjene proti človekovim pravicam, zato je
                  treba nekaj narediti. Seveda, in tudi je pomislek gospoda Peršaka, katera država,
                  kdo je za to odgovoren. Jaz bom vzel stvar z druge strani. Kaj pa krivice,
                  storjene nad slovenskim narodom kot narodom, kot celoto. Saj  vem. Vem, da
                  slovenskega naroda kot celote ali kot enotnega organizma nekateri ne priznavajo.
                  Bil sem pri tistem, ki ga najbolj cenite na tej strani in ta razume narod kot
                  skupek posameznikov. Vem, da je narod skupek posameznikov. Ampak jaz razumem narod
                  tudi kot celoto. Se pravi kot celoto tistih, ki so se spopadli v tej neumni
                  državljanski vojni. Ali pa delno je bila pametna, večina pa neumna, recimo.
                  Recimo, da je bilo tako oziroma je bila neumna. Se pravi, narod je vse skupaj. In
                  kaj se je zgodilo? Bili so pobiti, oropani, pregnani, zatirani kasneje. Pobiti,
                  Slovenci so bili pobiti. Večinoma, recimo, na domobranski strani. Ne vem.
                  Številke, sem rekel Spomenki Hribar pred 4 leti, sem jo vprašal, ko sem še
                  debatiral z njo in ko sem še verjel v njo, v njeno poštenost itd., da ne bom to
                  preveč debatiral, sem rekel, dajte te številke na mizo. Katera stran je koliko
                  katerih pobila. Koliko so jih pobili Nemci, koliko so jih pobili Italijani, koliko
                  so pobili partizani, koliko so pobili domobranci. Koliko jih je padlo zaradi enih
                  ali zaradi drugih, da vidimo, koliko je bil kdo krvoločen, ne glede na to, kdo je
                  kaj začel. Ampak, sedaj gremo k pobitim. Pa ni važno katera stran jih je pobila.
                  Če človeka ubiješ in če je ubit, ga ne moreš več priklicati k življenju. Ampak,
                  odgovor pa je, da se rodijo novi in to je nataliteta. In če gledam s stališča
                  slovenskega naroda, ali je ta država ali ta sistem, ki je vedno enak in isti
                  naprej, ker očitno še nismo ugotovili, kdaj je bil nek komunist ali Jugoslavija
                  premagana, tega ne vem točno. Kje je sedaj ta odgovor? Toliko in toliko je bilo.
                  Vem, da je povojna oblast, komunistična oblast, skrbela za nataliteto, to je
                  skrbela do 1965 leta, kasneje pa nič več. Ampak poprava krivic, ki so jih storili
                  prvi in drugi, bom rekel tako, je dvig natalitete slovenskega naroda. To je zame
                  poprava krivic, ker popravo krivic je potrebno narediti tako, da bo slovenski
                  narod nazaj tisto, kar bi moral biti ali kar naj bi bil 1945 leta, če ne bi bilo
                  vmes državljanske vojne, osvobojen, enoten, celoten in pripravljen za vzpon za
                  razvoj za marš, ne za marš nazaj, kot se sedaj dogaja tudi na tem področju.</p>
               <p>Glede oropanih. Kaže, da bo večina imetja vrnjena, dobro, to se bo vrnilo.</p>
               <p>Sedaj pa grem na pregnane. Koliko je bilo pregnanih? Ne poznam podatkov, ker mi
                  jih tisti, ki so bili plačani in so dobili denar, zato niso dali in s tem v tej
                  slovenski državi niti zgodovinarji ne dajo podatkov. Ampak, pregnani so bili v
                  Italijo, v Nemčijo, v Argentino, v Kanado, v Avstralijo. Kdaj je ta država in
                  katera država se čuti odgovorna, da bo postavila pogoje, da se bodo ti ljudje
                  vrnili? Ne, ta država in ti ljudje postavljajo pogoje za to, da so tukaj
                  neslovenci. To je krivica, glavna krivica je storjena na slovenskem narodu -
                  Slovenci ven, Neslovenci notri. Kdaj boste to popravili in kdo bo to popravil? Če
                  jaz pridem na oblast, in če bi bil jaz na oblasti, bi to popravil tako. V sistemu
                  1945. leta se je zgodila velika krivica. Rdeči: tisti, ki je črn, ven oziroma
                  čimveč jih pobiti, pa še več jih je šlo ven. Ali je to odnos do nasprotnika?
                  Mislim, to ni noben odnos, kar se je tedaj zgodilo. Če partizansko sodišče obsodi
                  domobranskega morilca na smrt, to se razume. To je jasna obsodba in se ga ubije.
                  Sodišče obsodi na smrt. Toda to, da partizanska oblast ali, da ne bom žalil imena
                  partizanski, ker je prej človek govoril komunistična oblast, obsodi ljudi, jih
                  pobije in izžene in potem nič, kako pa to popraviti. Popraviti se da, izgnancem
                  ustvariti pogoje, da ti ljudje lahko pridejo nazaj. Recimo, da bi jih prišla
                  polovica, to je 100 tisoč. Slovenci so šli tudi zaradi ekonomskih razlogov, in so
                  se izselili, recimo s Primorske. Na Primorskem nas je 15%, 15% je še na drugi
                  strani, 15% jih je šlo po svetu. Zakaj? Zaradi italijanskega preganjenja. Dobro,
                  to mogoče ne sodi pod to, ampak sodi med krivice, storjene slovenskemu narodu.
                  Potem pa pridemo na vprašanje gospoda Peršaka. Kaj je ta država? Čigava je ta
                  država? Zakaj je ta država? Ali je to, država slovenskega naroda ali je ta država
                  zato, da poskuša, da je dolžna napraviti nekaj za slovenski narod? Ali je država
                  dolžna ustvariti pogoje za to, da se mogoče poenoti, saj različni bomo zmeraj. V
                  Sloveniji so bili vedno protestanti in kristjani pa tudi ateisti in tako dalje, to
                  se razume. Muslimani ne, da ne bo kakšen slučajno narobe mislil. Odpade zaradi
                  interesov slovenskega naroda. Se pravi, vprašam se, kdaj in katera oblast in
                  katera država ali je ta država država slovenskega naroda, katera oblast in katera
                  država bo popravila krivice, ki so nam jih storili ali tujci ali pa smo si jih
                  sami storili ali nekatere klike ali oblasti ali karkoli? Kdaj se bo to zgodilo?
                  Naprej se lahko pogovarjamo o krivicah nad posameznikom in potem se bo nekaj to
                  popravilo, kdaj se bodo pa popravile krivice, storjene slovenskemu narodu kot
                  celoti? Hvala.</p>
            </sp>
            <sp xml:id="SDZ1-Redna-28-1995-02-15.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Jančar se je prijavil k besedi.</p>
            </sp>
            <sp xml:id="SDZ1-Redna-28-1995-02-15.sp12">
               <speaker>JANEZ JANČAR:</speaker>
               <p>Hvala lepa. Glede na to, da je gospod Poljšak pred mano uporabljal besedo
                  "domobranci", jaz bi mogoče ob tem zakonu raje uporabljal besedo "bela garda". Da
                  je treba krivice popraviti, mislim, da jih je res treba popraviti, ker jih je bilo
                  veliko storjenih. Mislim, da predlagatelji tega zakona, ki so ga vložili, vendar
                  hočejo skozi stranska vrata pripeljati, da popravljamo krivice tistim, ki jih je
                  nujno potrebno popraviti in tistim, za katere je treba malo povedati, zakaj so
                  bile storjene in na kakšen način so bile storjene in nič ni 45 let. Res je 45 let
                  in hočemo tudi ob 50-letnici narediti to, da bomo rehabilitirali del slovenske
                  cerkve, ki je pač bil na napačni strani, no. Ne morem drugače reči. Dajmo iz tega
                  izhajati. Del slovenske cerkve se je odločil in je prisegel 20. aprila tamle na
                  ljubljanskem stadionu. Ali si tega ne moremo in tudi skozi to in so se uprli proti
                  komunizmu.  Saj vendar vemo, kaj je bilo. Ampak vendar, nekateri so se borili
                  proti nacizmu, proti fašizmu, proti Hitlerju, proti Italijanom, ampak nekateri so
                  pa vendar z njimi paktirali. Nalijmo si tega čistega vina in recimo, pravice bomo
                  popravili, ne bomo pa rehabilitirali vseh tistih. Rehabilitirajmo jih, postavimo
                  jim spomenike, dajmo jim imena, dajmo jim civilni pogreb. Pa povejmo, pa bo škof
                  tudi prišel na Urh in bo tam imel mašo. Naredimo vsi en korak naprej. Tukaj se
                  obtožujemo. Vsi hočemo pri stranskih vratih pripeljati, rehabilitirati belo gardo.
                  Pa vendar, saj ni to vse za isti koš, no. Če pa vi tako menite, potem verjetno, da
                  ne bomo prišli. Mi hočemo zgodovino pisati skozi zakon o popravi krivic. To je
                  Peršak govoril. Gospod Poljšak, jaz se strinjam, res je, vsi tisti golootočani,
                  vsi zaporniki na prisilnem delu po končani vojni, ali je bilo tega treba. Toliko
                  slovenskih fantov je bilo pobitih in deklet in tudi otrok, ampak zmagovalec je bil
                  pač zmagovalec. Ali naj pride nazaj iz host, kjer se je preganjal in potem preda
                  tistemu, ki je prisegal na stadionu, svojo oblast v roke. Hvala lepa. Jaz za to
                  nisem in bom podprl sklep matičnega delovnega telesa.</p>
            </sp>
            <sp xml:id="SDZ1-Redna-28-1995-02-15.sp13">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Oman se je javil k besedi.</p>
            </sp>
            <sp xml:id="SDZ1-Redna-28-1995-02-15.sp14">
               <speaker>IVAN OMAN:</speaker>
               <p>Samo kratka replika. Izraz "bela garda" je še neprimerno bolj signifikanten za to,
                  da je bila to revolucija in državljanska vojna kot pa domobranci.</p>
            </sp>
            <sp xml:id="SDZ1-Redna-28-1995-02-15.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Prijavljenih ni več, sprašujem, gospod Geržina.</p>
            </sp>
            <sp xml:id="SDZ1-Redna-28-1995-02-15.sp16">
               <speaker>MIROSLAV GERŽINA:</speaker>
               <p>Hvala lepa za besedo. Gospod predsednik, spoštovani! Saj je vprašanje, tako kot je
                  rekel prej gospod Peterle, ali ima v tem Državnem zboru v takem sestavu kot je
                  trenutno, sploh smisel govoriti kaj o tem. Ampak nekateri si pač privoščijo,
                  govorijo tisto, kar mislijo, tako bom pa tudi jaz. Mešati neke zadeve, nisem
                  tisti, ki naj bi Cerkev zagovarjal, ampak takole nestrokovno, zadosti je bilo
                  napisanega o tem, kako je bila Cerkev udeležena v II. svetovni vojni. Zdaj nekaj
                  nakladati brez pomena, mislim to je pa dejansko pod kritiko.</p>
               <p>Dejstva so taka. Tisti, ki želijo, da bi ostali čistih rok in trdijo, da so v
                  posesti kontinuitete oblasti, ki so jo dosegli 1945. leta, jaz trdim, da so jo
                  1943. leta. Je bila konstituirana oblast 1943. leta oktobra v Kočevju, ko je bil
                  zbor ljudskih poslancev in je formalno prišlo do slovenske oblasti. Kdo so bili na
                  vrhu te oblasti, se ve. In govoriti, da gre samo za dogodke po 1945. letu, se
                  pravi po osvoboditvi oziroma po konstituiranju države Slovenije, Slovenije v
                  okviru Jugoslavije, je rahlo sprenevedanje. V isti sapi, ko govorimo, da za
                  dejanja v konfuznih časih vojne ne moremo odgovarjati in tudi ta oblast, ki je
                  bila in ki je delno še. Jaz se ne bi strinjal, da je vsa oblast v rokah tistih, ki
                  so jo imeli pred časom oziroma njihovih naslednikov, ker nenazadnje je toliko
                  ljudi, ki so bili drugačni oziroma demokratično izvoljeni in del oblasti, zdaj
                  razdeljene, ni več samo v rokah enih. Ampak, sprenevedanje, da se med vojno ne da
                  nič določiti, po vojni pa se da ali pa se noče in vključevanje tudi izgnancev.
                  Kdaj so bili izgnanci? Izgnanci so bili med vojno. Ukradeni otroci, to je bilo med
                  vojno itn., recimo, mobiliziranci so tudi žrtve vojne in to dvoje ne gre skupaj.
                  Se pravi, moramo zadeve raztegniti, hočeš nočeš, tudi na čas vojne. Tukaj je
                  rečeno, nekateri so delali krivice, naj pridejo, se opravičijo, potem bo pa
                  urejeno. In jaz sem dal pripombo, se opravičujem, med govorom, kolegom pred mano,
                  da so 45 let sodili nekatere, ki so delali krivice na eni strani, in da niso
                  nikogar obsodili za krivice, ki so bile storjene na drugi strani. Če je bila
                  oblast formirana leta 1943, tam se točno ve, kakšna so bila navodila. Uporabilo se
                  je revolucionarno sodišče in na lokalni ravni, ki je trenutno spet pri nas
                  aktualna, ker se lokalna samouprava na novo konstituira, so opravljali sodbo na
                  hitro, kot se reče, "preki sud", ni bilo obsodb in saj veste, kaj se je dogajalo -
                  ne samo zaradi izdajstva, ne samo zaradi ubijanja na eni strani, ampak tudi zaradi
                  drugih, čisto banalnih stvari je prišlo. Mislim, da je treba te krivice popraviti.
                  In te so se dogajale že med vojno.</p>
               <p>Druga stvar je, ki jo je treba urediti. Če mi trdimo, da kontinuiteta oblasti
                  velja, je treba za vse tiste, ki so jim bile storjene krivice, po okupatorju tudi,
                  mora ta država to prevzeti. In od tistih držav, ki so bile okupatorske, zahtevati
                  reparacijo oziroma povrnitev tega. Zbrati, urediti, kot je rekel gospod Poljšak,
                  je treba narediti sezname ubitih, jih zakopati. Pred časom je bilo povedano, da je
                  že 1600 let pred nami - poleti smo imeli proslavo v Vipavski dolini, rimski
                  vojskovodja pokopal svoje nasprotnike in izpustil celo ujetnike. Saj toliko
                  mislim, da smo se v 1600 letih nekaj naučili in mislim, da bi tako tudi delali.
                  Zdaj se sklicevati na nepravne postopke, na proceduro in da na ta način ne moremo
                  uporabiti tega zakona, ker deli slovenski narod, mislim, da je to sprenevedanje.
                  Ne vem, zakaj bi morali zdaj to vezati, ker bo povečalo pritisk in razdelitev
                  slovenskega naroda ob proslavi, ki je povsem legitimna. Normalno. Če se je
                  partizanska organizacija OF borila proti okupatorju, bo proslavljala zmago oziroma
                  konec boja proti okupatorju leta 1945.</p>
               <p>Je pa zanimiva druga stran in sicer, kaj je bilo z okupacijo po letu 1945. Ali je
                  bila, ali je bila fiktivna, formalna, neformalna. To bodo zgodovinarji povedali.
                  Mislim, da smo se odločili v tem Državnem zboru, da bi v enem letu skupina
                  zgodovinarjev ocenila oziroma prevrednotila ali dodatno ali dokončno ovrednotila
                  to preteklo dobo. Ampak to bo šele po teh proslavah. To dvoje vezati je po svoje
                  mogoče prav in legitimna zahteva, sam pa se ne strinjam povsem s tem, ampak
                  mislim, da bi morali v kratkem času to zadevo, to osnovno pieteto do mrtvih in
                  evidentne krivice pač povrniti in vse storiti, da se vse krivice, ki so bile v tem
                  času, o katerem govori tudi ta zakon, govorili bodo še drugi zakoni, ki so v
                  nekakšnem paketu s tem, da se to popravi, kolikor se da. Zato podpiram, da gre ta
                  zakon naprej.  Imamo tukaj dobre strokovnjake, ki za različne zakone, ki so manj
                  pomembni - vsi zakoni so pa pomembni za delovanje države - ki so manj pomembni ali
                  pa manj občutljivi ali manj razdvajajo slovenski narod in javnost in hkrati tudi
                  blokirajo naše sposobnosti, da ti strokovnjaki, ki dajejo po 100 amandmajev za
                  majhen zakon, da lahko naredijo 300 amandmajev zdaj, ne pa, da rečejo: "Mi tega ne
                  sprejmemo in konec besed." Zato ker imamo oblast, ker smo se prešteli, ker nas je
                  več kot onih, ki želijo nekaj narediti, ker si nočemo rok umazati. Prosim lepo,
                  roke so bile umazane, naj se pove, kdo je bil umazan. Sem proti temu, da se
                  prešteva, kdo je prelil več krvi, kdo jih je več zaprl oziroma izdal. To je zakon,
                  ki poskuša popraviti krivice, ki so bile storjene. Zato predlagam, da se sprejme,
                  da se popravi, kjer je bil mogoče izpeljan napačno in se resnično naredi nekaj za
                  spravo slovenskega naroda, ker drugače bomo zablokirali celotno delovanje naše
                  ekonomije s tem, ker se bomo o teh zadevah preveč pogovarjali in čez čas se bomo
                  samo še o tem pogovarjali. Potem bomo dobili še skrbnike, scenarij pa poznate.
                  Hvala.</p>
            </sp>
            <sp xml:id="SDZ1-Redna-28-1995-02-15.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala. Doktor Krefta bi prosil, če prevzame vodenje seje. Sam se vam opravičujem,
                  ker sem prej sprejel neke obveznosti in me ljudje tukaj čakajo. K besedi se je
                  javil gospod Zagožen in gospod Pučnik. Besedo ima gospod Franc Zagožen.
                  Izvolite.</p>
            </sp>
            <sp xml:id="SDZ1-Redna-28-1995-02-15.sp18">
               <speaker>DR. FRANC ZAGOŽEN:</speaker>
               <p>Spoštovani zbor! Edina vrednostna sodba v tem zakonu je preambula, ki pravi, da
                  sprememba oblasti po prvih svobodnih volitvah 8. aprila 1990 pomeni moralno,
                  politično in pravno ločitev od prejšnjega sistema ter njegovih postopkov in
                  nazorov. Mislim, da je to najbolj blaga možna oblika neke vrednostne sodbe o
                  polpretekli zgodovini. Sprašujem se to, kdaj bomo sposobni praznovati osvoboditev
                  naših koncentracijskih taborišč. Nacistična so bila osvobojena, vemo kdaj. Od
                  takrat tudi urejana in praznujejo se obletnice osvoboditve. Pri nas se jih noče
                  javno priznati. To bo najbrž tudi tista vrednostna sodba, ki jo bomo morali
                  sprejeti, če hočemo sprejemati svojo zgodovino, tako kot je. Ne vem, kdo vidi v
                  tem zakonu kakršnokoli rehabilitacijo domobranstva. Niti besede o tem, moti prvi
                  stavek 10. člena, kjer pravi, da so pomorjene žrtve vojne tudi tiste osebe, ki so
                  bile v razdobju od 6.4.1941 do 9.5.1945 na Slovenskem kot civilne žrtve vojne ali
                  druge žrtve, ki niso padle v boju, usmrčene iz političnih, ideoloških ali
                  razrednih razlogov. Vsi vemo, da se je to med vojno dogajalo.</p>
               <p>Poglejte, trenutno divja vojna v Bosni in Hercegovini. Tri strani se pogosto med
                  seboj, vsaka proti obema drugima bojujejo. Vse tri strani delajo zločine v tej
                  vojni in meni je pripovedoval prijatelj, znanec, ki je bil na fronti sredi Bosne,
                  Hrvat po rodu, je rekel: "Nič drugačni niso naši od Srbov ali Muslimanov. Nekaj je
                  pa bistveno, svet hoče pozabiti, da so to vojno začeli Srbi." V vseh vojnah so se
                  vedno dogajali tudi zločini, zato se poskuša seveda Mednarodna skupnost
                  organizirati tako, da bo teh vojnih zločinov čim manj. Očitno ne dovolj uspešno
                  ali sploh neuspešno, ker se zgodbe, ki so se dogajale v drugi svetovni vojni
                  ponovno dogajajo prav v naši bližini.</p>
               <p>Danes ga ni tukaj, ki bi odobraval domobransko prisego, ampak jaz bi rad spomnil,
                  da je bila pred tem neka druga prisega. Prva proletarska brigada je na Stalinov
                  rojstni dan prisegla Stalinu in da je jugoslovanska armada potem imela vse do
                  informbiroja svoj praznik na Stalinov rojstni dan. Po sporu s Stalinom se je to
                  praznovanje za en dan premaknilo in to je bilo veliko prej.</p>
               <p>Ne smemo pozabiti tudi, če gremo v vrednostne sodbe, kdo je začel državljansko
                  vojno v Sloveniji. Ne moremo se delati, kot da ni bilo likvidacij že leta 1942. Ne
                  moremo se delati, kot da ni bilo Kardeljevega povelja. Vendar ta zakon v ničemer o
                  tem ne govori. Preambula je zaradi tega, ker je treba na nek način ovrednotiti
                  predvsem povojno obdobje in pojasniti, zakaj je tak zakon potreben. Ker ni šlo za
                  sodne zmote, ampak je šlo za zločinski sistem, od katerega se seveda moramo
                  distancirati. Medvojno obdobje pa zajema, kot sem rekel, samo pravico do pokopa,
                  do mrliškega lista in nič več. Za vse žrtve, ki niso padle v boju in so padle na
                  tej ali na drugi strani državljanske vojne. In menim, da imajo ti tudi pravico do
                  mrliškega lista, tako kot vse žrtve po vojni, ki so bile pokončane v povojnih
                  pobojih ali koncentracijskih in delovnih taboriščih in zaporih itd. To temeljno
                  pravico menda imajo prav vsi. Torej, zakon v ničemer niti ne posega v vrednostno
                  oceno državljanske vojne nobene strani. Naj to opravijo zgodovinarji na podlagi
                  dejstev. Zakon pa obsoja totalitarni povojni režim in v preambuli pravi, da se od
                  tega distanciramo. Menim, da je to minimum, kar moramo storiti. Menim pa, da bomo
                  tudi mi morali dozoreti do tega, da bomo praznovali konec delovanja tudi
                  komunističnih koncentracijskih taborišč, tako kot nacističnih in fašističnih in
                  jasno povedali sebi in svetu, da se je to žal dogajalo tudi pri nas in da se kot
                  narod odločamo, da se ne bo nikoli ponovilo. Hvala.</p>
            </sp>
            <sp xml:id="SDZ1-Redna-28-1995-02-15.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik. Prijavil se je še gospod Tone
                  Peršak. Ali želite imeti repliko, gospod Peršak? V redu. Gospod dr. Jože Pučnik,
                  izvolite.</p>
            </sp>
            <sp xml:id="SDZ1-Redna-28-1995-02-15.sp20">
               <speaker>DR. JOŽE PUČNIK:</speaker>
               <p>Spoštovani! Včeraj sem govoril v imenu poslanske skupine, zato nisem imel
                  priložnosti, da bi dal nekaj polemičnih pripomb na stališče predstavnika neke
                  druge poslanske skupine. Mislim tukaj seveda gospoda Potrča. Pri dosedanjih
                  razpravah o tem zakonu sem nekako predpostavljal, da je mogoče verjeti tukaj
                  izrečenim izjavam, da smo vsi v tem Državnem zboru za popravo krivic in da o tem
                  ni dvoma, da so seveda samo neke razlike v pravni tehniki, pri zajemanju teh
                  problemov in pa seveda razlike v ocenjevanju finančne višine odškodnin. Torej, da
                  so bolj tehnične razlike med posameznimi skupinami poslancev v tem Državnem zboru.
                  Dovolj rigorozno formulirana trditev zahteva, ne vem kako naj bi imenoval gospoda
                  Potrča, je seveda takšno oceno demantirala. Gospod Potrč je tukaj povsem jasno
                  rekel, saj po smislu ga citiram, da on oziroma poslanska skupina, ki jo zastopa,
                  ne bo pristala na kakršnekoli spremembe zgodovinske ocene tega dogajanja. To je
                  seveda dlje, gre bistveno dalje in zato je tukaj potrebno mogoče le povedati nekaj
                  pripomb. Zato se vračam sedaj na vprašanje kontinuitete.</p>
               <p>Spoštovane kolegice in kolegi! Mi se moramo tukaj zmeniti, kako bomo
                  interpretirali to zadevo. Če prevzamemo komunistično interpretacijo zgodovine med
                  vojno in po vojni, potem je potrebno izhajati in tudi še enkrat potrditi, da je
                  ljudska oblast na slovenskem začela nastajati v jeseni leta 1941. Govorim sedaj v
                  govorici ne Mao Ce Tunga, temveč v govorici komunističnih zgodovinarjev, da je
                  ljudska oblast začela nastajati v jeseni leta 1941. Takrat oktobra je izšel tudi
                  odlok, po katerem je bil vsakdo, ki se organizira izven Osvobodilne fronte
                  proglašen za izdajalca in za njega je bila oktobra že določena smrtna kazen.
                  Stvari je potrebno pogledati. Torej, če mi sprejmemo, če je od takrat naprej
                  vladala neka oblika oblasti, ljudske oblasti, država partizanskega gibanja ali
                  kakorkoli že imenujemo, potem je seveda potrebno to državo potegniti za besedo in
                  od nje zahtevati, da prevzame odgovornost za vse, kar se je v tem času
                  dogajalo.</p>
               <p>Če to ni res, če ta pravna interpretacija ni danes več sprejemljiva, mislim, da
                  skoraj ni sprejemljiva, ampak to je pravna zadeva, potem je druga alternativa, ki
                  jo moramo upoštevati. Namreč, potem je do 15. ali do 9. maja 1945 na ozemlju
                  Slovenije veljala poleg okupatorske zakonodaje, ki je seveda ne moremo priznavati
                  kot izhodišče, veljala zakonodaja bivše države, se pravi stare Jugoslavije. Ne vem
                  ali to ali drugo. Če je veljala, in če je veljal tisti pravni red, je potrebno vse
                  prestopke, vsa dejanja v času tega dogajanja med vojno, še posebej, kar zadeva
                  civilno prebivalstvo, mislim žrtve, ki so nastale izven oboroženega spopada, ko je
                  prihajalo do drugih oblik spopadov, ocenjevati na podlagi stare jugoslovanske
                  zakonodaje. Ne vem.</p>
               <p>Tretja varianta je seveda, da proglasimo in tej bi se sam pridružil, da bi ocenili
                  dogajanja med vojno v Sloveniji s pomočjo štirih kategorij. Prva kategorija v
                  Sloveniji je po okupaciji nastalo gibanje proti okupatorju. To je prvi element.
                  Drugi, druga kategorija, ki jo je potrebno gledati istočasno s prvo, je trditev,
                  je teza, da je v okviru gibanja proti okupatorju načrtno nastajala, se razraščala
                  in prevzemala oblast revolucija, to se pravi, teorija komunističnega prevzema
                  oblasti, to je bila nekako druga komponenta. Tretja komponenta. Proti nastajanju
                  in uveljavljanju revolucije v Sloveniji je nastal protikomunistični odpor. In
                  četrta varianta. Ta protikomunistični odpor je v določenih oblikah prevzel jasno
                  obliko kolaboracije z okupatorjem. Če mi vse te štiri elemente povzamemo kot
                  celoto, kajti realnost ne dovoli ločevanja samo na posamezne elemente, to je samo
                  oblika teoretičnega razmišljanja o realnosti, potem je to dogajanje nekako
                  sestavina vseh teh štirih in mi moramo na tej osnovi potem tudi ocenjevati to
                  dogajanje. Toliko sedaj o pravnem pristopu k tej problematiki.</p>
               <p>Zakon sam, o katerem mi danes diskutiramo, ne načenja ali pa samo na robu načenja
                  dogajanje med vojno, rešuje probleme, ki so nastali po koncu vojne, to se pravi
                  potem, ko je bilo povsem jasno, kdo je prevzel takrat politično oblast, kdo je
                  odgovoren za državo in zato, kaj so počele državne institucije. V tej zvezi bi
                  seveda omenil to, da je pripomba gospoda Jančarja, ki je priporočal, da bi raje
                  govorili namesto domobrancev o beli gardi seveda "autogol". Bela garda, to se
                  pravi, kje je rdeča garda. Kaj je pomenila rdeča garda? Od kod to ime? Kaj pomeni
                  simbol rdeče zvezde? Od kod je prišla? Torej, imamo opravka, če smo imeli, če
                  sledimo gospodu Jančarju, imamo opraviti na ozemlju Slovenije s tipičnimi enotami,
                  ki so bile podrejene neki tuji velesili in neki Sloveniji in slovenski kulturi na
                  vse tuji komunistični ali pa, če hočete, boljševistični ideologiji. To se pravi,
                  imamo neko specifično obliko kolaboracije med vojno in, ki se je nadaljevala tudi
                  po vojni. Če sledimo gospodu Jančarju, ne vem.</p>
               <p>Zdaj bi rad omenil še drug element v zvezi z diskusijo v tem Državnem zboru.
                  Namreč, različna merila za pravno občutljivost, ki se goji v tem Državnem zboru.
                  Tukaj smo imeli primere nastopa, tukaj je bil gotovo na vrhu tega prizadevanja
                  vedno poslanec Potrč, ki so vedno poudarjali, da je potrebno razviti maksimalno
                  občutljivost za krivice, jih preprečevati in paziti, da se tukaj uveljavlja pravna
                  država. Licemernost takega nastopa se meni kaže v tem, da se to uporablja samo za
                  določene kroge ljudi, za določeno klientelo, če hočete, samo za določene
                  kategorije slovenskih državljanov, za druge pa namesto te senzibilnosti prevladuje
                  izrazita slepota.</p>
               <p>Naj mu povem samo en primer. Pred nekaj meseci sem se s kolegom Zagožnom oglasil
                  na ministrstvu, hoteli smo govoriti z ministrico Klinarjevo v zvezi s temi tako
                  imenovnimi teharskimi otroci. Poleg kategorije ukradenih otrok v Sloveniji, ki so
                  jih ukradli okupatorji, ti ali oni, imamo tudi kategorijo ukradenih otrok, ki so
                  jih ukradli staršem komunisti. Najbolj jasen primer so teharski otroci. Tukaj je
                  zdaj zbranih iz Teharij približno 30 oseb, ki še živijo. Bili smo s predstavniki
                  teh oseb pri ministrici Klinarjevi. Ona ni imela časa, da bi se s to zadevo
                  ukvarjala, državni sekretar se je z nami pogovarjal dlje časa, bi rekel zelo
                  potrpežljivo, obljubil je tudi reagiranje na to, doslej ni bilo nobenega odziva na
                  ta poskus intervencije. Za kaj gre tukaj?</p>
               <p>Poglejte po vojni so odvzeli majhne otroke, leto, dve, tri, štiri, pet, šest,
                  sedem, osem, so jih dali v neko posebno taborišče pri Celju, ki so ga stražili
                  vojaki, in od tam so jih razpošiljali v posamezne domove. Znan je primer, ko so
                  tri otroke odvzeli. Ti otroci so prvič po 17 letih prišli skupaj in po 17 letih je
                  brat zvedel, da ima še dva iz iste družine, ker je bil najmlajši. To so bili
                  ukradeni otroci, ki niso imeli niti lastnega imena niti drugega. Živeli so po teh
                  domovih in kakšne so razmere v vzgojnih domovih, dobro veste. To so pač velike
                  težave in ti otroci niso imeli otroštva. Ni jim bilo ukradeno otroštvo za štiri
                  leta, bilo jim je ukradeno za mnogo več let, tudi do 15 let v tem primeru. Tudi
                  tukaj ni nobene moralne občutljivosti pri Združeni listi, da bi se ta zadeva
                  rešila. Tega ni mogoče razumevati. To so v nebo kričeče krivice, ki jih nekatere
                  politične sile v Sloveniji tako rekoč zavestno tolerirajo, ker so se odločile, da
                  podpirajo samo svojo klientelo. Odkar se je v Sloveniji spremenila situacija v
                  tem, da se v gospodarstvu utrjujejo pozicije, če hočete, bivših struktur, da se v
                  bančništvu itn. prehaja čez zlorabo družbenega premoženja in se to sanira v obliki
                  javnega dolga, in ko se je utrdila kadrovska politika teh sistemov tudi v sodstvu,
                  vse tja do Računskega sodišča, vse to zbuja pogum pri tej politični usmeritvi, da
                  gre v ofenzivo. Tako smo zadnjo soboto v sobotnem Delu lepo prečitali prvo
                  razpravo, ekonomsko, socialno, politično razpravo, ki ji bodo v tem letu velike
                  obletnice gotovo sledile še mnoge druge, namreč razpravo, v kateri se končno le
                  odprto in demokratično brani to, kar smo imenovali kardeljanstvo v Sloveniji.</p>
               <p>Torej, ta zadeva je v ofenzivi, to nastopa, poteka to v okviru pravne države,
                  kljub pomislekom je v tem smislu, če hočete legalna, ampak tem bolj ostro in tem
                  bolj jasno in tem bolj občutljivo je potrebno na političnem in kulturnem področju
                  nastopiti proti tem poceni metodam politične, ekonomske in moralne rehabilitacije
                  cele vrste prestopkov vse tja do izrazitih vojnih zločinov, ki so jih opravljali
                  ljudje v službi takratne slovenske komunistične države.</p>
               <p>Še to pripombo. Tukaj so bili trije poslanci, opravičujem se, ker sem včeraj
                  govoril o dveh poslancih, to je res pripisati moji pozabljivosti, zato se danes
                  opravičujem. Izrečena je bila kritika proti preambuli, ki so jo trije poslanci
                  predlagali na začetku zakona. Mislim, da je to bolj zadržano in izogibajoče vsem
                  tekočim problemom iz preteklosti. Tega ni mogoče formulirati, kakor so formulirali
                  avtorji te preambule. Ni mogoče tega formulirati.</p>
               <p>V tej zvezi je bila tudi omenjena 50-letnica in vsa ta evforija, ko mi tukaj
                  praznujemo. Globoko se strinjam s tem, da Slovenija, slovenska država, proslavi
                  konec 2. svetovne vojne in obenem tudi konec tuje okupacije. Samo sem proti temu,
                  da bi se podvrgel tem poskusom manipulacije slovenske zavesti, da si ne bi več
                  upal glasno povedati, da je leto 1945, kakor ga je potrebno z veseljem praznovati,
                  tako bi bilo potrebno ob proslavi leta 1945 ob zastavah Republike Slovenije
                  izobesiti tudi črne zastave. Namreč leta 1945 je uradno in formalno prevladala v
                  Sloveniji komunistična diktatura, ki je po prvih dveh letih pobijanja in
                  koncentracijskih taborišč prešla na zapiranje, na kratitev najosnovnejših
                  človeških pravic, na prepoved opravljanja verskih dolžnosti, na prepoved
                  samostojnega razmišljanja, na prepoved javnega nastopanja kot novinarjev, na
                  prepoved tiska kakršnekoli publikacije, ki ni bila v politbiroju odobrena itd. To
                  je bilo hkrati izredno žalostno leto za slovenski narod in za slovensko
                  kulturo.</p>
               <p>To, da se je ta krvavi režim, ki ga sam enačim s fašizmom in nacizmom; komunizem,
                  nacizem in fašizem so zame iste kategorije, s to razliko, da organizirane morije
                  2. svetovne vojne ni povzročil komunizem temveč fašizem in nacizem. To je potrebno
                  jasno povedati. Ampak glede na milijone žrtev, ki jih je komunizem po vsem svetu
                  povzročil, Sovjetska zveza, Azija, Kitajska, Kuba, itd. kajti kjerkoli se je
                  komunizem pojavil, tam so pobijali državljane podobno kot v skrajnih desnih
                  diktaturah srednje in južne Amerike. Verjetno še huje, ker je bila bolj
                  totalna.</p>
               <p>Mi bi morali, če praznujemo, lahko praznujemo le 50-letnico z enim smejočim očesom
                  in z drugim, v katerem je žalost. Žalost zaradi tega, kar se je dogajalo v
                  Sloveniji po vojni. Dejstvo, da se je ta režim humaniziral, liberaliziral
                  postopoma, da je bil že v 60 letih, v 70, 80 nekaj čisto drugega kakor po vojni.
                  To dejstvo, ki ga je potrebno upoštevati, ne opravičuje zločinov, ki jih je
                  takratna komunistična država in njeni državni organi po načrtu izvajala in tudi to
                  ne opravičuje, da se ne bi zgražali nad tem, da funkcionarji, ki so igrali vodilno
                  vlogo v takratni slovenski državi, danes živijo ponosni, z vsemi državnimi
                  bonitetami, z vsemi privilegiji iz njihovega revolucionarnega dela in da bodo,
                  zaradi mene lahko, z vsem tem prestižem in častjo tudi umrli. Jaz bi jim to
                  privoščil, nimam nič proti temu. Ampak tem ljudem ne morem tega privoščiti, ker
                  niso pripravljeni vsaj to osnovno odgovornost do slovenskega naroda občutiti in
                  povedati za slovenske zgodovinarje, kaj se je takrat dogajalo. Naj povedo, kje so
                  pokopane žrtve, naj povedo, kje je Nagode pokopan, kje so komunisti z Dachauskega
                  procesa pokopani. Ne, ti gospodje molčijo mirno in če se kje v javnosti o tem le
                  blagovolijo izraziti, delajo to z ironijo in s podcenjevanjem, ki je tipično za ta
                  odnos podcenjevanja ljudi, podcenjevanja drugih in podcenjevanja pravne
                  države.</p>
               <p>Poglejte, gospodje, predvsem pri Združeni listi, čeprav tudi tam verjetno niste
                  vsi enaki. Te stvari so v ozadju, ko mi govorimo o popravi krivic. Zakon ne govori
                  o medvojnih zadevah, ne govori o razmerah v zaporih, o načinih zasliševanja.
                  Berite malo te zadeve, kjer so te stvari natančno opisane. Govori samo o tem, da
                  je potrebno tiste, ki se jim je po vojni dogodilo to ali ono, rehabilitirati, da
                  je potrebno dati neko odškodnino in neko osnovno zdravstveno socialno varnost.
                  Poglejte, samo o tem govori ta zakon. Ampak, to je seveda samo nekaj, kar se
                  zavrača, tega zavračanja pa ne morem razumeti drugače, če ne postavim hipoteze, da
                  gre nekaterim danes, poleg gospodarskega utrjevanja starih struktur, tudi za
                  moralno rehabilitacijo zločincev komunističnega režima po vojni. In na to jaz,
                  spoštovane kolegice in kolegi, ne morem in ne bom pristal. Zame ostane zločin in
                  žrtvi je vseeno, ali jo je ubil fašist, nacist ali komunist ali pa uslužbenec
                  komunistične države. Poglejmo mi tem stvarem odprto v oči in opravimo že s to
                  zgodovino in nehajmo se svetohlinsko skrivati za nekimi spravnimi težnjami, če
                  nismo pripravljeni popraviti najbolj izrazite krivice. Poglejte, verbalne izjave
                  ne pomenijo ničesar. Jaz sem v vseh teh desetletjih po vojni slišal ne vem kaj vse
                  na kongresih itn. Važno je to, kaj se opravi. In tukaj, pri teh praktičnih
                  ukrepih, pri teh praktičnih sklepih o nekem zakonu, ko gre res za minimalne
                  zahteve, se kaže, kako gospodje, recimo v Združeni listi, pa ne samo vi, resno
                  mislite s tem, ali pa samo blefirate, kakor ste blefirali dolga desetletja. Hvala
                  lepa.</p>
            </sp>
            <sp xml:id="SDZ1-Redna-28-1995-02-15.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali gre sedaj za replike? Tvoja je bila prva, se oproščam, gospod
                  Anderlič. Se je prvi javil k repliki gospod Tone Anderlič, potem gospod Janez
                  Kocijančič in potem gospod Ivan Sisinger. Vi pa seveda ostajate pri razpravi,
                  gospod Tone Peršak.</p>
            </sp>
            <sp xml:id="SDZ1-Redna-28-1995-02-15.sp22">
               <speaker>TONE ANDERLIČ:</speaker>
               <p>Prepričan sem, da če govorimo o popravi krivic, potem moramo iskreno vsi želeti in
                  tudi za to kaj narediti. Naša pripravljenost, da opravimo s tem, kar se hoče s tem
                  zakonom narediti in da naredimo končno črto pod tem, kar bi želeli nekateri tukaj
                  razlagati za ta ali za drugi prav, enačiti fašizem, nacizem in komunizem itn., in
                  razlagati svoje videnje teh stvari, nas žal obremenjuje, ne pa zavezuje k temu, da
                  bi resnično našli kompromis in stvari razrešili, kot je v osnovi tako ta zakon, ki
                  ga je Slovenska ljudska stranka vložila kot tudi so predmet nekaterih drugih
                  zakonov. Kajti prepričani smo, da so definicije fašizma, nacizma, komunizma in
                  drugih izmov jasne in da zgodovina neusmiljeno, vendar pravično razvršča vse na
                  tisto mesto, ki jim gre in prepričan sem, da bo Slovenija, Državni zbor in država
                  na sploh, predvsem pa njeni državljani zmogli toliko moči in postavili vse te-izme
                  na tisto stran, kamor tudi gredo. Zato je 50-letnica in vsa ta praznovanja in
                  ponovna obuditev spomina, za nekatere tragična, za druge svetlejša priložnost, da
                  vsaj za tiste, ki smo vendarle mlajši in ki nam je bilo prizanešeno z vsemi
                  katastrofami, ki so se dogajale tako med vojno, kot tudi po vojni in če res
                  želimo, da v tem letu, ko praznujemo to 50-letnico, naredimo za vse te stvari
                  nekaj, potem je preprosto treba o tem stališču glasovati, se dogovoriti kako
                  naprej; o vseh stvareh, o katerih je že bil tukaj govor, torej o izgnancih, o
                  ukradenih otrocih itd., obravnavati v enotnem paketu. Mi se bomo zato zavzemali,
                  kar je bilo že nesporno povedano in še enkrat izražam zelo jasno, da, če vsi
                  skupaj to želimo, in mi to želimo, da se čimprej zakon o popravi krivic sprejme v
                  nekem kontekstu, v nekem paketu do konca oziroma do maja meseca, do teh proslav,
                  potem seveda predlagam, da glasujemo o stališču, ki ga je skupina predlagala.</p>
               <p>Preveč stvari se odpira, mnoge diskusije lahko spominjajo tudi na revanšizem in
                  razne druge stvari, zato jaz ne bi rad ne sodeloval pri tej diskusiji ne kakorkoli
                  drugače povzročal nove rane in nove krivice, da tako rečem. Zavzemam se za to, da
                  čimprej glasujemo in če lahko vsi skupaj prispevamo kaj za to, da bomo na tem
                  področju nekaj naredili, ta Državni zbor in vsi v tej državi, potem veliko izbire
                  tako ali tako nimamo in sem prepričan, da le tako lahko tudi stvar zaokrožimo do
                  maja meseca. Če bomo pa odlagali naprej, povzročali nekatere stvari, ki se tukaj
                  dogajajo, pa se bojim, da se bodo odločitve o celotnem paketu odmaknile.
                  Hvala.</p>
            </sp>
            <sp xml:id="SDZ1-Redna-28-1995-02-15.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Kocijančič. Za njim pa imata repliko še
                  gospod Ivan Sisinger in gospod Zmago Jelinčič. Potem pa je k besedi prijavljen
                  gospod Tone Peršak.</p>
            </sp>
            <sp xml:id="SDZ1-Redna-28-1995-02-15.sp24">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, kolegice in kolegi! Kolega dr. Pučnik, jaz ne razumem,
                  ne vem kaj je vaš namen in vaš cilj, ko odpirate vprašanja na tak način in ko v
                  bistvu držite neko moralno ali pa moralnopolitično pridigo poslancem Združene
                  liste in nam poskušate, jaz bi rekel, zelo vehementno podtakniti nekaj, kar najbrž
                  ni naš problem, če pa je problem, pa prav gotovo ni samo naš problem.</p>
               <p>Glejte, šel bom skozi nekaj vaših besed in dikcij in bom potem poskušal povedati
                  svoje mnenje. Vi nam očitate licemernost, svetohlinstvo. V javno objavljenih
                  tekstnih nam očitate pokvarjenost, očitate nam pomanjkanje moralne občutljivosti,
                  očitate nam, da implicite želimo rehabilitacijo prestopkov in zločinov. Očitate
                  nam, da podpiramo samo svojo klientelo. Očitate nam, da se zavzemamo za neke bivše
                  strukture v gospodarstvu, bančništvu, za zlorabo družbenega premoženja, za javni
                  dolg, za rehabilitacijo ali pa ponovno umestitev starih sil v sodstvu. Meni ni
                  pretirano jasno, kakšne zveze ima to z zakonom o popravi krivic in zakaj vi to
                  vrsto diskusije začenjate danes. Vsekakor želim povedati, da pred nobenim teh
                  vprašanj ob korektnem soočanju stališč ne bi bežal pred vami. Ne samo zaradi tega,
                  ker bi imel o čemerkoli slabo vest, ampak zaradi tega, ker sem globoko prepričan,
                  da bi znal pred javnostjo vsaj tako prepričljivo, če ne bolj prepričljivo, braniti
                  obratna stališča. Najbrž vam ni skrivnost, da teh vaših ocen ne sprejemam, da
                  mislim, da so v bistvu nekorektne, da so v bistvu nedemokratične, ker vi želite
                  a'priori eno od legalnih, legitimnih sil v tem parlamentu diskvalificirati in ji
                  vzeti pravico, da predstavlja kakršnokoli stališče in poskušate s pribijanjem na
                  sramotilni steber nekoga izločiti iz demokratičnega odločanja. To je v bistvu
                  skregano z idejo demokratičnosti, z idejo parlamenta. Če želite nadaljevati,
                  izvolite, jaz vam veliko tukaj pomagal ne bi.</p>
               <p>Rad bi se pa vrnil seveda na bistvo problema. Prvič, globoko sem prepričan, da se
                  mi, če bomo poskušali na političen ali pa tudi na etičen, na moralen način
                  interpretirati to, kar se je pri nas zgodilo, da se sporazumeli ne bomo. Največ,
                  kar bi se lahko sporazumeli je, po mojem, da se zgodovina prepusti zgodovinarjem,
                  stroki. In to bi bilo po mojem že ogromno.</p>
               <p>Zato jaz z vami, gospod Pučnik, ne bi tekmoval v interpretaciji zgodovine. Ne bi
                  želel narediti iste napake in zlasti ne bi želel navajati številnih primerov, ki
                  govorijo drugače. Rad bi vam samo to povedal, da smo mi tukaj, poslanci Združene
                  liste, seveda ne izraz neke kontinuitete, tako kot smo izraz kontinuitete in kot
                  ste vsi vi izraz neke kontinuitete slovenskemu narodu, smo tudi izraz
                  diskontinuitete. Izraz neke prenoviteljske struje, ki je nastala na tej levici, ki
                  je spoznala, da pretekla praksa, pa to ni bila praksa povojnega prevzemanja
                  oblasti, ampak praksa z mnogimi utopičnimi primesmi samoupravnega socializma,
                  delegatskega sistema in da ne govorim česa vse ne, z zelo malo elementov prisile,
                  da je neprimerna in da je mnogo perspektivnejši, mnogo obetavnejši sistem za to
                  deželo sistem pluralne parlamentarne demokracije in tržnega gospodarstva. Zato nam
                  ne metati časa izpred 50 let, ko se polovica mojih kolegov še ni rodila, jaz pa
                  "ravno komaj".</p>
               <p>Poskušajmo se pogovoriti o problemih, ki so danes pred nami na mizi in če je pred
                  nami na mizi problem poprave krivic, skušajmo pogledati, v čem so razlike in v čem
                  so sličnosti pri obravnavi tega problema. Dve metodi obstajata. Ena metoda je, da
                  poskušamo stvari fiksirati tako, da se bomo skregali. Potem gre pravzaprav za to,
                  kar se dogaja in v čemer vidim edino smisel vašega nastopa, kolega dr. Pučnik, da
                  poskušamo fiksirati razlike in da jih prenašamo v volilno telo, v razdvojenost
                  tega volilnega telesa imamo pred očmi neka bodoča volilna soočanja. Druga možnost,
                  korektnejša, bolj poštena, nič licemerna, nič pokvarjena, z največjo dozo moralne
                  občutljivosti pa je, da, če se vsi izjavljamo za popravo krivic, da poskušamo
                  ugotoviti, ali je skupen imenovalec ali je v določenih spornih vprašanjih možno na
                  podlagi korektne izmenjave argumentov drug drugega prepričati, kje so te krivice
                  bile in na kakšen način bi se jih dalo korektno popraviti. V Združeni listi smo to
                  vrsto pripravljenosti izjavili javno in tudi sicer. Mi smo tudi sodelovali pri
                  pripravi nekega drugega zakona, ki ga ima, kot veste, pripravljenega Vlada oziroma
                  ustrezni resor in smo pripravljeni sodelovati tudi v prihodnje. Ta zakon pa
                  mislimo, da ni dober zaradi tega, ker je enostranski, ker poskuša poleg pravnih
                  urejati tudi politična in moralna vprašanja, kjer, verjemite mi, nikdar ne bo
                  strinjanja in ker ne upošteva stališč Državnega zbora, ki so bila formulirana ob
                  prvi razpravi. Zmenimo se, ali nam gre za korektno parlamentarno proceduro ali nam
                  gre za delitev lekcij. Kar se tiče lekcij, vam bi bil jaz pripravljen in bi vam
                  tudi z največjim osebnim veseljem vse vrnil, kar ste povedali, pa mislim, da to
                  nikamor ne vodi in zato mi oprostite, da danes tega ne storim.</p>
            </sp>
            <sp xml:id="SDZ1-Redna-28-1995-02-15.sp25">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Ivan Sisinger. Za njim bo na vrsti gospod Zmago Jelinčič.</p>
            </sp>
            <sp xml:id="SDZ1-Redna-28-1995-02-15.sp26">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da dr. Jože Pučnik ne bo
                  vzel nekaj mojih misli za slabo. Ko je govoril o poslancih Združene liste, sem se
                  počutil zelo prizadet, ker moram povedati dve stvari. Najprej moram povedati, da
                  sem daleč od tega, da bi se spuščal v neke politične konflikte v strankarskem
                  boju. Pri tem nisem sodeloval v tem Parlamentu. Ne bom sodeloval, dokler pač bom
                  in tudi stranka, katere podpredsednik sem v slovenskem merilu, strnka
                  demokratičnih upokojencev, se ni nikoli pojavila v slovenski javnosti prav z
                  nobenimi političnimi konflikti in se ne bo.</p>
               <p>Prizadelo me je tudi to, kadar nekdo tako na splošno reče. Sam sem bil otrok, sam
                  sem takrat začel hoditi v osnovno šolo, sam sem slišal takrat najprej 3 leta
                  nemško besedo in pozneje seveda slovensko do 48. leta in sam sem bil dolga leta,
                  tako kot mnogi drugi tukaj revni vajenec do 1952. leta in me seveda prizadenejo
                  očitki za stvari, s katerimi nimam nič skupnega. Nisem dolgo nič vedel in še danes
                  nič ne vem. Nisem vedel do predkratkim za Kočevsko Reko. Nisem ničesar vedel itn.,
                  zato vam moram povedati, da nimam prav pri teh zadevah nobenih stvari. Plenum
                  demokratične stranke upokojencev prejšnji teden je celo razpravljal o teh zadevah
                  in smo se dogovorili, da smo za to, da se na pošten, korekten način popravijo vse
                  te krivice, da se sprejmejo zakoni o vojnih veteranih, o žrtvah vojnega nasilja,
                  da se povrnejo te prizadetosti vsem izgnancem, taboriščnikom, ukradenim otrokom,
                  ne bom vsega našteval iz vseh teh paketov zakonov, da se zavzamemo, da se te
                  stvari uredijo itd., vendar ne morem pa na nek način sodelovati in tudi ne bom pri
                  takšnih zadevah, ki se tičejo globjih strankarskih spletk, političnih, o katerih
                  pravim še enkrat, nisem prav ničesar vedel, mnogo tudi  ničesar še danes ne vem,
                  zato seveda je težko prenašati take očitke, češ, kaj so naredili. Povejmo že
                  javno, kaj so naredili komunisti, kateri komunisti. Jaz za njih nisem vedel ne
                  slišal. Kaj so naredili in kaj so naredili 1945. leta, kaj so naredili do leta
                  1948,naj se o teh stvareh, jasno pove.</p>
               <p>Vem samo to, kar se govori o praznovanju, moram nekaj povedati. Strinjam se z dr.
                  Pučnikom, ko je rekel, da je prav, da imamo obešene zastave in da bi morali imeti
                  poleg slovenske črno. Kot otrok, sem bil zelo vesel, tako kot slovenski narod
                  takrat leta 1945, ko smo slavili zmago nad fašizmom. Veseli smo bili zaradi tega,
                  ker nas niso vsak dan oblegali nemški vojaki okoli hiše ali v kraju, kjer smo
                  hodili ali pri šoli ali kjerkoli. Veseli smo bili tistih trenutkov. Vendar, če gre
                  za to, da obesimo, sedaj pa moje stališče kot takratnega otroka, da obesimo črne
                  zastave, potem verjetno je treba reči, da je treba črne zastave obesiti čez dve
                  leti, čez tri leta, takrat ko so bili opravljeni, če sem pravilno razumel,
                  nekateri pokoli brez sojenja, brez vsega od leta 1945 do leta 1948 itd. Če so
                  bili, potem je treba, tudi to jasno povedati. Samo, jaz mislim, da je to že dovolj
                  zgodovine ali pa še vedno premalo napisane, da bi zvedeli pravo resnico, kaj pa je
                  bilo tudi po 1945, po maju 1945, do katerega leta. Gotovo, če so bile narejene
                  takšne krivice, tudi takšne krivice se naj popravijo, ampak se naj tudi na
                  korekten, na dokazan način uredijo. Vendar pri takšnih političnih konfliktih ne
                  želim in ne morem sodelovati, ker za to ne vem, ker za to nisem vedel, zato mi
                  oprostite, bom glasoval za celo vrsto stvari pri tem paketu na tak način, da se
                  vrnejo te pravice ljudem, da dobijo priznanja za pokojninsko dobo, da dobijo
                  zdravstvene pravice, da dobijo zdravljenje kot jim je treba itd. Za vse to na
                  pošten način, vendar ne z nekimi političnimi očitki, ki pri njih nisem, še enkrat
                  povem, sodeloval in ne bom sodeloval tudi v teh sedanjih konfliktih, ker nimam
                  prav nobenih ambicij na tak način. Zato pravim, da sem bil prizadet, kadar
                  govorimo na splošno za vse, jaz pri tem ničesar nisem nikoli imel. Hvala.</p>
            </sp>
            <sp xml:id="SDZ1-Redna-28-1995-02-15.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima repliko. Za repliko pa sta se javila še
                  gospod dr.Jože Pučnik in Tone Partljič.</p>
            </sp>
            <sp xml:id="SDZ1-Redna-28-1995-02-15.sp28">
               <speaker>ZMAGO JELINČIČ:</speaker>
               <p>Hvala lepa za besedo. Mislim, da gre ob tem predlogu zakona o popravi krivic za
                  močno revanšistično hotenje, da bi se sprala zgodovinska krivda z nekaterih
                  organizacij, ljudi in ne vem česa še vse. Govori se o praznovanju 50-</p>
               <p>letnice zmage nad fašizmom in nacizmom in zraven se vpleta, kar se je zgodilo po
                  tistih letih, po letu 1945 in ne vem do kdaj še vse. Zagotovo so se dogajali
                  zločini, vendar to ne sodi v to razpravo, gospoda žlahtna. In v tej razpravi
                  moramo vsaj tri stvari, če ne več, vedeti in odločiti stran od tega. Predvsem naj
                  razpravljalci nehajo mešati NOB s partijskim gibanjem, s komunističnim gibanjem.
                  Saj ni partija začela NOB. Začeli so jo Slovenci in je ni partija vodila, ampak so
                  jo  vodili Slovenci. Če jo  je partija po vojni uzurpirala v svojo korist, je to
                  druga zgodba. Ne pa to.</p>
               <p>Poleg tega naj razpravljalci ne govore o tem, kaj se je dogajalo tukaj, da se je v
                  Sloveniji dogajala neka državljanska vojna. V Sloveniji državljanske vojne ni
                  bilo. V Sloveniji je bil odpor proti okupatorju. Res pa je, da se je zgolj in samo
                  v ljubljanski pokrajini določeno število ljudi borilo proti slovenskemu narodu in
                  klalo slovenski narod kot kolaboracionistične organizacije bele garde,
                  domobranstva in podobnega, kar je bilo pa ugotovljeno, določeno in obsojeno v
                  Nürnbergu. Gospoda žlahtna, če hočete proti vsemu svetu spreminjati sklepe
                  Nürnberškega procesa, mene tukaj zraven ne bo. In mislim, da večine Slovencev tu
                  zraven ne bo. In to tudi ne gre. Ti ljudje so pač izdali svoj narod in potem 1.
                  novembra 1944 še lastno vlado. To se pravi, dvojni izdajalci so, slabši so od
                  okupatorjev. Tega se je zavedal tudi okupator, zato jim ni pomagal pri njihovih
                  pobegih in po ne vem čem še vse. Skratka, stvari so tukaj kristalno jasne in ne
                  mešajte Štajerske, dela Gorenjske, Primorske v vaše dolenjske razprtije. Mislim,
                  da  tukaj, ko je v ljubljanski pokrajini cerkev blagoslavljala zločine, danes
                  zahteva gozdove, ali morda za plačilo ali kaj podobnega. Mislim, da to ne gre.</p>
               <p>Sem proti politizaciji te razprave, čeprav sem jaz sedaj v repliki tudi malo
                  politiziral v to smer. Vendar pa mislim, da o tistih preteklostih, o
                  revanšističnih izhodiščih v preteklosti, govorijo samo tisti, ki ne vedo, kaj naj
                  bi delali naprej in kaj naj bi bila bodočnost slovenskega naroda. In mislim, da
                  vsi tisti, ki nimamo nič s tem in tisti, ki se takrat še rodili nismo, ne želimo
                  imeti s tem nič. Navkljub temu pa ne pristajamo na kakršnokoli spreminjanje in
                  potvarjanje zgodovine. Ampak zato, da se te stvari uredijo, pa naj se usedejo
                  komunisti na eno stran, beli oziroma črni na drugo stran, bivši komunisti v
                  sredino in naj se dogovorijo, naj pa pustijo slovenski narod na miru, da bo živel
                  naprej. Hvala.</p>
            </sp>
            <sp xml:id="SDZ1-Redna-28-1995-02-15.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik. Poleg Toneta Partljiča, ki bo
                  naslednji, pa sta se za repliko prijavila še gospoda Marijan Poljšak in dr. Franc
                  Zagožen in pa gospod Ivan Oman.</p>
            </sp>
            <sp xml:id="SDZ1-Redna-28-1995-02-15.sp30">
               <speaker>DR. JOŽE PUČNIK:</speaker>
               <p>Spoštovani! Opravičujem se gospodu Sisingerju. To utemeljujem z naslednjim.
                  Avtomatsko sem ga zaradi pripadnosti poslanski skupini prištel v to grupacijo,
                  nisem pa upošteval in zato se opravičujem, da ni član stranke, ki je moralno
                  odgovorna za to, kar se je po vojni dogajalo, saj je tudi nastopila materialno
                  nasledstvo in spretno izterjala imovino, ki si jo je v tistem času pridobila.</p>
               <p>Kolega Sisinger, žal mi je in kot rečeno, se opravičujem. Hvala lepa.</p>
            </sp>
            <sp xml:id="SDZ1-Redna-28-1995-02-15.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Partljič. Za njim bo na vrsti Marijan
                  Poljšak.</p>
            </sp>
            <sp xml:id="SDZ1-Redna-28-1995-02-15.sp32">
               <speaker>TONE PARTLJIČ:</speaker>
               <p>Ne predstavljam si, da bodo tudi tisti, ki okoli mene sedijo, preveč zadovoljni s
                  tem, kar bom govoril, ker bi bilo najbrž najbolje se odločiti, da se ločijo stvari
                  in da gremo k stvari, kakor je predlagal moj kolega Anderlič in se nekako z njim
                  strinjam.</p>
               <p>Kljub temu me pa taka tema ne more, da me ne bi vendarle toliko vznemirila in
                  prosim vas, da mi oprostite. Spodbudila pa me je predvsem razprava gospoda Jožeta
                  Pučnika. Sem eden izmed redkih, ki mislim, da je dobro, da se vse to spregovori na
                  glas. Mislim, da tudi ne more škoditi, da je bilo spregovorjeno tu. Kakor tudi
                  replike, ki so bile povedane. Kakor tudi mislim, da je bilo vse pomembno, kar so
                  gospodu Pučniku ljudje odgovarjali. Če pomislim na čase, ko res o tem še niti
                  govoriti nismo smeli in še sam se spomnim, ko je šlo sicer za očeta Velikonjevih,
                  ko so k meni prišli ljudje, da bi pomagali najti grob ali pa ime in to prekopati.
                  In mi je nekdanja oblast tam konec 80 let obljubila, da se bo potrudila to najti,
                  nakar mi je tudi visok funkcionar takrat rekel, veš kaj, pusti raje to pri miru,
                  ker o tem še oni med seboj niso govorili. To nas čaka. Temu se ne bomo mogli
                  izogniti. Sem bolj na strani teh kolegov, ki pripovedujejo kako to narediti. Ali
                  je ta govornica prava? To bomo Slovenci morali vzeti. Prešeren, ker smo ga
                  ravnokar praznovali, je za pred 1000 let nazaj napisal: "Slovenec že mori Slovenca
                  brata, kako strašna slepota je človeka." Mi smo dediči tega. Mi smo dediči iz
                  zadnjih let in že kdaj prej se je to zgodilo. Tako majhen narod, če se ne bo s tem
                  soočil, da se je že nekajkrat, sicer ne vem kako je bilo to v 9. stoletju, ali je
                  res šlo na ta način z ognjem in mečem itd., ker se v te stvari nisem tako zelo
                  poglabljal. Vem, da je kar hudo tekla kri med protestanti in papisti in za zadnje
                  obdobje tako vemo. To je naše in mi se bomo morali s to travmo soočiti, tudi zato,
                  da se bomo na nek način izognili temu.</p>
               <p>Razprava, ki tu teče, me na nek način ne pomirja, da se ne bi ta delitev
                  nadaljevala. Tudi del tega, kar ste vi, gospod Jože, govorili, čeprav moram reči,
                  da tega ne zavračam kar tako. To se mi zdi na nek način potrebno povedati. Ampak
                  če tako nastavimo, bom tudi sam rekel, pripovedovali ste eno stran, mene sta obe
                  strani enako fascinirali. Spomnim se, da smo se bali Nemcev in smo se skrili v
                  klet, vem pa tudi to, da mi je ata pokazal in rekel: "Poglej, pridejo oznovci v
                  usnjenih plaščih, skrijte se otroci v klet", ker je bil ata v nemški vojski.
                  Nekako sem dal skozi oboji strah. In me je že to zelo zanimalo in sem prebiral
                  vse, kar se je dalo dobiti v roke pri nas o teh rečeh. Treba bo slišati tudi drugo
                  stran z današnjega vidika. Mi imamo debele knjige o Urhu, ve se, kdo jih je pisal,
                  ve se, katera stran jih je pisala, mene so o tem učili v šoli. Druge resnice o tem
                  še nisem bral, še z one strani, ki ji je rdeča stran to očitala. Ali, da ne rečem
                  Štajerski bataljon ali karkoli. Prebral sem v tretjem dnevu dosti interesantno
                  oceno te prisege na stadionu, dosti interesantno z nekimi mednarodnimi, ker nekako
                  to opravičuje in ne morem reči, da ne morem kar zamahniti nad tem, kar je tam
                  pisalo. Zdi se mi, da nas oboje čaka. Oboji se bomo morali s tem problemom
                  soočiti. Kar lahko danes naredimo v parlamentu, se mi zdi, da je pač tisti
                  minimum, za katerega bi se bili pripravljeni dogovoriti.</p>
               <p>Gotovo sem med tistimi, ki se nisem počutil prizadet med vašimi besedami, tudi
                  nisem imel občutka, da me kakorkoli naslavljate in ne želim imeti oziroma
                  predstavljati neke kontinuitete, ker izjemno obsojam, kar se je takrat zgodilo in
                  mislim, da je potrebno, da tudi to res jasno še kdo drug pove, da obžalujemo in
                  obsojamo in ne želimo biti dediči tega, nekateri tudi seveda biti ne moremo.
                  Strinjam se tudi s tem. Ampak to, brati levite samo na eni strani, vam povem,
                  nekako se mi zdi, da nas enostavno čaka ta diskusija. Celo se mi zdi, da se malo
                  naredi za to. Mi smo to spolitizirali v času slovenske pomladi ali pa se iskreno v
                  to zagnali. Danes ne nadaljujemo z znanstvenim raziskovanjem na eni, pravzaprav na
                  drugi strani morda še celo več, ki bi nekako želela več prikazati. Mislim, da so
                  tukaj na potezi in cerkev in zgodovinarji in drugi strokovnjaki, nazadnje tudi
                  literatura.</p>
               <p>Miru pa seveda ne bo, dokler ne bo nasprotni brat pokopan, to je rekel Smole, ki
                  je citiral Antigono "Vsi rojaki morajo biti pokopani, vsi morajo imeti na grobovih
                  imena".  Mislim, da se vsaka zmaga na tem svetu praznuje tako, da smo veseli in
                  lahko tako ločimo in ima tukaj po svoje Jelinčič prav, ločimo eno stvar, vojaško
                  stvar, jo praznujemo. Vendar, če bi bila pri nas stvar enoznačna, da se tudi ne bi
                  med seboj udarili, v vsaki zmagi nekje neka mama joka. Kaj šele, kadar joka mama
                  mojega sobrata. Udeležil se bom te proslave, mi je velika čast, da se lahko
                  postavim v vrsto teh, ki so se borili proti nacifašizmu. Brez vaše sugestije bo v
                  mojem srcu grenkoba, morda pa celo ne glede na to, kar se mi danes
                  pogovarjamo.</p>
               <p>Zato si nekako mislim, če nam je za to, da bi od tega  prekletstva, ki je
                  slovensko prekletstvo, naredili korak naprej, saj so bili vaši kolegi in iz vašega
                  kroga, nekateri pisatelji so to relativno zgodaj naredili, nekateri kasneje, drugi
                  povsod po svetu. Nazadnje je nekdo, kot veste, v nekem epu pred več kot 4 tisoč
                  leti napisal, da ni potrebno sovražnika, ki ga premagaš, ravno ubiti, da se da
                  urediti drugače. Mi bomo ta napor morali, vse te besede bomo morali slišati, samo
                  imajo malo prav tisti, ki mislim, da ne na ta način sedaj poglabljati in najti
                  drugega krivca za to, ampak najti konsenz. Meni je ta zakon, res, da sem ga seveda
                  prebral, vendar že takrat, ko smo ga dobili v roke, se mi zdi, da je šel preko te
                  meje, da bi mi lahko danes brez težave našli svoj konsenz. Zato mislim, da bi se
                  na nek način morali med seboj dogovoriti, kaj lahko sprejmemo sedaj. Ni imela
                  Kožuhova Mateja po mojem kar tako problema, to ni moja pravica, da bi o tem
                  govoril.</p>
               <p>Tudi takoj, ko se je pojavil vmes denar, je že debata dvojna, je že trojna. To nas
                  ne bo pripeljalo, zato mislim, da bi morali te debate ločiti, jih morda
                  spodbuditi, tudi, če jih kdo drug ne bo, da se zgodijo kakor se morajo zgoditi.
                  Drugače pa, to smo Slovenci naredili in strašno me je strah, da se ne bi kdaj
                  zgodilo, da bi bili pripravljeni to ponoviti. Zato mislim, da imate prav, nič se
                  ne da spraviti pod predpražnik, ne rdeč prah, ne nobeden drug prah, vse moramo
                  dati na svetlo in o tej stvari govoriti. Vseeno pa se mi zdi na nek način
                  rezultat, da kljub temu tudi v parlamentu govorimo danes drugače, ko smo v prvi
                  skupščini poskušali in v naslednji. Vedno smo se pravzaprav bolj razjezili. Torej
                  bi nekako rekel v tem smislu, najdimo to, kar je sedaj možno narediti, ta problem
                  nas pa v celoti čaka in brez njega ne bomo mogli naprej in se bodo, ko bodo že
                  drugi v parlamentu, se bodo ponovno zgrabili, čeprav bo tudi čas svoje naredil,
                  ampak zelo dolgo, če ne bomo prej še mi zakuhali kaj hujšega.</p>
            </sp>
            <sp xml:id="SDZ1-Redna-28-1995-02-15.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Poljšak, za njim bo na vrsti gospod dr. Franc
                  Zagožen, repliko pa imata še gospod Ivan Oman in gospod Feri Horvat ter gospod
                  Drago Šiftar. Imate repliko, gospod Šiftar? Po vseh replikah pa bo na vrsti še
                  gospod Tone Peršak.</p>
            </sp>
            <sp xml:id="SDZ1-Redna-28-1995-02-15.sp34">
               <speaker>MARIJAN POLJŠAK:</speaker>
               <p>Imam repliko na gospoda Jelinčiča, ki ga na žalost sedaj ni tukaj, sem pa skoraj
                  prepričan, da mi bo tako ali drugače odgovoril kontra. Iz njegovega izvajanja sem
                  izsekal dve izjavi, ki ju bom komentiral.</p>
               <p>Prva izjava, ki jo je rekel: ne mešati NOB s komunističnim gibanjem. To je
                  absurdno. Treba je povedati, to je bilo med seboj vezano, ne glede na to, da so
                  marsikateri, tudi komunisti, bili za narodno osvoboditev Slovencev, recimo, Stane
                  Rozman je bil za samostojno Slovenijo. Mene ne zanima, če je to rdeča ali plava
                  ali kakorkoli. Mogoče gospod Jelinčič vidi naslednjo analogijo, da se ne sme
                  mešati nacionalistične politike s politiko liberalne demokracije. Četudi to dvoje
                  sodeluje med sabo, pa je politika različna. Recimo, nacionalna politika bi morala
                  odgovarjati samo interesu slovenskega naroda in obenem podpira; vemo, zakaj je
                  tukaj Vlada gospoda Drnovška, zakaj je bil izvoljen predsednik Državnega zbora
                  itd., vse s pomočjo tistih, ki so samo za slovenski narod za tiste, ki so pa za
                  priseljence. Ali je to ločiti zato, da se resnica ne pokaže. To je komentar, ko
                  izkoriščam priložnost.</p>
               <p>Drugo, kar je rekel gospod Jelinčič, da so izdajalci slabši od okupatorjev. To se
                  pravi, nastane stanje, ko svoje Slovence, recimo, ti si Slovenec, ni važno, si na
                  eni strani, kdo ti je ljubši, črni ali tisti Slovenec, ki je rdeč, ali ti je
                  ljubši črni Nemec. Meni je ljubši rdeči Slovenec. To je zdaj vprašanje, ali imaš
                  rajši Slovenca, ki je druge barve kot pa okupatorja, tujca, ki je tvoje barve.</p>
               <p>Kaj je bistvo narodnoosvobodilne borbe na Slovenskem? Bistvo narodnoosvobodilne
                  borbe na Slovenskem ni bila osvoboditev izpod nacizma in fašizma, ker nacizem in
                  fašizem že kot sistem nista imela možnosti, da bosta prevladala na svetu, vsaj ne
                  v tako velikem obsegu. Mogoče bi se nacizem obdržal 10 let v Nemčiji, če ne bi šel
                  v okupacijo. To se pravi bistvo narodnoosvobodilne borbe v Sloveniji je bil boj za
                  oblast, zato, da se pride na oblast.</p>
               <p>Zdaj pa vprašam gospoda Jelinčiča, ali on šteje za Slovence, ali so mu ljubši
                  emigranti Slovenci. Dobro, saj tudi meni lahko nek domobranec, ki ga srečam, ni
                  simpatičen, in pride s takimi pojmi, da bog pomagaj. Ampak na koncu je Slovenec.
                  Meni je bolj simpatičen Slovenec domobranec, izgnanec ali pa emigrant v Argentini
                  ali Kanadi, kakor pa Srb, ki bi bil mogoče nacionalist ali kakorkoli ali, če se
                  kdo šteje za levega ali rdečega, da mu je bolj všeč rdeči Srb. Meni so vsi
                  Slovenci, razen kriminalcev, razen tistih, ki gredo na stran, vsi ostali Slovenci
                  so mi bolj všeč, pa naj bodo take ali drugačne barve. Ali mi je simpatičen ali mi
                  ni simpatičen, po principu mi mora biti všeč, ker sem prepričan, da sprava ni samo
                  gledanje krivic. Sprava je to, da bomo uresničili slovenski narod, na kratko
                  povedano. Hvala.</p>
            </sp>
            <sp xml:id="SDZ1-Redna-28-1995-02-15.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Zagožen. Gospe in gospodje, pišem vsakogar, ki
                  se javlja k repliki. Moram kot predsedujoči ugotoviti, da glede na smer, v katero
                  bomo tako ali drugače, v dnevu, dveh ali treh pripeljali to razpravo, to se pravil
                  glasovanje o predloženem sklepu, ta razprava, ki sedaj poteka skozi replike, kar
                  se tiče točke dnevnega reda, ne govori pravzaprav o ničemer. Izvolite.</p>
            </sp>
            <sp xml:id="SDZ1-Redna-28-1995-02-15.sp36">
               <speaker>DR. FRANC ZAGOŽEN:</speaker>
               <p>Spoštovani zbor! Strinjal bi se s predsedujočim, vendar predlog zakona ni kriv za
                  to razpravo, mislim, da je ideološko zavračanje tega zakona z ene strani krivo, da
                  je se je odprla razprava o teh stvareh, ki jo prej ali slej moramo opraviti in
                  mislim, da je ob tem zakonu niti ne bomo zaključili.</p>
               <p>Zelo rad bi videl, da bi zgodovinarji že opravili svoje in da bi se naši otroci
                  pri zgodovini, tudi v osemletki, v srednjih šolah in na univerzah učili zgodovino,
                  tudi novejšo zgodovino na podlagi zgodovinskih dejstev in ne neko ideološko
                  prirejanje zgodovine. Ničesar doslej v naših učbenikih o tem, o čemer smo danes
                  govorili in tudi včeraj in večkrat ob razpravi o tem zakonu. Ničesar o pobojih, ne
                  v Teharjih, ne na Rogu, ne v Kočevski Reki, ne v Kidričevem in drugih krajih po
                  Sloveniji. Niti ničesar o marsičem, kar deloma načenja samo ta zakon, o krivicah,
                  ki so bile storjene in bi jih radi popravili.</p>
               <p>Spomnim se, da se je pri nas desetletja nazaj velikokrat govorilo o tem, kako se
                  demokratična Nemčija bori za to, da se brani ostankov nacizma in neonacizma.
                  Nürnberški proces je bil potreben in je Nemčiji veliko pomagal, kljub temu je bila
                  Nemčija občasno tudi v krizi, ko bi lahko zapadla v nov totalitarizem in je z
                  zadnjimi močmi branila demokratične institucije. Nemci so se morali zavestno tega
                  lotiti, pa ne samo zgodovinarji, tudi učitelji, politiki. Seveda so doživljali
                  tisti, ki so se tega lotili, tudi odpor proti temu. Ves čas in še vedno ga
                  doživljajo in še vedno morajo celo sprejemati zakone, da prepovedo kake
                  totalitarne stranke, ki se zgledujejo tudi po nekdanji nacistični,
                  nacionalsocialistični stranki Nemčije.</p>
               <p>Pri nas to ni bilo opravljeno. Pri nas ni bilo tega procesa, ga ni in očitno je z
                  ene strani, na žalost še z večinske, mnenje, da tega sploh ne smemo opraviti,
                  ampak mi bomo morali o tem spregovoriti, morali mlajši rod o tem poučiti. Tudi
                  sami sebe, navsezadnje. Jaz sem tudi rojen leta 1942 in mimogrede, ne vem, ali je
                  o tem govoril Jelinčič, jaz nisem Dolenec, ampak Štajerec. Tudi dr. Pučnik je
                  Štajerec. Nisva bila torej v ljubljanski pokrajini neposredno s tem prizadeta.
                  Ampak to je slovenski problem, problem slovenske družbe. Avstrija se je manj
                  temeljito lotila problema reševanja posledic nacizma, zato ima s tem večje težave
                  kot Nemčija. Italija podobno. Pri nas se velikokrat reče, da je nek protikomunizem
                  popolnoma deplasiran, češ, komunistični sistem je propadel. Nacistični in
                  fašistični sta bila v vojni totalno poražena, zrušena in vendar je bil potreben ta
                  proces. In to desetletja dolgo in še ni končan. Komunistični sistem je bil pa
                  zmagovalec na naših tleh in v Vzhodni Evropi, se je sicer sesul sam, ampak ta
                  totalitarna ideologija se žal ohranja in je trdoživa. Zaradi tega se tudi ta
                  Parlament seveda ne more izogniti tem debatam, čeprav še enkrat trdim, zakon sam
                  jih ni sprožil, ampak stranske posledice tega zakona, ki implicitno govorijo ravno
                  o tem, da je treba popraviti krivice, ki jih je storil zločinski sistem. In jaz
                  vem seveda implicitno, priznano, da smo imeli tak zločinski sistem. Vse drugo je
                  pa tako preverzno spreobračanje stvari, kot to dela gospod Jelinčič, me pač ne
                  zanima. Mislim, da smo kot poslanci dolžni lotiti se stvari veliko bolj odgovorno
                  in resno. Pa ne samo zaradi preteklosti in sedanjosti in zaradi poprave krivic še
                  živečim žrtvam, mimogrede, manj kot 1/4 jih je še živih, manj kot 1/4 jih je še
                  živih. To moramo storiti zaradi prihodnosti, zaradi prihodnjih generacij.
                  Hvala.</p>
            </sp>
            <sp xml:id="SDZ1-Redna-28-1995-02-15.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman. Za njim so prijavljeni še štirje za
                  replike.</p>
            </sp>
            <sp xml:id="SDZ1-Redna-28-1995-02-15.sp38">
               <speaker>IVAN OMAN:</speaker>
               <p>Gospod podpredsednik, gospe in gospodje! Če se prav spominjam, smo že v lanskem
                  letu sprejeli sklep, da naj zgodovinarji to zgodovino, ki jo tudi sedaj
                  obravnavamo, proučijo in z izsledki pridejo pred ta Državni zbor. Mislim, da bo
                  takrat čas za razpravo o tem, o čemer danes govorimo. Če bo treba za to uporabiti
                  dan, dva, teden, bomo pač toliko časa temu posvetili in mislim, da je prav, da
                  zadeve res razčistimo.</p>
               <p>Večina, ki sedaj nastopa, pač pozna zgodovino tega časa iz knjig, ki jih je pisala
                  pred 50. leti zmagovita revolucija. Nekateri smo pa vendarle še, ki smo te dogodke
                  doživeli in jih vidimo nekoliko drugače kot na primer gospod Jelinčič. Torej, kot
                  sem rekel, takrat bo čas za to razpravo.</p>
               <p>Rad bi samo še odgovoril na vprašanje gospoda Poljška, kdaj je bil komunizem
                  premagan. V tej deželi smo imeli stranko, ki je nosila ime komunistična. Ta
                  stranka se je temu imenu odpovedala in s tem tudi dejansko priznala, da je
                  komunizem nekaj slabega. S tem mislim, da se je res komunizem sesul sam vase,
                  zato, ker je nekaj slabega in tega strahu, da bomo še nekoč doživeli ta
                  totalitarni sistem, preprosto nimam več. Hvala lepa.</p>
            </sp>
            <sp xml:id="SDZ1-Redna-28-1995-02-15.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Feri Horvat, za njim bo na vrsti gospod Drago
                  Šiftar. Potem pa sta prijavljena za repliki še gospoda Lojze Peterle in Zmago
                  Jelinčič in gospod Janez Jančar.</p>
            </sp>
            <sp xml:id="SDZ1-Redna-28-1995-02-15.sp40">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Čeprav nisem
                  imel namena, da se oglasim, pa se oglašam po teh razpravah, ne zato, da bi se
                  čutil kakorkoli prizadet osebno ali pa kot član poslanske skupine, na katero
                  letijo nekatere pavšalne posplošene ocene in kritike, ampak se oglašam preprosto
                  za to, ker kot član tega Državnega zbora tudi čutim posredno odgovornost za to, da
                  se še vedno nismo dokopali vsaj do minimalnih zakonskih odločitev, za simbolno in
                  kolikor je možno, tudi stvarno popravo krivic.</p>
               <p>Repliciram pa in se oglašam zato, da ob tej odgovornosti, ki jo tudi čutim,
                  repliciram tistim kolegom, tistim razpravam ali pa delom njihovih razprav včeraj,
                  danes in tudi že v preteklih razpravah ob tej točki, ki v bistvu oddaljujejo ta
                  Državni zbor od tega, da bi lahko prišel do konsenza ali pa vsaj do minimalnih
                  odločitev.</p>
               <p>Tukaj mi oprostite, ne morem drugega kot da dvomim v iskren namen, da res gre,
                  tudi nekaterim predlagateljem in tudi nekaterim drugim razpravljavcem, da gre res
                  za to, da se popravi nekatere krivice, vsaj kar je možno, ampak da gre bolj za to,
                  da se uporabi to temo in to točko tukaj za politične razprave in tudi za razpravo
                  o zgodovini. O njej je treba razpravljati, vendar ne na tak način in ne ob tej
                  točki, ampak si posebej vzeti čas za to in o tem govoriti.</p>
               <p>Ob tem bi rad spomnil samo na dve zadevi. Preberite še enkrat, če niste prebrali
                  ali pa ponovno preberite članek, ki ga je na temo te naše, tudi deloma nesrečne
                  polpretekle zgodovine pred meseci napisal v sobotni prilogi Slovenca naš ugledni
                  akademik dr. Anton Terstenjak.</p>
               <p>Spomnil bi pa, kar se tiče predvsem načina, proslavitve oziroma proslav  na temo
                  50-letnice boja proti fašizmu in poklonitve žrtvam, tudi nedolžnim v tem času.
                  Spomnimo se na zadnje dogodke v Nemčiji, recimo na zadnjo komemoracijo, ki je bila
                  za žrtve bombardiranja Dresdna. S kakšnim političnim posluhom je znal nemški
                  predsednik Herzog ob tej priložnosti spregovoriti in namenoma sem izpustil, kot je
                  sam rekel, razglabljanje o tej zgodovini, samo, da ne bi sprožil razprav o
                  zgodovini, razpihovanja strasti, političnih debat, in tudi postavljanja vprašanj
                  ali tudi poskusov potvarjanja zgodovine. Pa bi verjetno lahko kaj rekel tudi na
                   temo bambardiranja Dresdna in žrtev, ki so bile tam in tudi dosti drugih
                  nedolžnih žrtev ob samem koncu vojne, ko je bila zmaga že odločena. Očitno je imel
                  za to tehtne politične razloge. Mislim, da bi nam bilo tudi to lahko za poduk,
                  kako se lotiti takšne teme, ne da bi odpirali novih problemov, ampak tisto, kar
                  smo  dolžni storiti in kar pravzaprav vsi skupaj kasnimo, ne samo ena ali druga
                  stranka ali ena ali druga poslanska skupina, da bi to lahko čimprej storili in
                  predlagal bi, da bi se predvsem na to skoncentrirali. Hvala lepa.</p>
            </sp>
            <sp xml:id="SDZ1-Redna-28-1995-02-15.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Drago Šiftar, za njim bo na vrsti gospod Lojze
                  Peterle, prijavljeni pa so še Zmago Jelinčič, Janez Jančar, dr. Dimitrij Rupel in
                  dr. Franc Zagožen. Razprava.</p>
            </sp>
            <sp xml:id="SDZ1-Redna-28-1995-02-15.sp42">
               <speaker>DRAGO ŠIFTAR:</speaker>
               <p>Rad bi samo opozoril, nisem se nameraval ob tem oglasiti prav zaradi tega, ker sem
                  na nek način sam  soudeležen, na nek način pač nosim to zgodovino očeta v sebi in
                  verjetno ne bi bil objektiven. Sam sem mu večkrat govoril, ko mi je rekel, sedaj v
                  parlamentu povej to, ti veš, ti si ves čas poslušal, ko so pri nas pripovedovali,
                  pa sem rekel, veš kaj: "Vse lahko, tebi lahko nekaj dajo, nenazadnje, si
                  materialno uspel in to, danes si v penziji, nihče ti pa ne more nikoli povrniti
                  devet let zapora, med 21. in 30. letom" in sva s tem razčistila. Ta replika me je
                  v bistvu spodbudila, da repliciram kolegu Anderliču, ki je govoril, kakor sem ga
                  razumel, da ima srečo, da smo pač tista generacija, ki s tem, - ne vem, če je
                  uporabil besedo gorje - ali nihče si ni natančno zapomnil, v tem stilu razprave
                  tega nismo čutili. Moram vam povedati, da smo nekateri to gorje čutili. Tisti, ki
                  smo imeli po Stari Gradiški, po Golih otokih svoje starše, hočeš nočeš, če že
                  drugo ne, so nam namesto Rdeče kapice pripovedovali, recimo, zgodbe o teh zaporih.
                  Mislite, da se sedaj zmišljujem, se ne. Tudi sam verjetno nikoli nisem bil v Stari
                  Gradiški, kjer je moj oče sedel 7 let, ampak po pripovedovanju bi verjetno vedel,
                  kje je njegova samica, tolikokrat mi je bilo povedano. In zaradi tega ne želim,
                  ker se v javnosti sedaj že to prijema, dobro prijema, da je to pač neko obdobje,
                  ki se nas, mlajših, ne tiče. Potem se ne tiče dejansko več skoraj tega parlamenta.
                  Sam pa mislim, da se tiče to obdobje vseh naslednikov tistih, ki so pač v to
                  zapadli. Ni me prizadel govor gospoda Jelinčiča, ker je znan nastopač in je bilo
                  to tudi v tem duhu zapisano. Izhajam iz Prekmurja. V Prekmurju nismo bili</p>
               <p>imeli nobenih domobrancev, nismo imeli nobene bele garde, nismo ne vem koliko
                  bojeviti, nismo imeli celo partizanov, da bi poimenovali ulice, zato smo si včasih
                  izmišljali kakšno noro besedo. Eno, dva, tri smo naredili umetno, da smo tudi mi v
                  duhu proletarske revolucije imeli vsaj enega ali dva prvoborca. Vse, kar smo
                  imeli, so bili mobiliziranci 1945 ali 1944, pozneje v vojsko, v kateri je bil,
                  celo tudi moj oče in iz tega dobiva sedaj nek partizanski dodatek ali karkoli.</p>
               <p>To bi pa rad povedal, vsaj nekaj. Prej je govoril gospod Zagožen, da je 1/4 teh
                  žrtev še živih. Ne vem, če je to 1/4 ali koliko jih je, nekaj jih je živih in
                  nekaj jih je takšnih, ki nikoli več niso uspeli po materialni plati. S tem ne
                  mislim, da bi postali bogati ali pa po strokovni plati priti nazaj v družbo in
                  danes životarijo. In ljudje božji, za tiste, ki danes životarijo, ni pomembno, kaj
                  bo zgodovina rekla čez ne vem koliko let. Razumem, zgodovina potrebuje časovno
                  distanco, da se lahko do problemov opredeli, da se tiste najbolj trde stvari
                  zgubijo. Ampak, tukaj so nekateri ljudje. Povem vam, da so prihajali ljudje,
                  večina, ki so bili v procesu obsojeni, vsi so imeli revizije postopkov, vsi so
                  bili oproščeni. Vsi so postavljali zahtevke tudi do države, so bili tako majhni,
                  da jim je država to celo odobrila. Bili so bistveno nižji, kot je bilo v tem
                  zakonu predvideno. To so ljudje, ki jim ni bilo toliko pomembno materialno, ker so
                  materialno več ali manj uspeli. Pa je bil človek, ki sem ga slišal na svoja ušesa.
                  So mu rekli, daj, vloži in to. Pravi: "Slišite, jaz ne morem. Nikoli več nisem
                  opravljal svojega posla, nikoli več nisem dobil tistih let, ki so mi jih vzeli od
                  pokojnine. Razvijam podobice in te podobice prodajam v nedeljo pred cerkvijo in od
                  teh podobic živim. Od teh podobic ne morem plačati odvetnika itd." In ta ni bil z
                  Dolenjske, ni bil iz ljubljanske pokrajine, bil je tu nekje, nekdo je uporabil
                  termin Vzhodna Štajerska, čeravno ni ne vem koliko pomembno.</p>
               <p>To so te stvari in to je bil tudi namen moje replike kolegu Partljiču. Z njegovim
                  govorom se strinjam, je rekel, stvar se je zakomplicirala takrat, ko se je začel
                  pojavljati denar. In pri teh primerih, pri mejnih primerih je denar v vsakem
                  primeru potreben. Ker nič mu ne pomaga, če bo tudi na smrtni postelji zvedel, da
                  je več, ali da je manj kriv. To so nekatere stvari, na katere moramo misliti. Ko
                  sem ta zakon bral, in ko sem nenazadnje bral naslov, sem v tem naslovu videl tudi
                  ta del odprave krivic; ne neke zgodovinske ekspertize, ampak, da ti ljudje vsaj
                  lahko dostojno, tisti, ki res vse življenje niso mogli dostojno živeti, da vsaj
                  kolikor toliko dostojno zaključijo svoje življenje. Starim je še celo to pomembno,
                  kako bodo pokopani, ali bo venec takšen ali drugačen, da bodo vsaj imeli za to. In
                  nekateri, vedite, iz tega obdobja so tudi v taki situaciji. Že prej sem vam
                  povedal, Prekmurci nismo imeli ne vem kaj partizanov, onih drugih še manj. Moram
                  vam pa povedati, da smo imeli bistveno več ljudi, ki so prestajali zapore Stare
                  Gradiške, Golega otoka, da ne naštevam še  naprej tako. In jaz mislim, da
                  popravljamo ta del po 1945.  Tisto, kar se je dogajalo v vojni, se pa v vsaki
                  vojni dogaja in naj zgodovinarji ocenjujejo. Hvala.</p>
            </sp>
            <sp xml:id="SDZ1-Redna-28-1995-02-15.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Lojze Peterle. Za njim bo na vrsti gospod Zmago
                  Jelinčič, potem pa še gospod Janeze Jančar, dr. Dimitrij Rupel in dr. Franc
                  Zagožen.</p>
            </sp>
            <sp xml:id="SDZ1-Redna-28-1995-02-15.sp44">
               <speaker>ALOJZ PETERLE:</speaker>
               <p>Spoštovani gospod podpredsednik, kolegice in kolegi! Z nekaterimi razpravami sem
                  prav zadovoljen, zato ker mislim, da jasnijo obzorje na področju resnice in
                  prepričan sem, da brez resnice ne moremo rešiti problemov, ki so pred nami.</p>
               <p>Menim pa, da bi bilo dejansko dobro in se pridružujem tistim, ki so to že izrekli,
                  da bi razpravljali o tem kompleksu preteklosti, o katerem pač nismo očitno dovolj
                  govorili pa tudi ne potegnili črto pod nekatere pojave v preteklosti, da se to
                  opravi posebej, da pa tale zakon, če je le mogoče, potegnemo po svoji liniji
                  naprej.</p>
               <p>Mislim, da se je tukaj vendarle pokazala tudi določena strpnost. Čeprav so bili
                  nekateri nastopi kvalificirani po mojem, brez potrebe napačno. Mislil sem, da ne
                  bom več slišal tukaj besed o revanšizmu itd. Ta izmislek smo slišali, preden je
                  prišlo do prvih demokratičnih volitev, ker so nekdanje politične sile najavljale
                  revanšizem nove politike, ki ga seveda ni bilo. Nikakor ne bom nikoli pristal na
                  to, da se prizadevanje za več resnice v preteklosti izenačuje z revanšizmom. Še
                  enkrat pravim, brez resnice nam bo težko in dokler si ne bomo nekaterih stvari
                  pojasnili, pa verjetno nekaterih tudi ne obsodili, nam ne bo lažje v Sloveniji,
                  četudi bo prišla nova generacija. Francosko revolucijo še po 200 letih rešujejo in
                  si glede nekaterih stvari še niso na jasnem.</p>
               <p>Predlagam, da opravimo posebno razpravo, bom rekel na kratko, o preteklosti.
                  Marsikdo je rekel, da je treba o tej stvari nadaljevati pogovor, vendar ne
                  obremenjujmo več kot je potrebno tega zakona s temi vprašanji. Dajmo tudi v tem
                  proračunu dovolj denarja zgodovinarjem, da bodo svoje raziskave zaključili in
                  potem bi bil vesel, kot je nekdo že predlagal, če bi nam zgodovinarji tudi v tej
                  hiši povedali, do česa so prišli. Potem sem prepričan, da se ne bi vodili,
                  nekateri nekoga na Urha, drugi drugega v Rog, ampak bi se zavedali zaporedja
                  dogodkov.</p>
               <p>Prej je bilo odprto že vprašanje kolaboracionizma. Glejte, slovenska javnost, kaže
                  pa tudi v Državnem zboru, nekoliko pozablja, da sta se najprej objela ključna
                  totalitarizma oziroma predstavnika dveh totalitarizmov, nacizma in komunizma,
                  Hitler in Stalin in si lepo razdelila Poljsko. Pa ne vem, kako so se takrat
                  obnašali slovenski komunisti, ki so bili v tem kontekstu in ne bi šel v tej smeri
                  naprej.</p>
               <p>Če bi šli po zgodovinskem zaporedju, bi tudi zvedeli, kdaj so se začele
                  likvidacije v imenu revolucije in kdaj se je pojavil odpor proti temu. In bi nam
                  bilo seveda lažje. Če se pa sklicujemo na posamezne kraje in na posamezne dogodke,
                  ali osebne usode, potem pridemo v sistem, iz katerega se ne da. Ker vsak lahko
                  najde še hujši zločin, še hujšo zlorabo oblasti itn. Zato svetujem, da smo hladni
                  v smislu resnicoljubnosti in da si damo povedati iz merodajnih ust, kako je takrat
                  bilo, pač vemo, da vsega nikoli ne bomo zvedeli. Nisem za to, da preštevamo žrtve,
                  čeprav vem, da jih je komunizem po svetu pustil za sabo več kot sam nacizem, ampak
                  s tem si spet ne morem nič pomagati. Tudi ne bom razlagal zdaj, ali smo imeli
                  Osvobodilno fronto ali smo imeli kaj drugega. Vem, da je bil Blažič zaprt zaradi
                  tega, ker je podvomil v datum nastanka Osvobodilne fronte, ne tako daleč nazaj.
                  Opravimo to razpravo in mislim, da nam bo lažje.</p>
               <p>Kar zadeva v tej povezavi proslave, še enkrat bom rekel, pridružujoč se tistim, ki
                  so že opozarjali na celoto zgodovine. Proslavljam protifašistični boj, boj proti
                  nacizmu in fašizmu, to je vredno praznovanja in tukaj smo na isti liniji z vsemi
                  protifašisti in demokrati. Hkrati pa pravim, da moramo vzeti nase celoto zgodovine
                  in sprejeti odnos tudi do revolucije, ki je pustila tudi svoje sledove. Skratka,
                  za na se zgodovina ne konča 9. maja ali 15. maja, ampak so tukaj dejstva, ki so
                  temu sledila, čeprav je velika razlika med tujim ali domačim okupatorjem.</p>
               <p>Predlagam, da ne govorimo o revanšizmu, ampak o resnici, da omogočimo
                  zgodovinarjem, da nam pri tem pomagajo in potem opravimo to razpravo, ki še ni
                  bila opravljena. Mislim, da je bila opravljena polovično, polovičarsko oziroma
                  sramežljivo in da nam res ne bo lažje, dokler tudi tega ne bomo opravili. Še
                  enkrat rečem, ločimo sedaj ta zakon, pri katerem mislimo, da je prišlo res do
                  novih momentov, do, recimo temu, novih koncesij, ki omogočajo nek konsenz, na ono
                  se resno pripravimo in povejmo takrat vse, kar se nam zdi potrebno povedati.
                  Hvala.</p>
            </sp>
            <sp xml:id="SDZ1-Redna-28-1995-02-15.sp45">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Zmago Jelinčič se je repliki odpovedal, za kar se mu lepo
                  zahvaljujem. Repliko ima gospod Janez Jančar, za njim bosta na vrsti z replikama
                  še dr. Dimitrij Rupel in dr. Franc Zagožen, potem bo morebiti dobil besedo gospod
                  Tone Peršak.  </p>
            </sp>
            <sp xml:id="SDZ1-Redna-28-1995-02-15.sp46">
               <speaker>JANEZ JANČAR:</speaker>
               <p>Hvala lepa. Glede na vse povedano, kar je bilo v razpravi in s samimi replikami,
                  bi rekel takole. Doktor Zagožen, ne verjamem, da mislite iskreno. Ves čas, sem vam
                  že povedal, da se sprenevedate in tudi zdaj s tega mesta trdim, se sprenevedate.
                  Mi ne moremo priti do rešitve, do zakona, ki bo te stvari odpravil. Vi hočete
                  pripeljati cel vlak. Vse tiste, da bomo tudi izdajalce nagradili. To ne gre.
                  Zamislite se vendar, kaj bi bilo, če bi vsi tisti, ki smo se leta 1991 uprli proti
                  armadi, ki je bila v naših kasarnah, da bi skupina ljudi šla noter in začela po
                  nas z njimi skupaj streljati. Ali bi jih mi za to nagradili? Jaz vam ne verjamem.
                  Mi lahko pridemo skupaj, da plačamo vso škodo vsem tistim zapornikom, ki so od
                  1945 do 1950 ali do 1970 leta sedeli po arestih, to lahko naredimo. Naredimo lahko
                  vse, da plačamo vsem tistim, ki so bili na prisilnem delu. Ampak vsaj to naredimo
                  in, pa za božjo voljo, jaz vam ne verjamem, da res to hočete, ampak hočete znotraj
                  vsega tega paketa v tem zakonu pripeljati vse tiste stvari, ki ne sodijo v ta
                  zakon. Ni mi žal tega časa, ko razpravljamo v tem Državnem zboru, vendar je treba
                  reči, da rane, ki smo jih odprli 1941. leta, ki so se odprle ob vsem tem, da jih
                  začnemo sanirati. Mi se ne bomo še naslednjih 50 let gledali tako kot bi se
                  morali. Dogovorimo se vendar in si nalijmo čistega vina, povejmo, da se je v
                  Mariboru škofija uprla proti temu. Niso šli služit tako kot so v Ljubljani to
                  delali. Povejmo si te stvari in naredimo spravo, če je bila takrat v Kočevju.
                  Naredimo jo še na Urhu in še kje. Vsakič, ko bo, bo premalo. Hvala lepa.</p>
            </sp>
            <sp xml:id="SDZ1-Redna-28-1995-02-15.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Dimitrij Rupel, za njim je na vrsti dr. Franc
                  Zagožen, potem pa še gospod Marijan Poljšak.</p>
            </sp>
            <sp xml:id="SDZ1-Redna-28-1995-02-15.sp48">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Prispevek k tej
                  razpravi in čisto kratka polemika. Mislim, da se moramo spomniti tistih gesel in
                  tiste politike, s katero smo začeli demokratično Slovenijo. Demokratično Slovenijo
                  leta 1990, smo začeli vsi skupaj, skorajda brez razlik z geslom priznavamo NOB,
                  kritiziramo revolucijo. Mislim, da se na tej točki praktično strinjamo. Ko sem
                  poslušal razprave v Državnem zboru mislim, da ni bilo glede tega kakšnih velikih
                  razlik. Mi se lahko dolgo časa pogovarjamo o tem, kaj je bila nesreča druge
                  svetovne vojne pri nas. Nesreča druge svetovne vojne pri nas je bila v tem, da so
                  nekateri boj med narodi, kar je druga svetovna vojna bila, tolmačili kot boj med
                  strankami in so se namesto, da bi se pač držali meja narodov, začeli ozirati po
                  drugačnih povezavah med seboj in iz tega so nastale težave oziroma tragedije, ki
                  jih dobro poznamo.</p>
               <p>Ampak, sedaj ni priložnost, da te stvari definiram, najbrž tudi ne znam najbolje
                  definirati. Bi vas pa spomnil še na nekaj. Če se spomnim nazaj, na začetek
                  transformacije Slovenije, na začetek demokracije v Sloveniji, leto 1989 in še leto
                  prej in potem še kakšno leto kasneje, se spominjam tudi tega, da smo, recimo, ko
                  smo razmišljali o problematiki NOB, vseh teh težav, pa belogardizma, pa žrtev
                  nasilja in žrtev povojnega terorja itd. v koordinatah, ki jih je, recimo, na eni
                  ravni, ki ne vem, če je politično uporabna, je pa zelo inspiritivna, za nas
                  postavil pisatelj Edvard Kocbek. Vi se spomnite njegovega "Strahu in poguma", ki
                  so ga zatrli komunisti, ki so ga prepovedali, ali pa, ki so ga očrnili komunisti.
                  Tam je Kocbek napisal nekaj, kar se mi zdi, da je bilo za mojo generacijo
                  odločilno. V noveli "Blažena kri" govori z enakim posluhom ali pa, če hočete, z
                  enako simpatijo o človeku s partizanske strani kot o človeku z nasprotne strani.
                  To je tisto, kar tisti režim takrat, ko ga je obsodil, ni mogel prenesti in mi smo
                  rekli, ne bomo nikoli več tako ravnali, da ne bi bili sposobni razumeti vsakega
                  posameznika z vso njegovo komplicirano psihološko, sociološko in ne vem še kakšno
                  strukturo. To je tisto, kar je Kocbek prinesel v razmišljanje o teh naših težavah.
                  Vsak človek, vsaka zgodba je nekaj posebnega. Glejte, s parlamentarno razpravo in
                  zakonom v bistvu ne bomo nikdar mogli seči do tistih korenin, do tistih tančin, do
                  tistih detajlov, ki jih je prinašala zgodovina v nekem prevratnem času za nas.</p>
               <p>Mi bomo lahko samo najhujše stvari popravili. Mi bomo lahko samo največje krivice
                  popravili in se ukvarjali samo z glavnimi rečmi. To bi želel posebej poudariti -
                  mi smo, pa ne mislim samo v DEMOS-u, tudi kasneje, ko je DEMOS vodil razprave o
                  plebiscitu z drugimi strankami in ko so se poenotile okrog bistvenih strateških
                  ciljev naše države, dosegli nacionalni konsenz in si upam trditi, da smo
                  nacionalni konsenz dosegli tudi, kar se tiče poprave krivic. Ne verjamem, da je
                  kdo takrat, v tistih usodnih trenutkih za začetek naše demokracije, podvomil o
                  tem, da je treba popraviti krivice. Ne verjamem, oziroma ne spomnim se, da bi
                  kdorkoli iz katerekoli stranke rekel: "Ne, to pa ni zdaj tema, o kateri bi morali
                  govoriti." Nasprotno. Na tej točki prav tako kot na drugih točkah smo se
                  poenotili.</p>
               <p>Izhajam ne samo iz spomina, ampak iz ugotovitve o možnosti nacionalnega konsenza
                  glede strateških ciljev Slovenije. Poprava krivic je strateški interes Slovenije,
                  slovenske države. Zaradi tega sem nekoliko skeptičen do predlogov, ki prihajajo iz
                  ene stranke ali ene skupine poslancev. Mislim, da moramo dejansko vsi skupaj
                  potrpeti dan, dva, da se zakon, ki ga Vlada pripravlja ali pa ga je celo
                  pripravila, da ga da pred nas, da tisti zakon po možnosti popravimo, če je
                  potrebno, ampak da se dejansko zedinimo, da gre za državni projekt. Kdo je na čelu
                  te države? Vlada je na čelu te države. Mi smo ji dali zaupanje z večino, kakršno
                  smo mogli in naj ta Vlada pride čim prej, ta teden, ali prihodnji teden s
                  projektom, o katerem se bomo do konca zmenili in navsezadnje nehali to razpravo,
                  ki nam para živce in ki na nek način vzbuja tudi nemir in vzbuja nelagodje v
                  državi v celoti oziroma v javnosti.</p>
               <p>To je moje ključno stališče v zvezi s to zakonodajo, zaradi tega bi se
                  solidariziral s stališči odbora. In še majhen popravek. Gospod Zagožen je rekel,
                  in to je drobec polemike, da se je komunistični sistem sam sesul. To, kolega
                  France, ni res in ti veš, da to ni res. Če ne bi bilo prizadevanj demokratičnih
                  sil v Sloveniji, ki so utemeljene, ki so bile duhovno, filozofsko, zaradi mene
                  tudi konfesionalno, zaradi mene tudi moralno in ne vem kako utemeljene na tistem
                  izročilu, ki sem ga prej označil z imenom Kocbek, ko ne bi bilo teh velikih
                  prizadevanj, ko ne bi bilo navsezadnje velikega soglasja v slovenskem narodu glede
                  teh stvari, in ko se seveda ne bi v celotni naši okolici zgodile stvari, ki so se
                  zgodile - berlinski zid, Češka, Poljska, se ta sistem ne bi sesul. Nisem edini, ki
                  se je bal še v 80 letih, še v prvi polovici 80 let, morda še v drugi polovici 80
                  let, da je komunistični sistem nekaj, s čimer bomo morali živeti dolgo časa in
                  katerega konca ne bom dočakal v svojem življenju.</p>
               <p>Treba je bilo dejansko marsikaj narediti, da se je ta sistem sesul. Upam tudi to
                  reči, da skorajda vse stranke in vsi ljudje, ki jih tukaj vidim pred seboj v tem
                  parlamentu in ki so danes tudi odražene v Vladi, so bile tiste, ki so pripomogle k
                  temu, da se je komunistični sistem sesul. Ne verjamem, da je danes mogoče trditi,
                  da se je komunistični sistem sasul sam od sebe. Upam, da smo lahko toliko pametni,
                  da na točki "poprave krivic" najdemo tisto minimalno soglasje, ki je pognalo našo
                  državo na demokratično pot in ki jo je utrdilo na mednarodnem prizorišču. O
                  zadevah, ki so bile že nekoč konsenzualno sklenjene, se ne moremo šaliti. Hvala
                  lepa.</p>
            </sp>
            <sp xml:id="SDZ1-Redna-28-1995-02-15.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen. Za njim bo dobil besedo za
                  repliko gospod Marijan Poljšak.</p>
            </sp>
            <sp xml:id="SDZ1-Redna-28-1995-02-15.sp50">
               <speaker>DR. FRANC ZAGOŽEN:</speaker>
               <p>Spoštovani zbor! Jasno mi je, da je bilo treba veliko storiti za to, da je
                  komunistični sistem propadel in vesel sem, da sem vedno verjel v to, da bo
                  propadel in sem si po svojih močeh vedno prizadeval za to. Hotel sem reči, da ni
                  bil poražen v vojni, kot je bil nacizem, torej, od kakšnih nasprotnih vojaških
                  formacij. Nacizem so porazili zavezniki in ni končal v neki revoluciji, ampak je
                  njegov konec prišel na drug način. Leta 1945 pa je bil zmagovalec. Zato se toliko
                  težje poslavlja od svoje polprotekle zgodovine.</p>
               <p>Hotel sem replicirati gospodu Horvatu, moram tudi gospodu Jančarju, njemu nekoliko
                  težje, ker so njegova stališča strašno nestrpna. Lahko pa gospodu Horvatu
                  zagotovim, da je moj namen pošten in da ob vložitvi teh zakonov nisem imel nobenih
                  drugih ciljev, kot da se popravijo krivice. Ni pa mogoče kar tako popravljati
                  nekih krivic, če se najprej ne ugotovi, da so bile storjene in da to niso bile
                  sodne zmote, ampak krivice, ki jih je storil nek sistem načrtno in sistematično,
                  in od katerega se je treba distancirati. Zato ta uvod.</p>
               <p>To razpravo so sprožili drugi. Spomnite se, najprej je bilo glavno orožje proti
                  temu zakonu finančne posledice tega zakona. Gospod Kopač, ki ga ni tukaj, je v
                  neki radijski oddaji, na kateri sva nastopila ob prvi obravnavi tega zakona,
                  trdil, da bo državni priračun stal milijardo dvesto milijonov mark. Seveda se je
                  popolnoma zavestno zlagal za najmanj faktor 20 in je to zelo dobro vedel, ampak
                  tako je obveščal slovensko javnost, kaj prinašajo poslanci Slovenske ljudske
                  stranke v parlament. Sedaj naenkrat finančni problem ni več problem in vsi
                  pravite, materialno je potrebno žrtvam popraviti krivice. Govorite pa o vladnem
                  zakonu, sedaj je gospod Rupel odšel, rad bi ga namreč prosil, da prebere vladni
                  predlog, ker ga očitno ni, ker sicer ne bi govoril tako kot je. Če bi ga prebral,
                  potem bi moral videti, da je napisan kot žalitev, kot posmeh  preživelim
                  žrtvam.</p>
               <p>Gospod Lavrinc pravi, brezkompromisno je potrebno ta zakon zavrniti in gospod
                  Potrč podobno. Gospod Lavrinc in gospod Potrč sta najbolj spodbujala to razpravo
                  in ne vem, z drugimi besedami seveda najbolj jasno to pove Jelinčič, ki naravnost
                  reče revanšizem. Želeli ste to razpravo, ker nekateri od vas, ne očitam tega vsem,
                  želeli ste jo, ker ste hoteli izkoristiti vse možnosti, da bi preprečili sprejem
                  takega zakona, ki bi priznaval, da so bile krivice dejansko posledice
                  totalitarnega sistema, nekega zločinskega sistema in zločinske zakonodaje. Ker bi
                  radi ustvarili v javnosti vtis, da je šlo za napake, bi lahko rekli tudi sodne
                  zmote itd. To ni tako, storjeni so bili zločini. Krivic, ki so bile s temi zločini
                  povzročene, seveda ni mogoče vseh popraviti. Nekaj je pa treba. Vem, da bo
                  razprava o naši preteklosti trajala, treba jo je bilo tudi začeti. Če ste jo
                  hoteli ob tem zakonu, nič hudega, enkrat jo je treba začeti. Vem, da je tudi ne
                  bomo zaključili ob poročilu zgodovinarjev. Zagotavljam vam, da bodo tudi še čez 20
                  in 30 let naši nasledniki, tudi še v Državnem zboru, govorili o teh stvareh, ker
                  so to posledice, ki jih ni mogoče odpraviti z enim samim aktom, ker bomo morali s
                  tem živeti in samo, če bomo ta čas zelo dobro poznali, bomo z njim lahko
                  neobremenjeno živeli. Hvala.</p>
            </sp>
            <sp xml:id="SDZ1-Redna-28-1995-02-15.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Marijan Poljšak.</p>
            </sp>
            <sp xml:id="SDZ1-Redna-28-1995-02-15.sp52">
               <speaker>MARIJAN POLJŠAK:</speaker>
               <p>Imam repliko na gospoda Jančarja. Gospod Jančar je primerjal 1945. leto in 1991.
                  leto. Leta 1945 so bili sovražni vojaki in oficirji nagnani. Kar jih ni bilo
                  pobitih, so bili nagnani in pregnani ven ali pa zajeti, so se spremenili v vojne
                  ujetnike. Leta 1991 se to ni zgodilo. Danes imamo oficirje tukaj. Prihajajo nazaj.
                  Vojaki so odšli dol, tisti, ki se morajo tolči, njihova "žlahta" je tukaj ostala.
                  In zato imate mogoče tudi vi del zaslug. In se kar lepo vprašajte, ne primerjajte
                  tega. Poleg tega pa rečem to, ni bilo zmage ne 1945 ne 1991. Mogoče je bila na pol
                  zmaga in na pol poraz. Kajti rezultat imate še danes. Piše, 100 tisoč muslimanov,
                  mogoče 150 tisoč muslimanov, to je vaša zmaga.</p>
            </sp>
            <sp xml:id="SDZ1-Redna-28-1995-02-15.sp53">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Tone Peršak.</p>
            </sp>
            <sp xml:id="SDZ1-Redna-28-1995-02-15.sp54">
               <speaker>ANTON PERŠAK:</speaker>
               <p>Upam, da ne bo to sedaj pomenilo začetka novega ciklusa, tako kot je vsaj deloma
                  pomenilo v začetku današnje debate. Rad bi samo povedal še enkrat, da je ta
                  diskusija pokazala, da se preprosto teh zakonodajnih rešitev ne da oblikovati, ne
                  da bi bila opravljena, ali v glavah ali v razpravi v Državnem zboru ali kjerkoli
                  drugje razprava in tudi sprejete zavestne odločitve v zvezi s preteklostjo. In k
                  temu sodi tisto, kar sem jaz na začetku govoril, zakaj mislim, da je prav, da se
                  loči tudi v smislu aktov obdobje od, bom sedaj rekel, od 15. maja 1945 naprej in
                  obdobje pred tem. Zakaj? Delno mi je to gospod Partljič prevzel to diskusijo, ko
                  je govoril o nekaterih stvareh. Tudi jaz mislim, da se je v enem delu, ne v
                  celoti, tako v enem delu naroda kot v enem delu dogajanja, se je v času od 1941 do
                  1945 zgodilo nekaj, kar je opisano v Prešernovem Krstu pri Savici. Ni slučajno, da
                  je to njegova najdaljša pesnitev, daleč najdaljša, kot to, kar se je dogajalo v
                  času reformacij in protireformacij na Slovenskem. V delu naroda, in kot pravim, v
                  delu dogajanja se je zgodil med vojno, to je moj pogled na to, tragičen razkol. In
                  ta tragičen razkol se da preseči samo s spravo. To je stvar, ki je na neki drugi
                  ravni. Zakon, ki bo to, če bo to urejal, je lahko samo čisti instrument tega
                  spoznanja ali pa neke debate, ki se mora zgoditi na drugi ravni. In ne more
                  posegati v interpretacijo zgodovine. To sem že prej rekel. Interpretacija
                  zgodovine, v globalnem pomenu besede, je jasna. Ve se, kdo je v II. svetovni vojni
                  zmagal, kdo itd. To je objektivno dejstvo, zgodovinsko.</p>
               <p>Ta segment dogajanja in ta segment naroda, ki je doživel ta razkol, to je pa
                  stvar, ki se mora razrešiti, žal, se mora razrešiti na neki, niti ne samo
                  politični ravni. In je zakon ali pa nek akt, ki bo za to sprejet, lahko samo
                  instrument te razrešitve. Tako jaz mislim. Zato mislim, da ne sodi, to je moje
                  globoko prepričanje, da je zakon o popravi krivic, ki govori o drugi temi. Govori
                  o krivicah in o popravi krivic, ki jih je storila država in ki jih sedaj tudi
                  država popravlja. Dimenzija razkola je pa popolnoma druga. Hvala.</p>
            </sp>
            <sp xml:id="SDZ1-Redna-28-1995-02-15.sp55">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Ugotavljam da ne in zaključujem razpravo. Prehajamo h
                  glasovanju. Na glasovanje dajem predlog sklepa matičnega delovnega telesa:
                  "Državni zbor Republike Slovenije predloga zakona o popravi krivic ne sprejme."
                  Bom počakal, da se vsi posedete na svoja mesta. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da predlog sklepa matičnega delovnega telesa ni sprejet. To pomeni, da
                  je potrebno, da se sestane matično delovno telo ponovno. Gospa Breda Pečan,
                  prosimo, da pridete za govornico.</p>
            </sp>
            <sp xml:id="SDZ1-Redna-28-1995-02-15.sp56">
               <speaker>BREDA PEČAN:</speaker>
               <p>Jaz sem na gumb pritisnila, pa mi ni registriral, če bi lahko ponovili
                  glasovanje.</p>
            </sp>
            <sp xml:id="SDZ1-Redna-28-1995-02-15.sp57">
               <speaker>PODPREDSEDNIK DR. LEV KREFT:</speaker>
               <p>Na glasovanje dajem predlog, da se glasovanje ponovi. Ni novih proceduralnih
                  predlogov. Lepo prosim, pomirite se, vsakič imamo enako situacijo. Stokrat je bilo
                  že razloženo. Vsaka pobuda, da se ponovi glasovanje, gre na glasovanje. To je vse,
                  o čemer je procedura. Prosim, da ugotovimo sklepčnost. Glasujemo o predlogu, da se
                  glasovanje ponovi. Ugotovimo sklepčnost! Gospod Pregelj, dobro se spoznate na
                  poslovnik. Veste, da vaš proceduralni predlog pride na vrsto kasneje. <stage>(40
                     prisotnih.)</stage> Ugotavljam, da Državni zbor ni sklepčen in ponovno prosim,
                  da ugotovimo sklepčnost za glasovanje o predlogu sklepa o ponovnem glasovanju.
                     <stage>(35 prisotnih.)</stage> Kot veste delamo to vedno trikrat. Moram vas
                  opozoriti, da bomo v vsakem primeru o tem predlogu glasovali. Prosimo, da
                  ugotovimo sklepčnost? <stage>(50 prisotnih.)</stage></p>
               <p>Kdo je za ponovitev glasovanja? <stage>(31 poslancev.)</stage> Je kdo proti?
                     <stage>(30 poslancev.)</stage></p>
               <p>Ugotavljam, da bomo glasovanje ponovili.</p>
               <p>Dajem ponovno na glasovanje predlog sklepa. Prosim, izvolite, gospod Matuš! Lahko
                  daste proceduralno pripombo na potek glasovanja. Izvolite, gospod Matuš!</p>
            </sp>
            <sp xml:id="SDZ1-Redna-28-1995-02-15.sp58">
               <speaker>ŠTEFAN MATUŠ:</speaker>
               <p>Hvala za besedo, spoštovani! Kot mi je znano, gospa Breda Pečan ob poteku
                  glasovanja ni bila v dvorani. Zamudili ste prijavo. V tistem trenutku ste pritekli
                  notri in sedaj ugovarjate, da vas računalnik ni registriral.</p>
            </sp>
            <sp xml:id="SDZ1-Redna-28-1995-02-15.sp59">
               <speaker>PODPREDSEDNIK DR. LEV KREFT:</speaker>
               <p>Gospod Matuš, če dovolite, da vas prekinem. Vsaka razprava je popolnoma
                  brezpredmetna, kar se tiče našega poslovnika. Naš poslovnik določa, da lahko vsak
                  poslanec in vsaka poslanka, ne glede na to, kako je prej potekalo glasovanje iz
                  razlogov, ki so njemu lastni in znani, predlaga ponovitev glasovanja. Vendar,
                  zaradi tega mi ne ponavljamo glasovanja, ampak potem o tem predlogu glasujemo.
                  Kakršnekoli razloge kdorkoli navaja za ponovitev glasovanja so brezpredmetni, prav
                  tako tudi ugovori tem razlogom. Gre samo za to, da se poda predlog in da se o njem
                  glasuje in da vedno glasujemo o takem predlogu. Tako, da gospod Matuš mislim, da
                  je ta razprava, ki jo imate sedaj, ki ni proceduralni predlog, brezpredmetna in
                  vas prosim, da se vrnete na svoje mesto, ker bomo ponovno glasovali kot smo tudi
                  že sklenili z glasovanjem.</p>
            </sp>
            <sp xml:id="SDZ1-Redna-28-1995-02-15.sp60">
               <speaker>ŠTEFAN MATUŠ:</speaker>
               <p>Hvala, gospod predsednik.</p>
            </sp>
            <sp xml:id="SDZ1-Redna-28-1995-02-15.sp61">
               <speaker>PODPREDSEDNIK DR. LEV KREFT:</speaker>
               <p>Prosim, da s proceduralnimi predlogi segate samo v vprašanje pravilnosti in
                  nepravilnosti postopka pri glasovanju pri ponovnem glasovanju in ne v zadeve, ki
                  niso v poslovniku. Izvolite.</p>
            </sp>
            <sp xml:id="SDZ1-Redna-28-1995-02-15.sp62">
               <speaker>ŽARKO PREGELJ:</speaker>
               <p>Spoštovani! Predsedujoči, opozorjeni ste bili na napako pri glasovanju. Kolikor
                  poznam poslovnik, bi morali ugotoviti, ali je bila napaka storjena ali ne. Torej
                  bi morali zahtevati izpisek in na podlagi izpiska ugotoviti, kaj se je dejansko
                  zgodilo.</p>
            </sp>
            <sp xml:id="SDZ1-Redna-28-1995-02-15.sp63">
               <speaker>PODPREDSEDNIK DR. LEV KREFT:</speaker>
               <p>Sedaj vas bom pa jaz prosil, gospod Pregelj, kot vi mene ponavadi prosite, da mi
                  citirate poslovnik na mestu, na katerem to piše. <stage>(Govorjenje iz
                     klopi.)</stage></p>
               <p>Dajem ponovno na glasovanje predlog sklepa, ki se glasi: "Državni zbor Republike
                  Slovenije predloga zakona o popravi krivic ne sprejme." Ugotovimo sklepčnost!
                     <stage>(42 prisotnih.)</stage></p>
               <p>Ugotavljam, da Državni zbor ni sklepčen. Ponovno prosim, da ugotovimo sklepčnost!
                     <stage>(40 prisotnih.)</stage> Ugotavljam, da tudi drugič Državni zbor ni
                  sklepčen in vas prosim, da ponovno ugotovimo in zadnjič sklepčnost! <stage>(41
                     prisotnih.)</stage> Ugotavljam, da Državni zbor ni sklepčen, zato ne more
                  odločati. Seja je prekinjena do 14.00 ure.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.10
               uri.)</stage>
            <sp xml:id="SDZ1-Redna-28-1995-02-15.sp64">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in poslanci, gospe in gospodje! Pričenjam popoldansko
                  nadaljevanje 28. seje Državnega zbora Republike Slovenije. Dodatno obvestilo
                  odsotnosti je podal dr. Dimitrij Rupel, ki bo manjkal v popoldanskem času eno uro
                  oziroma prvo uro. Ugotovimo prisotnost! <stage>(61 prisotnih.)</stage> Ugotavljam,
                  da je Državni zbor sklepčen in lahko odloča.</p>
               <p>Preden preidem na prej prekinjeno - če dovolite, gospod Hvalica - 21. točko
                  dnevnega reda, bi že zaradi časovne vsebine predloga proceduralnega sklepa, ki ste
                  ga dobili obrazloženega v dopoldanski razpravi v zvezi s predlogom zakona o igrah
                  na srečo, prešel na to prekinjeno 11. točko dnevnega reda in dal na glasovanje
                  predlog proceduralnega sklepa. Se vaša intervenca, gospod Hvalica, tiče tega
                  vprašanja? Potem pa izvolite pred tem besedo.</p>
            </sp>
            <sp xml:id="SDZ1-Redna-28-1995-02-15.sp65">
               <speaker>IVO HVALICA:</speaker>
               <p>Hvala lepa. Spoštovani! Moje proceduralno vprašanje oziroma zahteva za pojasnilo
                  se nanaša na glasovanje, ki je bilo v dopoldanskem delu glede zakona o popravi
                  krivic. Govorim o glasovanju, ki se je zaključilo z rezultatom 32 - 31 ob 12. uri
                  56 minut in 40 sekund. Imam tudi magnetogram, kjer gospa Breda Pečan pravi, bi
                  najprej to prebral: "Jaz sem na gumb pritisnila, pa mi ni registriral, če bi lahko
                  ponovili glasovanje". Spoštovani! Iz izpiska je jasno razvidno, da gospe Pečanove
                  ni bilo v tej dvorani. Pikice, pikice. Torej, to je dokaz, da se je naša kolegica
                  zlagala. Zaradi tega menim, da je to glasovanje, ki je bilo izvedeno, in ki je
                  bilo potem kontestirano, veljavno in tako mora ostati. Dajem predlog.</p>
            </sp>
            <sp xml:id="SDZ1-Redna-28-1995-02-15.sp66">
               <speaker>PODPREDSEDNIK DR. LEV KREFT:</speaker>
               <p>Gospod Hvalica, nobenega predloga ne morete dati, to zadevo sem že stokrat
                  razložil in jo bom še enkrat razložil. Če dovolite, vam bom prebral 93. člen
                  poslovnika, ki pravi: "Če poslanec ugovarja poteku ali ugotovitvi izida
                  glasovanja, se glasovanje lahko ponovi. Ugotovitev se lahko poda le neposredno po
                  objavi izida glasovanja. O ponovitvi glasovanja odloči Državni zbor brez razprave
                  in brez obrazložitve glasu na predlog poslanca, ki ugovarja poteku ali ugotovitvi
                  izida glasovanja ali na predlog predsedujočega." Pogoji, navedeni v 93. členu so
                  bili izpolnjeni, opravili smo ponovno glasovanje najprej o tem, ali se ponovno
                  glasuje in potem prešli k ponovnemu glasovanju, ki ga nismo morali opraviti zaradi
                  nesklepčnosti Državnega zbora. Vsa druga vprašanja niso proceduralna vprašanja
                  tega Državnega zbora, ampak lahko drugih razprav, ki ne morejo potekati v tem
                  Državnem zboru.</p>
            </sp>
            <sp xml:id="SDZ1-Redna-28-1995-02-15.sp67">
               <speaker>IVO HVALICA:</speaker>
               <p>Gospod predsedujoči! Na kakšen način zaključujete, da je bila potem poslanka gospa
                  Breda Pečan tukaj prisotna, če vam dokazujem z izpiskom...</p>
            </sp>
            <sp xml:id="SDZ1-Redna-28-1995-02-15.sp68">
               <speaker>PODPREDSEDNIK DR. LEV KREFT:</speaker>
               <p>Gospa Breda Pečan je prišla za govorniški oder in postavila neposredno po objavi
                  izida glasovanja predlog, da se glasovanje ponovi.</p>
            </sp>
            <sp xml:id="SDZ1-Redna-28-1995-02-15.sp69">
               <speaker>IVO HVALICA:</speaker>
               <p>Gospod predsedujoči! Ponavljam vprašanje. Na kakšen način vi zaključujete, da je
                  bila tukaj, ko je bilo glasovanje, če tukaj to ni izkazano.</p>
            </sp>
            <sp xml:id="SDZ1-Redna-28-1995-02-15.sp70">
               <speaker>PODPREDSEDNIK DR. LEV KREFT:</speaker>
               <p>Gospod Hvalica, prosim vas, da podate bodisi kakšen proceduralen predlog, ki
                  izhaja iz poslovnika, bodisi oporekate načinu, kako sem vodil sejo in lahko o tem
                  seveda ponovno glasujemo.</p>
            </sp>
            <sp xml:id="SDZ1-Redna-28-1995-02-15.sp71">
               <speaker>IVO HVALICA:</speaker>
               <p>Poglejte, potem pa moramo razveljaviti vsa dosedanja današnja glasovanja, ker je
                  nekaj narobe z glasovalno napravo. Namreč, gospa Pečanova je rekla, da je
                  pritisnila na gumb, to se pravi enkrat, tukaj pa dvakrat manjka. Ona bi se morala
                  prijaviti tudi h glasovanju. Dvakrat manjka.</p>
            </sp>
            <sp xml:id="SDZ1-Redna-28-1995-02-15.sp72">
               <speaker>PODPREDSEDNIK DR. LEV KREFT:</speaker>
               <p>Gospod Hvalica, sprašujem vas samo eno stvar, potem vas bom pa prosil, da
                  zapustite to mesto, ker niste povedali ničesar relevantnega za postopek.
                     <stage>(Kako ne?)</stage> Ali imate ugovor na način, kako sem vodil sejo v
                  smislu neskladja s 93. členom poslovnika? To je edino vprašanje, ki je relevantno
                  sedaj.</p>
            </sp>
            <sp xml:id="SDZ1-Redna-28-1995-02-15.sp73">
               <speaker>IVO HVALICA:</speaker>
               <p>Ker sedaj pred seboj nimam poslovnika, vi spretno izkoriščate to, da dominirate
                  tukaj nad mano, ampak pred seboj imam izpisek, s katerim vam dokazujem, da ste
                  temu zboru povzročili, bom rekel, krivico. Še ena,...</p>
            </sp>
            <sp xml:id="SDZ1-Redna-28-1995-02-15.sp74">
               <speaker>PODPREDSEDNIK DR. LEV KREFT:</speaker>
               <p>Gospod Hvalica, izvolite, 93. člen, sem ga prebral, ga lahko preberete na tem
                  mestu. Nič, kar je povedala gospa Breda Pečanova ali katerikoli drugi poslanec ali
                  poslanka v podobnih primerih nima nobenega vpliva na postopek. Na vsako zahtevo,
                  podano neposredno po glasovanju, da se glasuje ponovno, se lahko glasuje ponovno,
                  če tako odloči Državni zbor z glasovanjem.</p>
               <p>Proceduralno vprašanje ali pobudo ima gospod Žaro Pregelj, izvolite.</p>
            </sp>
            <sp xml:id="SDZ1-Redna-28-1995-02-15.sp75">
               <speaker>ŽARKO PREGELJ:</speaker>
               <p>Spoštovani! Iz magnetograma, kakor tudi iz razprave je bilo jasno, da je gospa
                  Pečanova ugovarjala delovanju naprave, saj je ugotavljala, da ji ni registriralo
                  njenega glasu. Te zadeve rešuje 92. člen, ne 93. Ni bil problematičen izid.
                  Problematično je bilo, da naprava ni registrirala njenega glasu in bi moral
                  predsedujoči takrat ravnati po 92. členu.</p>
            </sp>
            <sp xml:id="SDZ1-Redna-28-1995-02-15.sp76">
               <speaker>PODPREDSEDNIK DR. LEV KREFT:</speaker>
               <p>Podali ste torej ugovor na način, kako sem reagiral na zahtevo po ponovitvi
                  glasovanja, zato seveda moram dati na glasovanje vprašanje, ali je bil postopek
                  opravljen pravilno. Ne morete dobiti besede, gospod Jančar. Postavljen je bil
                  ugovor na način vodenja seje in postavljam vprašanje Državnemu zboru, ali je bil
                  postopek, kot ga je vodil predsedujoči pri omenjenem glasovanju, pravilen?
                  Ugotovimo sklepčnost! <stage>(66 prisotnih.)</stage></p>
               <p>Kdo je za to, da je odgovor na vprašanje, ali je bil postopek voden pravilno, da?
                     <stage>(36 poslancev.)</stage> Je kdo proti? To pomeni, da se ne strinja z
                  vodenjem postopka pri tej točki. <stage>(34 poslancev.)</stage> Hvala lepa.</p>
               <p>Ugotavljam, da je to proceduralno vprašanje razrešeno. Prosim, da se najprej...
                  Gospod Jožef Kopše.</p>
            </sp>
            <sp xml:id="SDZ1-Redna-28-1995-02-15.sp77">
               <speaker>JOŽEF KOPŠE:</speaker>
               <p>Gospod predsedujoči, vi ste sicer dobili potrditev malo prej o vodenju seje tega
                  Državnega zbora. Vendar pa bi opozoril, da je bil danes drugi primer, včeraj je
                  bil prvi primer, ko ste citirali 93. člen, v bistvu pa je bil 92. člen in menim, v
                  resnici imam ugovor na vodenje seje in na vaše razlaganje poslovnika, gospod
                  predsedujoči. Ne morem drugače kot da javno povem. Včeraj je bilo odločilno
                  glasovanje o enem od amandmajev ali sklepov gospoda Saše Lapa, ki je bil prav tako
                  vprašanje, ki sem ga postavil za tem pultom, 92. in ne 93. člena Vi ste drugič v
                  dveh dneh razložili isto vprašanje na isti način. Čeprav ste dobili zaupnico
                  menim, da ne vodite seje korektno. Hvala.</p>
            </sp>
            <sp xml:id="SDZ1-Redna-28-1995-02-15.sp78">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate kakšen predlog v zvezi s tem?</p>
            </sp>
            <sp xml:id="SDZ1-Redna-28-1995-02-15.sp79">
               <speaker>JOŽEF KOPŠE:</speaker>
               <p>Moj predlog je bil prej verodostojen po glasovanju o vaši verodostojnosti. Kaj več
                  vi ne bi upoštevali, razen tega, da prouči vprašanje 92. in 93. člena poslovniška
                  komisija. Hvala lepa.</p>
            </sp>
            <sp xml:id="SDZ1-Redna-28-1995-02-15.sp80">
               <speaker>PODPREDSEDNIK DR. LEV KREFT:</speaker>
               <p>Se strinjam s tem in dajem na glasovanje predlog, da vprašanje o možnih ponovitvah
                  glasovanja po 92. in 93. členu, tudi v zvezi s primerom, ki se je zgodil na koncu
                  našega dopoldanskega zasedanja, prouči poslovniška komisija in v primeru, da bo
                  ugotovila, da je to potrebno, da ustrezne predloge tako glede vodenja seje kot
                  tudi glede tolmačenja poslovnika. Dajem ta predlog na glasovanje. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je ta predlog sprejet.</p>
               <p>Nadaljnji proceduralni predlog ima gospod Ivan Verzolak, potem pa še gospod Sašo
                  Lap, očitno. Izvolite, gospod Verzolak.</p>
               <p>Gospod Janez Jančar, imate tudi proceduralni predlog?</p>
            </sp>
            <sp xml:id="SDZ1-Redna-28-1995-02-15.sp81">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Govorim v imenu tistih poslancev večine, ki smo
                  bili tukaj nalagani. Gospa Pečan, je dokazano, da se je dvakrat nalagala. Danes že
                  drugič, pred vsem Državnim zborom. Prosim, da bo tej pravici zadoščeno, da ji vsaj
                  izrečete opomin. Hvala.</p>
            </sp>
            <sp xml:id="SDZ1-Redna-28-1995-02-15.sp82">
               <speaker>PODPREDSEDNIK DR. LEV KREFT:</speaker>
               <p>Hvala lepa. Eventualno bi lahko izrekel opomin samo vam, gospod Verzolak, ker
                  niste dali proceduralnega predloga. Gospod Sašo Lap ima besedo za proceduralni
                  predlog, izvolite.</p>
            </sp>
            <sp xml:id="SDZ1-Redna-28-1995-02-15.sp83">
               <speaker>SAŠO LAP:</speaker>
               <p>Hvala za besedo. Se opravičujem, če se ponavljam, vendar, pardon, da druge
                  ponavljam, vendar se je včeraj zgodilo enako. Analiziral sem po zasedanju. Gospod
                  Anderlič je pritisnil, rekel, da je bil proti, da naprava tega ni registrirala. To
                  sem kontroliral, takrat smo dobili z enim glasom večine. Verjetno bo jutri v
                  sredstvih obveščanja, ker je bilo poslano na deset koncev, kako je potekalo
                  glasovanje o tem našem predlogu o dvojnem državljanstvu, če se spomnite, da bi
                  bilo v policijskih enotah. Torej, vedno kadar vam zmanjka, pridejo tudi te metode
                  v poštev. Hvala.</p>
            </sp>
            <sp xml:id="SDZ1-Redna-28-1995-02-15.sp84">
               <speaker>PODPREDSEDNIK DR. LEV KREFT:</speaker>
               <p>Pripravljen sem s tega mesta tudi zaradi tega, ker moram vsakič ponovno preverjati
                  člene poslovnika. Vendar smo mi, gospod Sašo Lap, že sprejeli sklep, da bo
                  poslovniška komisija proučila ta primer in dala ustrezne sklepe. Moram pa vam
                  povedati, da ni nobene dileme o tem, kar pomeni 93. člen. Če gre za 93. člen, se
                  ne postavi nobeno vprašanje glede vzroka, resničnosti, neresničnosti itd., ampak
                  samo vprašanje o tem, ali je bilo vse v skladu z 93. členom povedano. To se pravi
                  neposredno po izidu glasovanja in je bil potem ta predlog dan na glasovanje.</p>
               <p>Če pa sem naredil napako in bi moral reagirati po 92. členu, prekiniti delo
                  Državnega zbora in dati preveriti tehnične naprave, bo ugotovila poslovniška
                  komisija in ustrezna služba Državnega zbora. Razumel sem pripombo poslanke gospe
                  Pečanove v tem smislu, da sem dal predlog za ponovno glasovanje na glasovanje. To
                  glasovanje je bilo opravljeno in v tem smislu smo mi, ko bomo začeli to točko
                  dnevnega reda, pač pred tem, da ponovno glasujemo o istem predlogu sklepa.</p>
               <p>Gospod Janez Jančar je želel podati proceduralni predlog. Potem pa še Jadranka
                  Šturm, če se ne motim.</p>
            </sp>
            <sp xml:id="SDZ1-Redna-28-1995-02-15.sp85">
               <speaker>JANEZ JANČAR:</speaker>
               <p>Gospod predsedujoči! Obema, tako gospodu Verzolaku kot gospodu Hvalici bi vendar
                  povedal, da sta uporabljala besede, ki naj ne bi šle v ta zbor, ker so tako gospa
                  Pečanova kot, bom kar bral, Oman Irena, Pucko Ciril, Pregelj Žarko, Šetinc Marjan,
                  Šiftar Drago in še kdo, ki so pritisnili tipko za ali proti in svoje pristnosti v
                  tem zboru niso potrdili. Zato bi predlagal, da se vendar ta računalnik programira
                  tako, da lahko glasuje samo tisti, ki pritisne tipko prisoten in potem bo lahko
                  pritiskal tipko proti ali za in nič drugače, če hočemo, da se ne bomo jezili in
                  vsakič, kadar bo prišlo do takih sprenevedanj v tem zboru, da kdo zamudi, da kdo
                  pozabi, da kdo zaspi, potem se jezimo drug na drugega. Roko na srce, tako s te kot
                  z druge strani zlorabljamo ta 92. člen oziroma 93. člen. Hvala lepa.</p>
            </sp>
            <sp xml:id="SDZ1-Redna-28-1995-02-15.sp86">
               <speaker>PODPREDSEDNIK DR. LEV KREFT:</speaker>
               <p>Janez Jančar, o predlogu lahko glasujemo samo v tem smislu, da ga priključimo
                  predlogu, ki smo ga že dali poslovniški komisiji, kajti sicer ta predlog posega v
                  poslovniško naravo in bi ga morali sprejemati po ustreznem postopku in z
                  dvotretjinsko večino glasov, saj ta zadeva mora postati ali pa ne del poslovnika.
                  Tako da lahko glasujemo o vašem proceduralnem predlogu samo v formulaciji, da
                  Komisija za poslovnik prouči predlog, da pri naslednjih spremembah poslovnika
                  eventualno predloži, da se glasovi, oddani v Državnem zboru, štejejo samo v
                  primeru, ko je poslanec ali poslanka oddala tudi svoj znak prisotnosti. In dajem
                  takšen predlog na glasovanje. Ugotovimo sklepčnost! <stage>(63
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta predlog, ki smo ga priključili k prej sprejetemu predlogu
                  Komisije za poslovnik sprejeli.</p>
               <p>Nadaljnjo proceduralno nima. Proceduralno glede, dobro, izvolite. Gospod Janez
                  Podobnik.</p>
            </sp>
            <sp xml:id="SDZ1-Redna-28-1995-02-15.sp87">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Menim, da je bil danes
                  tukaj negativno izkoriščen instrument našega poslovnika ob tako občutljivi temi in
                  predlagam, da se sestane kolegij Državnega zbora.</p>
            </sp>
            <sp xml:id="SDZ1-Redna-28-1995-02-15.sp88">
               <speaker>PODPREDSEDNIK DR. LEV KREFT:</speaker>
               <p>Vaš predlog pomeni, da prekinemo sejo in se sestanemo takoj, gospod Podobnik?
                  Dobro. Dajem torej na glasovanje predlog, da se prekine seja in se sestane kolegij
                  Državnega zbora. Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da je bil sklep, da prekinemo sejo, in da se sestane kolegij Državnega
                  zbora, sprejet.</p>
               <p>Predlagam, da se kolegij Državnega zbora sestane ob 15. uri glede na to, da ga
                  verjetno mora voditi predsednik, ker pa v tem trenutku ne vem, kjer je
                  predsednik.</p>
               <p>Opravičil bi se vsem, ki menijo, da sem bil jaz kriv za zaplet na koncu seje v
                  prejšnjem dopoldanskem delu, seveda sem hvaležen, da sem dobil, s to majhno mejo
                  sicer, podporo za način vodenja seje, lahko vam pa samo ob tem opravičljivo tudi
                  rečem, da bom ostal prepričan, da nisem jaz tisti, ki je kriv, da je do tega
                  zapleta prišlo. Hvala lepa. O tem boste verjetno obveščeni po seji kolegija. O tem
                  ne morem povedati nič.</p>
            </sp>
            <stage type="time">(Seja je bila prekinjena ob 14.25 uri in se je nadaljevala ob 16.02.
               uri)</stage>
            <sp xml:id="SDZ1-Redna-28-1995-02-15.sp89">
               <speaker>PODPREDSEDNIK DR. LEV KREFT:</speaker>
               <p>Nadaljujemo delo Državnega zbora in s tem hkrati opozarjam vse tiste, ki me
                  poslušajo kje drugje, da se podvizajo. Spoštovane kolegice poslanke in kolegi
                  poslanci, gospe in gospodje! Pričenjam drugo popoldansko nadaljevanje 28. seje
                  Državnega zbora Republike Slovenije in na začetku prosim vse prisotne, da
                  ugotovimo prisotnost v dvorani. Ugotavljamo prisotnost na seji Državnega zbora!
                  Ugotavljam, da je na seji prisotnih 61 poslank in poslancev. Torej je Državni zbor
                  sklepčen in lahko odloča. Ker po, prosim za posluh, po posvetovanju kolegija ni
                  bilo enoznačnega dogovora o nadaljevanju seje, sem sklenil, da predlagam Državnemu
                  zboru, da sejo nadaljujemo z 11. točko dnevnega reda, to je PREDLOG ZAKONA O IGRAH
                  NA SREČO, ker imamo sklepanje o predloženem proceduralnem sklepu, nato pa
                  nadaljujemo obravnavo z 22. točko dnevnega reda ter tako po dnevnem redu dalje,
                  medtem ko bi 21. točko dnevnega reda nadaljevali jutri ob 10. uri in dajem ta
                  predlog skladno s 65. členom poslovnika na glasovanje. Ugotovimo sklepčnost!
                     <stage>(72 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Iz tega seveda sklepam, da Državni zbor namerava nadaljevati to sejo z <title>21.
                     TOČKO DNEVNEGA REDA</title>, to je s prvo obravnavo <title>PREDLOGA ZAKONA O
                     POPRAVI KRIVIC.</title>
               </p>
               <p>Pri tej točki dnevnega reda smo ostali pri ponovnem glasovanju o predlogu sklepa
                  matičnega delovnega telesa, ki se glasi:</p>
               <p>"Državni zbor Republike Slovenije predloga zakona o popravi krivic ne sprejme."
                  Dajem ta predlog ponovno na glasovanje.</p>
               <p>Prosim, da ugotovimo sklepčnost! Imate proceduralno, gospod dr. Zagožen?
                  Obrazložitev glasu pri ponovnem glasovanju ni več. Obrazložitev glasu, se
                  opravičujem. Obrazložitev glasu. Jaz sem pregledal že v prejšnjem primeru, se
                  opravičujem dr. Franc Zagožen, ali poslovnik narekuje ali prepoveduje
                  obrazložitev. Jaz sam nisem našel prepovedi obrazložitve glasu pri ponovnem
                  glasovanju, zato bom tokrat dovolil.</p>
               <p>Seveda pomeni, da bomo dovolili vsakič pri ponovnem glasovanju. To je primer, ki
                  ga, kot se spomnim, do sedaj še nismo imeli in upam, da tudi ta moja praksa, ta
                  odločitev ne bo povzročila novih proceduralnih zapletov. Prosim, smo pri
                  obrazložitvi glasu za glasovanje o predloženem sklepu. Besedo ima gospod dr. Franc
                  Zagožen. Izvolite.</p>
            </sp>
            <sp xml:id="SDZ1-Redna-28-1995-02-15.sp90">
               <speaker>DR. FRANC ZAGOŽEN:</speaker>
               <p>Hvala lepa. Torej, jaz sem sedaj malo v dilemi, ampak odločil sem se za to, ker
                  nisem prvič izkoristil te možnosti. Če bi jo, seveda ne bi prosil ob drugem
                  glasovanju ponovno. Tako, da upam, da ni v nasprotju s poslovnikom. Povedal bi
                  rad, zakaj bom glasoval proti predlaganemu sklepu matičnega odbora. Menim, da bi
                  bila posledica sklepa, če bi bil sprejet, da se zakon zavrne, da bo ta zakon
                  sprejet veliko kasneje v veliko slabši obliki. Letos pa smo v času, ko bomo
                  praznovali 50-letnico zmage nad nacizmom in fašizmom in bojim se, če ta zakon ne
                  bo sprejet pravočasno in s pravo vsebino, da bomo Slovenci praznovali to obletnico
                  razklani. Žal nimamo očitno na državnih funkcijah državnika, ki bi bil sposoben
                  take geste, kot jo je bil recimo Brandt, ki je šel v Auszwitz in tam se mislim, da
                  kleče opravičil za zločine, ki jih je naredil nemški narod pod nacistično
                  vladavino, čeprav je bil on sam seveda borec proti nacizmu. Če bo Državni zbor
                  izglasoval predlog matičnega delovnega telesa, potem bo dal vedeti Slovencem, da
                  tudi Državni zbor kot najvišji zakonodajni organ in v parlamentarni demokraciji
                  tudi organ z najvišjo avtoriteto, ni v stanju sprejemati državniških odločitev
                  take vrste in ni v stanju Slovencem pomagati do sprave, do lažjega življenja,
                  ampak s svojimi odločitvami in spori povzroča nasprotne učinke. Za Slovence
                  zanesljivo ne bo dobro, če bomo letos spomladi in poleti razklani in če se bodo
                  mnogi naši ljudje počutili oguljufane in bodo iskali morda pravico pri pravnih
                  institucijah zunaj Slovenije, ki jih kot država tudi moramo spoštovati. Zaradi
                  tega bom glasoval proti temu sklepu. Gospa Potočnikova pa ima možnost, da svojo,
                  verjetno drugačno odločitev tudi obrazloži in ne komentira moje. Hvala.</p>
            </sp>
            <sp xml:id="SDZ1-Redna-28-1995-02-15.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi res prosil, prvič, da se vzdržite medklicev, vedno in posebno
                  pri obrazložitvi glasov in sprašujem, če želi še kdo obrazložiti svoj glas. Gospod
                  Alojz Metelko ima besedo za obrazložitev glasu.</p>
            </sp>
            <sp xml:id="SDZ1-Redna-28-1995-02-15.sp92">
               <speaker>ALOJZIJ METELKO:</speaker>
               <p>Spoštovani podpredsednik, spoštovani zbor! Glasoval bom proti sklepu matičnega
                  delovnega telesa, ker je skrajni čas, da pridemo korak naprej. Ta zakon o popravi
                  krivic, katerega smo vložili pred toliko in toliko meseci, je tesno povezan z
                  ostalo zakonodajo, ki naj bi jo sprejeli na celotnem področju. Govorim tukaj tudi
                  o zakonu o žrtvah vojnega nasilja, katerega naj bi sprejeli v sozvočju oziroma
                  hkrati s tem zakonom. V kolikor se to umakne z dnevnega reda, je jasno, da hkrati
                  ne bo šel v proceduro, v drugo branje tudi že omenjeni zakon. Veliko žrtev vojnega
                  nasilja, ki jih obravnava zakon, ki naj bi bil v drugi obravnavi, ne vem, v
                  marčevskem oziroma v aprilskem zasedanju, so hkrati dvojne žrtve. So bile tudi po
                  drugi svetovni vojni za časa kulaških procesov obsojeni in tudi brez sodb, nikoli
                  ni do teh sodb prišlo, to se pravi, žrtve so in zaradi tega mislim, da je
                  potrebno, da se tu danes odločimo in da ta zakon v tej obliki obravnavamo. Možno
                  je vložiti amandmaje, ga izboljšati ali tudi odpraviti določeno neskladje. Drugače
                  pa mislim, da so vsa naprezanja in delo, ki je bilo opravljeno v teh dveh dneh
                  brezpredmetno in po moji oceni Sizifovo delo. Zato še enkrat: glasoval bom proti
                  sklepom matičnega delovnega telesa in s tem ta zakon ostane na dnevnem redu.</p>
            </sp>
            <sp xml:id="SDZ1-Redna-28-1995-02-15.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz nisem želel prekinjati govorca, ki je razlagal svoj glas, ampak
                  res nenadoma vas je čudno veliko v Državnem zboru in če vsak šepeta, je to že
                  grozni "šunder". Tako da bi vas prosil, da se tega vzdržite. Želi še kdo
                  obrazložiti svoj glas? Gospod Miroslav Geržina, izvolite.</p>
            </sp>
            <sp xml:id="SDZ1-Redna-28-1995-02-15.sp94">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani, glasoval bom proti in sem danes že povedal, da
                  bom glasoval proti. Tudi sem prepričan, da sem glasoval že v prvem glasovanju
                  proti, vendarle tehnika je pokazala, da sem glasoval za. Trdim, da se je zgodila
                  enaka nepazljivost predsedujočega kot se je že večkrat, ker se da, in sem že
                  večkrat tega zahteval, da se da vmes na glasovalno napravo električni rele, ki bo
                  onemogočal, take napake. Da ne bi nekateri dvomili v to, kaj sem govoril in kaj
                  sem delal, še enkrat ponavljam, da bom glasoval proti temu, da se ta zakon odloži.
                  To pomeni, da sem za to, da bi ta zakon šel naprej in vse tisto, kar sem prej
                  govoril, tudi drži. Hvala lepa.</p>
            </sp>
            <sp xml:id="SDZ1-Redna-28-1995-02-15.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ponovno
                  na glasovanje predlog sklepa: "Državni zbor Republike Slovenije predloga zakona o
                  popravi krivic ne sprejme." Ugotovimo sklepčnost! <stage>(76
                  prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da je predlog sklepa sprejet in da s tem zakon o popravi krivic ni
                  sprejet.</p>
               <p>S tem tudi zaključujem 21. točko dnevnega reda.</p>
               <p>Preden preidem na naslednjo, 22. točko dnevnega reda, prehajam na <title>11. TOČKO
                     DNEVNEGA REDA</title>, pri kateri je poslanska skupina Socialdemokratske
                  stranke Slovenije vložila naslednji predlog proceduralnega sklepa k predlogu
                  zakona o igrah na srečo: "Državni zbor Republike Slovenije je 25. januarja 1995
                  začel  tretjo obravnavo predloga zakona o igrah na srečo. 3. februarja 1995 je
                  zaključil obravnavo in glasovanje o vseh vloženih amandmajih. Sekretariat za
                  zakonodajo in pravne zadeve je ugotovil, da je bila s sprejetimi amandmaji
                  porušena medsebojna skladnost določb zakona, zato je predsednik Državnega zbora na
                  to opozorili Vlado Republike Slovenije kot predlagatelja zakona. Državni zbor
                  ugotavlja, da Vlada Republike Slovenije do začetka današnje seje še ni poslala
                  uskladitvenih amandmajev, zato nalaga Vladi, da to stori danes do 15. ure."
                  Prvotno je bilo do 14. ure, popravek je bil narejen do 15. ure danes, se misli
                  današnji dan, to se pravi datacijo predloga 15.2.1995. Tako bo lahko Državni zbor
                  na popoldanski seji začel z razpravo in glasovanjem o uskladitvenih
                  amandmajih.</p>
               <p>Trenutno je ura 16 in več kot 15 minut in zato dajem besedo gospodu Ivu Hvalici,
                  ki se je podpisal v imenu poslanske skupine Socialdemokratske stranke Slovenije,
                  da spregovori o usodi tega predloga proceduralnega sklepa, zlasti seveda glede
                  predloga roka. Izvolite.</p>
            </sp>
            <sp xml:id="SDZ1-Redna-28-1995-02-15.sp96">
               <speaker>IVO HVALICA:</speaker>
               <p>Hvala lepa. Igre brez meja se nadaljujejo. Ura je mimo, odstopim od svojega
                  sklepa, naj naredi Vlada kar hoče. Hvala lepa.</p>
            </sp>
            <sp xml:id="SDZ1-Redna-28-1995-02-15.sp97">
               <speaker>PODPREDSEDNIK DR. LEV KREFT:</speaker>
               <p>S tem ponovno prekinjam 11. točko dnevnega reda, s tem da moram, preden preidem na
                  22. točko dnevnega reda, s tega mesta povedati vsaj to, da je ta točka  na dnevnem
                  redu te seje in glede na to, da se bližajo koncu te seje, bo treba odločitev o
                  tem, kako dokončati 11. točko dnevnega reda, na tem Državnem zboru sprejeti jutri.
                  Če jutri do 10.00 ure ne bom prejel in ne bomo prejeli nikakršnega predloga Vlade
                  Republike Slovenije, ki bi omogočil, da zaključimo to točko dnevnega reda z
                  glasovanjem o uskladitvenih predlogih, bo potrebno, da na tem Državnem zboru
                  podobno odločitev, kot jo je predlagala poslanska skupina Socialdemokratske
                  stranke z novim rokom vendarle sprejmemo, ali da glasujemo o tem, da se ta točka v
                  skladu s poslovnikom preloži.</p>
               <p>Prehajam na <title>22. TOČKO DNEVNEGA REDA - PRVA OBRAVNAVA PREDLOGA ZAKONA O
                     REVIZIJI DRŽAVLJANSTVA REPUBLIKE SLOVENIJE</title>.</p>
               <p>Predlog zakona je v obravnavo zboru predložil poslanec gospod Štefan Matuš. Ali
                  želi predlagatelj besedo? Besedo ima gospod Štefan Matuš.</p>
            </sp>
            <sp xml:id="SDZ1-Redna-28-1995-02-15.sp98">
               <speaker>ŠTEFAN MATUŠ:</speaker>
               <p>Hvala za besedo.</p>
            </sp>
            <sp xml:id="SDZ1-Redna-28-1995-02-15.sp99">
               <speaker>PODPREDSEDNIK DR. LEV KREFT:</speaker>
               <p>Prosim za mir v dvorani, da bomo lahko nadaljevali v normalnem discipliniranem
                  redu, kot ga predvideva poslovnik in da bodo govorci lahko spregovorili zbranim
                  poslankam in poslancem. Se opravičujem, gospod Štefan Matuš.</p>
            </sp>
            <sp xml:id="SDZ1-Redna-28-1995-02-15.sp100">
               <speaker>ŠTEFAN MATUŠ:</speaker>
               <p>Naša država je s svojo liberalno zakonodajo na področju državljanstva omogočila
                  praktično vsakomur oziroma vsem državljanom bivših republik SFRJ, ki so bili tu
                  stalno prijavljeni, da so <stage>(nerazločno!)</stage> imeli status bivališča, da
                  so pridobili slovensko državljanstvo.</p>
               <p>Odstotek takih državljanov je okoli 10%. Prejšnja skupščina je sprejemala taka
                  določila, na podlagi katerih je bil sprejem v slovensko državljanstvo možen brez
                  dokazila o nekaznovanosti tako v Republiki Sloveniji kot v prejšnji republiki
                  oziroma v prejšnji državi. Pri tem lahko celo trdim, da so tu prevladala politična
                  stališča oziroma interesi posameznih strank. Izpuščen je bil en temeljnih pogojev,
                  to je preverjanje, da se prosilci oziroma bolje rečeno, vlagatelji vlog za
                  pridobitev slovenskega državljanstva niso ukvarjali s kriminalnimi dejanji, kar je
                  razvidno iz tega, če so bili pravnomočno obsojeni in to v državi Sloveniji, ali v
                  prejšnji državi oziroma v eni od bivših Republik nekdanje SFRJ.</p>
               <p>Celo Vlada sama ugotavlja, da je bilo takrat v praksi ugotovljeno, da je bila
                  omogočena pridobitev državljanstva tudi takim osebam, katerih sprejem v
                  državljanstvo ni v interesu naše države. Zato je bila leta 1991 sprejeta
                  dopolnitev zakona o državljanstvu, po kateri naj bi bilo mogoče zavrniti vlogo za
                  sprejem v državljanstvo. Ta dopolnitev praktično ni bila izvedljiva, kajti šlo je
                  za kazniva dejanja zoper svoj narod in državo. Slovenija pa je bila takrat že
                  samostojna država. Torej druga država in ne SFRJ. Tako so bili sprejeti v
                  državljanstvo Republike Slovenije tudi oficirji bivše JLA, ki so z orožjem
                  delovali proti slovenskemu narodu...</p>
            </sp>
            <sp xml:id="SDZ1-Redna-28-1995-02-15.sp101">
               <speaker>PODPREDSEDNIK DR. LEV KREFT:</speaker>
               <p>Jaz se opravičujem, da vas ponovno prekinjam. Gospe in gospodje, tako ni mogoče
                  delati. Popolnoma vsakdo, zlasti na tej strani dvorane, ki ga pogledam, dela nekaj
                  drugega kot pa prisostvuje seji Državnega zbora. Če obstaja kak predlog, da se
                  seja prekine, prosim, da se da tukaj javno za govornico, sicer pa vas prosim, da
                  prisostvujete seji in spremljate potek dela. Prosim, gospod Štefan Matuš ima
                  besedo.</p>
            </sp>
            <sp xml:id="SDZ1-Redna-28-1995-02-15.sp102">
               <speaker>ŠTEFAN MATUŠ:</speaker>
               <p>...z orožjem delovali proti slovenskemu narodu in proti slovenski državnosti.
                  Danes pa iz tega statusa državljanstva koristijo bonitete, ki jih ta status
                  prinaša. Pri tem naj samo za primer navedem Jeli} Mladena, ki je v času vojne za
                  Slovenijo zavzel mejni prehod Robič in nato skupaj z JLA zapustil Slovenijo in
                  odšel v Bosno. Nato pa se je vrnil v našo državo in danes uživa bonitete, če lahko
                  ponazorim, za opravljeno delo na Robiču.</p>
               <p>Na podlagi 40. člena je bilo tako v državljanstvo naše države sprejetih okrog
                  170.000 oseb, takrat tujcev, ki so hkrati obdržali tudi svoje prejšnje
                  državljanstvo. Torej imajo še državljanstvo prejšnje države, kjer so vpisani tudi
                  v državljansko knjigo. Eventualna izguba slovenskega državljanstva po predlogu
                  zakona ne bi povzročila apatridnosti in ne bi bile kršene določbe mednarodne
                  konvencije o zmanjšanju števila oseb brez državljanstva. To ravno iz načela, ker
                  že imajo oziroma imajo še eno državljanstvo.</p>
               <p>Predlagani zakon je torej temelj za revizijo okrog 170.000 državljanstev na
                  podlagi kriterijev nekaznovanosti v svoji prejšnji državi in v naši državi in
                  kriterijev delovanja v slovenski osamosvojitveni vojni. Za vse, ki so delovali
                  proti Sloveniji v času osamosvojitve in opravljali kriminalna dejanja ter so bili
                  na podlagi tega obsojeni, je predvidena sankcija, izguba statusa slovenskega
                  državljanstva. Opozorim naj, da sam predlog dejansko ne posega v pridobljene
                  pravice iz dela, sociale, nakupljenih nepremičnin itd. Predlagani zakon ne posega
                  v materijo zakona o državljanstvu, ki predpisuje pogoje in načine pridobivanja
                  slovenskega državljanstva, ki je bil spremenjen v restriktivnejšo obliko februarja
                  lansko leto s predlogom Slovenske ljudske stranke. Tako je bil ta zakon spremenjen
                  in se bistveno približuje evropski ureditvi. Rešeni so problemi naraščanja števila
                  dvojnih državljanov, ker ni možno več uveljavljati dvojnega državljanstva oziroma
                  je obvezen odpust iz prejšnjega državljanstva in pač z nekaterimi večjimi pogoji
                  oziroma uveljavljanjem restriktivnejših pogojev.</p>
               <p>Vsebina sedanjega predloga je revizija že podeljenih državljanstev. Pri tem naj
                  poudarim, da je v predlogu zakona poudarek na vsebinskih kriterijih, na osnovi
                  katerih bi se opravljala revizija. To je nekaznovanost v prejšnji državi in v naši
                  državi ter nesodelovanje z agresorji v osamosvojitveni vojni. Načinov izvedbe take
                  revizije je lahko več. Poleg predlaganega načina, trdim, morda lahko obstajajo
                  tudi drugi, ki bi bili mogoče preprosti tako za posameznika kot državo. Moram
                  reči, da je nesprejemljivo z nacionalnega interesa, da so pridobili naše
                  državljanstvo posamezniki, ki so bili proti Sloveniji ali so se dokazano ukvarjali
                  s kriminalom, še danes pa ne morejo pridobiti slovenskega državljanstva številni
                  Slovenci, ki živijo po svetu, ki spoštujejo svojo domovino in želijo prispevati k
                  vsestranskemu razvoju države Slovenije. Ravno za te ljudi bi moral obstajati
                  enostavnejši postopek pridobitve slovenskega državljanstva, žal se to ni zgodilo
                  tako enostavno kot se je to zgodilo za pridobitev državljanstva po takratnem 40.
                  členu, ko ga je praktično lahko vsakdo dobil.</p>
               <p>Na koncu naj povem, da je v nacionalnem interesu naše države, da ne postanemo
                  zbirališče kriminalcev, ne samo iz bivših republik SFRJ, ampak tudi iz nekaterih
                  vzhodnoevropskih držav. Problematika na področju državljanstva s sprejetjem našega
                  predloga zakona februarja lanskega leta je za naprej dokaj evropsko urejen.
                  Problematika že podeljenih državljanstev pa je ostala še nerešena. Zato skladno s
                  programom nacionalne zveze pri Slovenski ljudski stranki, kot v skladu z
                  nacionalnim interesom države, to je javnim in državnim, ugotavljamo, da je
                  potrebno nadaljevati urejanje te problematike. Iz tega vidika je predlagana
                  revizija podeljenih državljanstev. Pričakujem, da bo zbor k reševanju te
                  problematike pristopil s pozitivnimi stališči in predlagal še drugačne rešitve, ki
                  bodo reševale problematiko države, ki je nastala z napačnimi potezami. Hvala
                  lepa.</p>
            </sp>
            <sp xml:id="SDZ1-Redna-28-1995-02-15.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje
                  kot matično delovno telo. Besedo ima poročevalec odbora, njegov predsednik, gospod
                  Vitodrag Pukl. Izvolite.</p>
            </sp>
            <sp xml:id="SDZ1-Redna-28-1995-02-15.sp104">
               <speaker>VITODRAG PUKL:</speaker>
               <p>Gospod podpredsednik, hvala za besedo. Spoštovani zbor! Pri obravnavi predloga
                  zakona o reviziji državljanstva Republike Slovenije je imel odbor na razpolago
                  mnenje Vlade Republike Slovenije, mnenje Sekretariata za zakonodajo in pravne
                  zadeve in mnenje Komisije za politični sistem Državnega sveta Republike Slovenije.
                  Z večino glasov je odbor odločil, da predlaga Državnemu zboru, da zakona ne
                  sprejme.</p>
               <p>Na podlagi citiranih mnenj in na podlagi kratke razprave, ki je bila opravljena,
                  ugotavlja večina v Odboru za notranjo politiko in pravosodje, da bi ta zakon
                  bistveno kršil ustavna načela v členih 14 do 155, z ustavo določene človekove
                  pravice in temeljne svoboščine in veljavna načela mednarodnega prava. Ta predlog
                  namreč posega v status oseb, ki so pridobile državljanstvo na zakonit način in v
                  skladu z ureditvijo, ki je takrat veljala. Vlada tudi meni, da ne bi ta zakon
                  dosegel rezultatov glede na način reševanja, kot je bil na podlagi do sedaj
                  veljavnih predpisov, da pa anomalije, ki gotovo so, se lahko rešujejo od primera
                  do primera v rednem postopku na podlagi sedaj veljavnih predpisov. To je mnenje
                  večine članov odbora in predlagam zboru, da o tem odloči. Hvala lepa.</p>
            </sp>
            <sp xml:id="SDZ1-Redna-28-1995-02-15.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želi predstavnik Vlade besedo? Tudi ne. Ja? Se
                  opravičujem. Besedo ima gospod Božidar Humar.</p>
            </sp>
            <sp xml:id="SDZ1-Redna-28-1995-02-15.sp106">
               <speaker>BOŽIDAR HUMAR:</speaker>
               <p>Gospod predsednik, spoštovani zbor! V imenu Vlade bi samo povedal, da vztrajamo
                  pri mnenju, ki smo ga napisali dne 30.6.1994. Tukaj smo kazuistično navedli, zakaj
                  vztrajamo pri našem predlogu, da ne podpiramo navedenega zakona. Še vedno
                  vztrajamo, da bi ta predlog zakona pomenil  poseg v status, ki bi ga poizkušali
                  rešiti retroaktivno za nazaj in da bi pomenil tudi poseg, ki si ga mi ne moremo
                  niti dovoliti kot pravna država. Vsi elementi, ki smo jih dali, pri katerih
                  vztrajamo, so tukaj v mnenju z dne 30.6.1994 jasno napisani in tudi to mnenje je
                  edino relevantno, mnenje Vlade. Hvala lepa.</p>
            </sp>
            <sp xml:id="SDZ1-Redna-28-1995-02-15.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želijo besedo predstavniki poslanskih skupin? Gospod Maks Lavrinc ima
                  besedo.</p>
            </sp>
            <sp xml:id="SDZ1-Redna-28-1995-02-15.sp108">
               <speaker>MAKSIMILJAN LAVRINC:</speaker>
               <p>Hvala, gospod predsedujoči, za besedo. Kolegice in kolegi! V imenu poslanske
                  skupine Liberalnih demokratov bi povedal tole. Predlagani zakon oziroma njegovi
                  cilji razkrivajo vso zlaganost skrbi za demokratične pridobitve, ki tako pogosto
                  prihajajo iz ust članov stranke, v katero sodi tudi predlagatelj. Njegovo
                  sprejetje namreč ne bi pomenilo samo teptanja dveh temeljnih ustavnih načel, kot
                  to ugotavljata Sekretariat za zakonodajo in Vlada, temveč osnovnih civilizacijskih
                  norm. Tudi Einsteinova misel, da je nacionalizem otroška bolezen človeštva, ne
                  ublaži grenkega spoznanja, da je ta virus načel tudi slovenski parlament. Prav te
                  dni lahko ponovno obujamo spomine, kam v svoji končni posledici lahko pripelje
                  človeštvo. Zato smo poslanci Liberalnih demokratov oziroma Liberalne demokracije
                  Slovenije do sedaj in bomo tudi v bodoče takšne in podobne predloge z ogorčenjem
                  zavračali.</p>
               <p>Zakaj se je treba tako odločno omejiti od takšnega početja? Zato, ker je pri nas
                  povsod preveč posploševanja, k čemur so izdatni delež prispevali tudi nekateri
                  avtorji v medijih... in bi nas lahko tako, kot so nas zadnjič prišteli med
                  mlatilce prazne slame, tudi danes prišteli med nacionaliste. Strokovnih razlogov
                  za zavrnitev tega zakona ni treba ponavljati, saj so dovolj pretehtano in
                  razumljivo zapisani v mnenjih Sekretariata za zakonodajo in Vlade. Zato
                  predlagatelju ter njegovim svetovalcem lahko le predlagamo, da jih temeljito
                  preberejo. Tako bi prihranili nam in sebi marsikatero izgubljeno uro.</p>
            </sp>
            <sp xml:id="SDZ1-Redna-28-1995-02-15.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. V imenu poslanske skupine gospod Zmago Jelinčič.</p>
            </sp>
            <sp xml:id="SDZ1-Redna-28-1995-02-15.sp110">
               <speaker>ZMAGO JELINČIČ:</speaker>
               <p>Hvala za besedo. Moram reči, da je bilo to zadnje, kar je povedal gospod Lavrinc
                  zelo zanimivo.</p>
            </sp>
            <sp xml:id="SDZ1-Redna-28-1995-02-15.sp111">
               <speaker>PODPREDSEDNIK DR. LEV KREFT:</speaker>
               <p>Prosil bi, da ne polemizirate pri obrazložitvi stališča poslanske skupine. Ni ta
                  točka namenjena temu.</p>
            </sp>
            <sp xml:id="SDZ1-Redna-28-1995-02-15.sp112">
               <speaker>ZMAGO JELINČIČ:</speaker>
               <p>Zelo zanimiva so nekatera stališča, ki smo jih že večkrat slišali, med drugim tudi
                  danes malo prej.</p>
            </sp>
            <sp xml:id="SDZ1-Redna-28-1995-02-15.sp113">
               <speaker>PODPREDSEDNIK DR. LEV KREFT:</speaker>
               <p>Ali lahko ponovim, ali je popolnoma jasno, da sem ponovil, kar sem že prej
                  rekel.</p>
            </sp>
            <sp xml:id="SDZ1-Redna-28-1995-02-15.sp114">
               <speaker>ZMAGO JELINČIČ:</speaker>
               <p>Gospod predsedujoči, mislim, da sem bil zelo jasen in da imam pravico razložiti
                  svojo zadevo na tak način, da bo razumljiva tudi drugim, ne samo meni.</p>
            </sp>
            <sp xml:id="SDZ1-Redna-28-1995-02-15.sp115">
               <speaker>PODPREDSEDNIK DR. LEV KREFT:</speaker>
               <p>Mislim, da bo razumljiva vsakomur, tudi če ne boste navajali, da polemizirate z
                  nečim, kar je bilo pravkar povedano v obrazložitvi stališča poslanskih skupin.</p>
            </sp>
            <sp xml:id="SDZ1-Redna-28-1995-02-15.sp116">
               <speaker>ZMAGO JELINČIČ:</speaker>
               <p>Gospod predsedujoči, ne polemiziram. Rekel sem, da so bila ta stališča že večkrat
                  prezentirana, med drugim pa tudi zdaj. To se pravi, ugotovil sem zgolj dejstvo, ne
                  pa polemiziral s komerkoli, ali s kakršnokoli razmišljujočo mislijo predhodnikov,
                  recimo.</p>
               <p>Dejstvo, da je predlog zakona o reviziji državljanstva Republike Slovenije zdaj
                  pred nami, šele zdaj, kaže, da veliki večini v slovenskem parlamentu ni do tega,
                  da bi v Sloveniji imeli slovensko državo. V veliki meri ljudje, ki imajo sicer
                  slovensko državljanstvo poleg še kakšnega, včasih tudi dveh ali treh, na določenih
                  segmentih celo vodijo slovensko gospodarstvo, pa tudi slovensko politiko.</p>
               <p>Mislim, da je to nevzdržno stanje treba prekiniti. Res je, da je ta predlog zakona
                  o reviziji državljanstva Republike Slovenije prišel na klopi dosti pozno. Zanimivo
                  je, da je sploh prišel na klopi. Verjetno pa bo ravno tako kot je prišel, tudi
                  odšel in vendar bi tistim, ki govore o tem, da ni utemeljen in da je kršena
                  ustava, citiral 16. člen ustave Republike Slovenije, ki govori o začasni
                  razveljavitvi in omejitvi pravic. Tukaj sicer govori - s to ustavo določene
                  človekove pravice in temeljne svoboščine je izjemoma dopustno začasno razveljaviti
                  ali omejiti v vojnem in izrednem stanju.</p>
               <p>Res je, da nimamo vojnega stanja. Lahko pa sodimo, da je pri takih pritiskih na
                  Slovenijo to izredno stanje. Definicije izrednega stanja na žalost v naši ustavi
                  ni in zato je lahko definicija izrednega stanja dosti široka in vključuje tudi
                  stanje, po katerem je okrog 300 tisoč Neslovencev v Sloveniji, po katerem se ta
                  številka še veča in po katerem ti ljudje zopet dobivajo položaje, ki so jih
                  zasedali v prejšnji politični in gospodarski nomenklaturi. Ne smemo pozabiti tudi
                  tega, da je bila velika količina državljanstev pridobljena s ponarejenimi papirji.
                  Pred letom in več sem te ponarejene papirje kazal tukaj in vendar se ni nič
                  zgodilo, da je šlo v veliko primerih za goljufije, da poznamo okrog 5000 primerkov
                  ukradenih slovenskih potnih listov, da poznamo ponarejene rojstne listine in tako
                  naprej in tako naprej. Da vemo tudi, da so nekatere funkcionarje določenih enot
                  prestavili na druga delovna mesta, ker so jih tako rekoč dobili pri tem, ko so za
                  nemške marke prodajali slovenska državljanstva.</p>
               <p>Kaj nam nosijo ti gospodje, ki imajo slovensko in še kakšno državljanstvo v svetu,
                  je jasno in evidentno. Poglejmo tuje časopise in tudi naše in bomo videli, kdo
                  nosi več kot 70% kriminalnih dejanj v Sloveniji in kriminalnih dejanj, v katerih
                  so obtoženi Slovenci oziroma slovenski državljani. Dejstvo je, da to niso
                  Slovenci, ki tukaj niso niti rojeni niti niso s srcem v Sloveniji. Ti ljudje nam
                  niso lojalni ampak imajo to državljanstvo zaradi osebnih koristi in da goljufajo
                  Slovenijo, po drugi strani pa nas blatijo kjer je pač to mogoče.</p>
               <p>Če pogledamo kar zadnja kriminalna dejanja v Avstriji, mislim, da slovenska imena
                  pač niso, kaj vem, Mustafa, Ibrahim ali kaj podobnega. Vsaj nikoli v zgodovini to
                  niso bila slovenska imena in vendar jih Avstrijci deklarirajo kot Slovence in
                  Sloveniji pada ugled v svetu.</p>
               <p>Slovenska nacionalna stranka se zaveda morda res neposrečene dikcije v nekaterih
                  delih tega zakona in vendar sodimo, da je zakon absolutno potreben. Zadeve se
                  morajo urediti. Pri gangreni, ki je na nekem telesu, je pač tako, če je gangrena
                  na palcu, je treba palec odrezati. Kajti če samo božamo palec, gre gangrena naprej
                  in potem je treba odrezati nogo pri kolenu. Če še tukaj samo božamo, potem celo
                  telo odmre in jaz se bojim, da bi odmrlo slovensko državno telo. Hvala.</p>
            </sp>
            <sp xml:id="SDZ1-Redna-28-1995-02-15.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo v</p>
               <p>imenu poslanske skupine? Gospod Sašo Lap, izvolite.</p>
            </sp>
            <sp xml:id="SDZ1-Redna-28-1995-02-15.sp118">
               <speaker>SAŠO LAP:</speaker>
               <p>Hvala za besedo. V imenu poslanske skupine Slovenske nacionalne desnice bi rad
                  kratko razložil. V poročilu k predlogu zakona je navedeno, da zakon ni primeren za
                  drugo obravnavo, zakaj vse, smo slišali. S takšnim stališčem Odbora za notranjo
                  politiko in pravosodje se ne strinjamo. Ne strinjamo se tudi z ugotovitvijo, da
                  naj bi bil zakon ustavno sporen in v nasprotju z načeli pravne države. Predlagane
                  rešitve ne kršijo ustavnih načel in z ustavo določene pravice in temeljne
                  svoboščine. Zakon popolnoma legitimno odpravlja posledice liberalistične politike,
                  na osnovi katere so bili neodgovorno sprejeti v naše državljanstvo dvojni
                  državljani, ki so se v nekdanjih jugoslovanskih republikah ali v naši državi
                  ukvarjali s kriminalnimi dejanji kot tujci ali dvojni državljani naše države.
                  Podpiramo predlagatelja, torej se strinjamo, da se na podlagi zakona predlaga po
                  določenem roku revizija vseh vpisov v register stalno prijavljenih oseb v naši
                  državi. To je stališče naše poslanske skupine in zdaj vprašujem predsedujočega,
                  kdaj je to možno vložiti kot proceduralni sklep, ki bi ga želel, da ga daste na
                  glasovanje.</p>
            </sp>
            <sp xml:id="SDZ1-Redna-28-1995-02-15.sp119">
               <speaker>PODPREDSEDNIK DR. LEV KREFT:</speaker>
               <p>Dokler traja razprava. Želi še kdo? Ugotavljam, da ne in dajem besedo poslankam in
                  poslancem. Za besedo se je prvi prijavil gospod Marjan Poljšak. Izvolite!</p>
            </sp>
            <sp xml:id="SDZ1-Redna-28-1995-02-15.sp120">
               <speaker>MARIJAN POLJŠAK:</speaker>
               <p>Kakor dobro poznate naša stališča in stvar, za katero se borimo, dobro veste, da
                  je ta zakon v bistvu, glede na to, kar mi želimo, je to manjši delež naših želja,
                  da jih uresničimo. Če bi se ta zakon realiziral, bi ugotovili, recimo, od 170.000
                  državljanov, ki so, po naših pojmih, neupravičeno državljani Republike Slovenije,
                  nezaslužno, vsaj večina od njih. Mogoče je 10.000 takih, da so res navezani na
                  našo državo, da so bili na naši strani resnično, ne da so šli na volitve in
                  glasovali pri referendumu tako in tako, no saj ni važno, saj vemo koliko procentov
                  itn. Vse podatke poznamo. Ta rešitev je relativna malenkost, kar mi želimo. To je
                  odvzem 140.000 ali 170.000 državljanstev, dodeljenih po 40. členu. Toda, če bi bil
                  ta zakon sprejet in bi šel v obravnavo, sprejet, recimo, z nekaterimi
                  modifikacijami ali kakorkoli, bi bil neke vrste obliž. Rešil bi nekatere probleme.
                  Predvidevam, da bi bilo okrog 2.000 takih primerov, ki ne bi mogli dokazati, da
                  nimajo zveze s kriminalnimi dejanji ali v Sloveniji ali v svojih republikah.
                  Recimo. In bi bilo gotovo 10.000 ali pa še več, katerim bi bilo dokazano, pri
                  preverjanju dokazano, da niso imeli pravilno prijavljenega stalnega bivališča na
                  dan plebiscita. Se pravi, v bistvu bi bil to obliž, ne 160.000 recimo, 10.000,
                  12.000, 15.000, odvisno seveda, kako bi organi to pregledovali. Če vzamemo sedanjo
                  Vlado ali prejšnjo Vlado, ki je približno ista kot  sedanja, so uradniki prejšnje
                  in sedanje Vlade, prejšnje Demosove mislim, sedanje liberalne demokracije, kot
                  glavne stranke Vlade, ki dirigira stvari. Recimo, da imajo drugi še kaj besede
                  zraven, nimajo. Pravim, ta Vlada in ta oblast vodi to administracijo tako, da k
                  stvarem malomarno pristopa. Zato ne verjamem, da se stvari že po prejšnjih ali
                  sedanjih ali katerihkoli zakonih dobro opravljajo. Zato sem prepričan, da je
                  gotovo 10.000 ali več teh državljanstev podeljenih na nepravilni osnovi prijave
                  stalnega bivališča, da je malverzacij ogromno.</p>
               <p>Zdaj grem naprej. Tukaj je mnenje Vlade, recimo, da baziram na mnenju Vlade, lahko
                  bi se obrnil na stališče Liberalne demokracije, na izvajanje predstavnika
                  poslanske skupine LDS, kot je govoril, ampak recimo, če to pustim in grem na
                  mnenje Vlade. Mnenje Vlade pravi: v primerih, če je bila oseba že sprejeta v
                  državljanstvo v upravnem organu, ob odločitvi pa niso bila znana dejstva, se
                  Ministrstvo za notranje zadeve - to se pravi dejstva večkratna kaznovanost - se
                  Ministrstvo za notranje zadeve poslužuje instituta obnove postopka.</p>
               <p>Sprašujem predstavnika Vlade, ker ima Vlada vse v žepu in ima podatke, teh sicer
                  novi sekretar verjetno nima.  Ampak prejšnji, on ima vedno vse podatke. Zanima me,
                  koliko teh državljanov po 40. členu je v tem času naredilo kakšna kriminalna
                  dejanja in kolikim je bila izvedena obnova postopka, koliko teh - gledamo
                  časopise, v časopisih je v črni kroniki 50% priimkov  neslovenskih. To je groba
                  ocena, nekateri pravijo, da še več kot 50%. Se pravi, da so ti novi državljani,
                  recimo, da so novi državljani, in piše državljan ta in ta. Pa tudi, kakor se
                  izkazujejo v Avstriji itn., tam naredijo kriminalno dejanje, potem pa piše
                  državljan Slovenije, pa ni slovenski priimek, ne ime ne nič. Mene zanima, da Vlada
                  strese iz rokava v tej razpravi ker je dolžna povedati podatke. Nam gre za
                  podatke, ne za neko filozofiranje o nekih človeških pravicah itd. Ne more
                  obstajati zveza med interesom državljanov in kriminalom, ki se dogaja pri nas. Se
                  je treba strezniti in ne "frazariti" tukaj z ne vem kakšnimi pravicami. Naj imajo
                  ljudje pravico, vsak v svojem kraju. Koliko teh državljanov po 40. členu,
                  sprašujem, je bilo vpletenih v manjše ali večje prekrške kriminalnega dejanja in
                  kolikim so obnovili postopek.</p>
               <p>Sprašujem naprej. Oficirji JLA, ki niso šli delat nedolžna dela v Bosno in še kam
                  drugam na Hrvaško itn., so se vračali in koliko teh oficirjev je prišlo nazaj
                  kljub vsem zapisanim zadevam in so dobili državljanstvo, ker to so tudi kriminalna
                  dejanja. Ali pa, opozorila so bila na tem mestu izrečena pred dvemi leti ali letom
                  in pol, da hodijo četniki na vikendaški pogrom z avtobusom iz Kranja, recimo, v
                  Bosno. To so tudi kriminalna dejanja. Koliko o tem je bilo rečeno, da hodijo in ne
                  rečeno da hodijo. Mi vemo, da hodijo, jaz jih nisem videl, verjamem pa tistim, ki
                  so to poročali. Koliko primerov takih četnikov za vikend je bilo pregledano, je
                  bila izvedena obnova postopka zaradi suma, kaj gre delat tja dol z avtobusom. Dol
                  dobi orožje, krade, ropa, mori in tako naprej. Nadure. Mene zanima, za koliko
                  takih primerov ste obnovili postopke. Govorite o obnovi postopka.</p>
               <p>V naslednjem odstavku Vladno mnenje pravi, da so izpolnjeni objektivni in
                  subjektivni pogoji, to je namen in dejansko življenje na naslovu. Zatrjujete, da
                  je bil celo pri ljudeh, ki so po 40.členu dobili državljanstvo, ugotovljen namen
                  in dejansko življenje na naslovu. Mene zanima, kako so to ugotavljali. Ker ste to
                  res ugotavljali, ali ste to ugotavljali samo s potrdilom, kar je lahko potvorjeno.
                  Ali je to ministrstvo natančno ugotavljalo, ali je vredno te stvari pregledati kot
                  določa predlog zakona gospoda Matuša. Prepričan sem, da je vredno to vse ponovno
                  pregledati. In pravim in povedal sem vam, da je to obliž za drugo stališče, ki je
                  bolj radikalno, to je stališče o odvzemu.</p>
               <p>In tretje, prosim, da si tisti, ki debatirajo tukaj, ali so od Vlade ali od vladne
                  stranke, glavne vladne stranke,  odgovorijo na vprašanje, kakšna je zveza med
                  nenaklonjenostjo temu zakonu in stvarnostjo, tisto, kar sem poudarjal in
                  stvarnostjo pojava kriminalnih dejanj in prekrškov v Republiki Sloveniji s strani
                  teh državljanov. Na to je treba odgovoriti, ne moreš nekaj debatirati in ne
                  pogledati stvarnosti. Verjamem da so vam všeč, če so vam njihovi glasovi všeč,
                  marsikaj vam je všeč. Če izgubite 15.000 glasov, vas ne bo pobralo, vendar iz
                  principa nočete tega narediti. Se pravi, vi zaradi principa, da držite oblast, ker
                  potem bi se mogoče zgodilo, da bi šli s 15 na 150 ne, lažje bi bilo narediti dve
                  stopnici. Za princip oblasti gre, za princip vaše oblasti ste pripravljeni
                  tolerirati, recimo, 10.000 takih, ki niso po pravi poti dobili državljanstva in še
                  5.000 takih, ki tukaj kaj naredijo, pa vikend četnikov in tako naprej, še druga
                  imena lahko daste zraven, ne vem, fundamentalistov in tako dalje, da ne rečem kaj
                  o ustaših, Mogoče on, se nekaj javlja tam, on ve kaj o ustaših, gospod Jančar. Se
                  pravi, zakaj ste zaradi principa oblasti pripravljeni tudi ta princip, da je treba
                  stvari sčistiti - najbrž, da ste za to. Ali vse popolnoma pokrijete s človeškimi
                  pravicami. Jaz bi predlagal, malo razmisleka in da to potrdimo, da gre naprej.
                  Hvala.</p>
            </sp>
            <sp xml:id="SDZ1-Redna-28-1995-02-15.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Prosim. Gospod Marjan Podobnik, izvolite.</p>
            </sp>
            <sp xml:id="SDZ1-Redna-28-1995-02-15.sp122">
               <speaker>MARJAN PODOBNIK:</speaker>
               <p>Spoštovani! Želim povedati svoje stališče o predlogu zakona, ki ga je predlagala
                  Slovenska ljudska stranka in se o nekaterih drugih stvareh, ki so bile tudi sedaj
                  že predstavljene, ne bom opredeljeval. Gre za vprašanje odnosa do ljudi, ki so se
                  oziroma se ukvarjajo s kriminalom ali so delovali v osamosvojitveni vojni proti
                  Sloveniji, pa so kljub temu dobili državljanstvo. Govorim o tej vsebini. Nikoli v
                  Slovenski ljudski stranki nismo trdili, da so se vsi tako imenovani novi
                  državljani ukvarjali s kriminalom ali delovali proti Sloveniji. Nasprotno, prav
                  zato, ker želimo narediti zelo jasno selekcijo in dati statusu slovenskega
                  državljanstva ta status, postaviti na nivo vrednote, smo iskali možnost, da
                  naredimo korak v smislu popravljanja napake, ki je bila narejena ob sprejetju
                  prvega zakona in predvsem izvajanja zakona o državljanstvu.</p>
               <p>Mene je zelo presenetil cinizem gospoda Lavrinca, ki je v imenu Liberalne
                  demokracije povedal stališče. Ta cinizem kaže na popolno neodgovornost
                  predstavnika stranke, ki je najbolj odgovorna za stanje, kakršnega imamo na tem
                  področju predvsem zato, ker je najbolj direktno in nekritično podpirala zakon, ki
                  je pripeljal do takega stanja, očitno tudi z namenom pridobivati na poceni način
                  nove volilne glasove. Zanimivo, prav isti ljudje, ki so tako nekritično podpirali
                  tako sporen zakon, že več let preprečujejo, da bi Slovenci po rodu, ki živijo po
                  vseh celinah sveta in predstavljajo pomemben del slovenskega narodovega telesa, da
                  bi ti ljudje dobili slovensko državljanstvo in prav nič ne kaže, da se bo na tem
                  področju stvar spremenila. Poudarjam, v Slovenski ljudski stranki se vztrajno
                  zavzemamo za to, da Slovenci po rodu zato, ker je to, sem prepričan, njihova
                  pravica in ker je to v nacionalnem interesu, po hitrem in poenostavljenem postopku
                  dobijo možnost za pridobitev slovenskega državljanstva. To, kar je še posebno
                  zaskrbljujoče v stališču gospoda Lavrinca oziroma v imenu stranke, je dejstvo, da
                  ni šlo za opredeljevanje o vsebini. Dopuščam možnost, da je zahteven način, kako
                  popraviti napake, ki so bile v preteklosti tu narejene, vendar se sprašujem, ali
                  res obstajajo v tem parlamentu ljudje, celo večina, ki je za to, da tudi ljudje,
                  ki so delovali v osamosvojitveni vojni proti Sloveniji, z institutom slovenskega
                  državljanstva dobijo možnost, da s tem, ko se dvigajo na lestvici z različnimi
                  funkcijami, z različno obliko, s politično podporo, dejansko to svojo aktivnost
                  tudi kdaj v prihodnosti na nek način ponovijo. Sem za to, da se ne glede na to,
                  kakšno bo glasovanje - bojim se, da bo glede na ta stališča zakon zavrnjen, da se
                  vendarle pogovorimo o tej vsebini.</p>
               <p>Če je bila narejena ta napaka, ko je bil sprejet tak zakon in tudi izvajan na
                  način, ki je pripeljal do neselektivnega sprejemanja novih državljanov, potem je
                  naša skupna dolžnost, da to napako popravimo. Če ocenjujete, da ni v celoti
                  ustrezen način, ki smo ga predlagali, dajte predlog, na kakšen boljši način to
                  spremeniti. Vendar, še enkrat sprašujem - ali res ocenjujete, da je dolžnost
                  slovenske države, da sprejema v državljanstvo ljudi, ki so se ukvarjali s
                  kriminalom in ki so delovali proti Sloveniji v osamosvojitveni vojni.</p>
               <p>Gre za vprašanje odgovornega odnosa do države, do Slovencev in predvsem do statusa
                  slovenskega državljanstva. Zato vendarle pričakujem, da bo kljub stališču
                  matičnega delovnega telesa predlog sprejet in bo v naslednjih fazah tudi v tistih
                  točkah, kjer so zdaj predstavljene, da niso v celoti optimalne, da se bo popravil
                  in se bo to vsebinsko vprašanje na tak način tudi razrešilo. Hvala.</p>
            </sp>
            <sp xml:id="SDZ1-Redna-28-1995-02-15.sp123">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Lavrinc.</p>
            </sp>
            <sp xml:id="SDZ1-Redna-28-1995-02-15.sp124">
               <speaker>MAKSIMILJAN LAVRINC:</speaker>
               <p>Hvala za besedo. Več ali manj je bilo vse povedano in tako kot pri prejšnji točki
                  dnevnega reda ne bom odgovarjal na replike, ki nimajo repa in glave, tako kot je
                  bilo zdajle nekaj podobnih izrečenih v nagovoru gospoda Podobnika.</p>
               <p>Rekel bi samo to - le čevlje sodi naj kopitar in jaz se utemeljeno vedno tega
                  držim. Za osvežitev spomina bom povedal tole - zakon, ki je sedaj napaden,
                  oziroma, ki naj bi se popravil in strinjam se, da se popravi, vendar ne na tak
                  način, kot je tukaj predlagano, je bil sprejet leta 1991. Takrat so bili kolegi -
                  govorim o strankarskih kolegih - v opoziciji. Razmislite o tem, gospodje.</p>
            </sp>
            <sp xml:id="SDZ1-Redna-28-1995-02-15.sp125">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Marjan Podobnik ima repliko.</p>
            </sp>
            <sp xml:id="SDZ1-Redna-28-1995-02-15.sp126">
               <speaker>MARJAN PODOBNIK:</speaker>
               <p>Gospod Lavrinc, jaz nisem želel sam odpreti te teme, ker je za vašo stranko boleče
                  do te stopnje, da meji na kolaboracionizem. Ker ste stvar odprli, vam bom vendarle
                  povedal.</p>
               <p>Poglejte magnetograme, poglejte, kaj je na tej seji, o tej točki govoril
                  spoštovani sedanji predsednik Državnega zbora in vam bo, milo rečeno, nerodno, da
                  ste si upali v takem času, na tak način delovati. Edino, kar lahko storite je to,
                  da se Slovencem opravičite.</p>
            </sp>
            <sp xml:id="SDZ1-Redna-28-1995-02-15.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem splošno razpravo in
                  dajem na glasovanje predlog matičnega delovnega telesa, ki se glasi: "Državni zbor
                  Republike Slovenije predloga zakona o reviziji državljanstva Republike Slovenije
                  ne sprejme". Predlog sklepa je vložil sicer tudi gospod poslanec Sašo Lap, vendar
                  se v vsakem primeru najprej glasuje o predlogu matičnega delovnega telesa. Na
                  glasovanje dajem ta predlog: "Državni zbor Republike Slovenije predloga zakona o
                  reviziji državljanstva Republike Slovenije ne sprejme" Prosim, da ugotovimo
                  sklepčnost. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je ta sklep sprejet.</p>
               <p>Zaključujem to točko dnevnega reda. Nadaljujemo jutri ob 10. uri. Za danes je seja
                  končana. Hvala lepa.</p>
            </sp>
            <stage type="time">(SEJA JE BILA PREKINJENA 15. FEBRUARJA 1995 OB 16.58 URI IN</stage>
         </div>
      </body>
   </text>
</TEI>
