<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-19-1994-04-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A8689337ED1A994EC1257832004838F5</idno>
               <idno type="URI">A8689337ED1A994EC1257832004838F5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-19-1994-04-20.DZ" n="19">
               <name>Redna</name>
               <date when="1994-04-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-19-1994-04-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. APRILA 1994 OB 10.15 URI.)</stage>
            <sp xml:id="SDZ1-Redna-19-1994-04-20.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke in kolegi poslanci, gospe in gospodje! Pričenjam nadaljevanje
                  19. seje Državnega Zbora Republike Slovenije. Obveščen sem, da so zadržani, in se
                  današnje seje ne morejo udeležiti, naslednje poslanke in poslanci: Jože Lenič,
                  Tone Anderlič in dr. Leo Šešerko; opravičil se je tudi Dušan Bavdek.</p>
               <p>Ugotovimo sklepčnost! <stage>(58 prisotnih.)</stage> Torej je zbor sklepčen in
                  lahko odloča.</p>
               <p>Na to sejo sem vabil predstavnike Republike Slovenije in jih lepo pozdravljam.
                  Današnje nadaljevanje seje bomo pričeli z obravnavo 19. točke dnevnega reda, to je
                  s prvo obravnavo predloga zakona o popravi krivic, nadaljevali s 24. točko
                  dnevnega reda - s predlogom nacionalnega raziskovalnega programa, in nato po
                  dnevnem redu dalje po točkah, ki so še ostale.</p>
               <p>Že včeraj ste bili obveščeni, da bo predsednik Republike Slovenije, gospod Milan
                  Kučan, danes ob 16 uri obrazložil predloženo pisno mnenje. Prosim vas, da se danes
                  pet minut pred 16. uro zberete v dvorani, ker se bo ob 16. uri pričel neposredni
                  televizijski prenos seje zbora. Torej, pet minut pred 16. uro prosim vse poslanke
                  in poslance, da ste v dvorani, če želite biti takoj na televiziji, seveda.</p>
               <p>Prehajamo na <title>19. TOČKO DNEVNEGA REDA - NA PRVO OBRAVNAVO PREDLOGA ZAKONA O
                     POPRAVI KRIVIC</title>.</p>
               <p>Predlog zakona so v obravnavo zboru predložili poslanci dr. Franc Zagožen, Janez
                  Podobnik in Alojz Metelko. Želi predstavnik predlagateljev besedo? Besedo ima
                  gospod dr. Franc Zagožen v imenu predlagatelja. Izvolite.</p>
            </sp>
            <sp xml:id="SDZ1-Redna-19-1994-04-20.sp2">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovani zbor! Predlog zakona o popravi krivic, ki je
                  danes v prvi obravnavi, prihaja z veliko zamudo. Pobudnik za sprejem tega zakona
                  je Združenje žrtev komunističnega nasilja, ki je svoj prvi osnutek pripravljal že
                  pred dobrima dvema letoma; žal so stvari potekale tako, da ga obravnavamo šele
                  danes. Predlagatelji, poslanci Slovenske ljudske stranke, smo povzeli pravzaprav
                  ta predlog združenja, ker se nam zdi ustrezen za prvo obravnavo; torej ga nismo
                  pripravljali podpisani, ampak ga samo predlagamo Državnemu zboru v obravnavo.
                  Razlogov za sprejem tega zakona je dovolj. Tudi v tem zboru smo posredno o tej
                  problematiki že veliko govorili, med drugim tudi včeraj pri obravnavi zakona o
                  državnem tožilstvu in nedavno ob obravnavi zakona o sodiščih.</p>
               <p>Namen zakona je popraviti krivice tistim, ki so bili politično preganjani, krivo
                  obsojeni in pa popraviti krivico tudi pomorjenim žrtvam vojne. Ne gre torej za nek
                  ozko političen zakon, ampak za zakon, ki je utemeljen na 30. členu ustave
                  Republike Slovenije, ki govori o tem, da je krivo obsojenim potrebno krivice
                  popraviti, in to tako moralno kot materialno.</p>
               <p>V tem primeru gre za poseben primer, ker gre za obdobje dolgo 45 let. Večina po
                  krivem obsojenih je iz začetka tega obdobja, vendar so posamezni primeri tudi
                  kasneje. To je obdobje, ki enostavno ni dovoljevalo popravljanja krivic, ker je
                  pač ves čas politično v Sloveniji vladala ena stranka, ki je pravzaprav predvsem v
                  začetku svojega vladanja, zaradi svojega ideološkega tudi obračunavanja z
                  nasprotniki, te krivice pravzaprav povzročila.</p>
               <p>Zakon govori o bivših političnih zapornikih, o bivših političnih preganjencih in
                  pa o pomorjenih žrtvah vojne. Bivšim političnim zapornikom in preganjencem oziroma
                  njihovim sorodnikom, naj bi po tem zakonu zagotovili tudi materialno odškodnino in
                  ne le moralno. Nikakor ni mogoče pristati na teze, da bi zadostovala samo moralna
                  rehabilitacija in morda simbolna materialna odškodnina, ker je 30. člen ustave
                  popolnoma jasen: ne govori o simbolni materialni odškodnini.</p>
               <p>Pri pomorjenih žrtvah vojne gre pravzaprav samo za povrnitev dobrega imena in
                  pravice do kulturno civilizacijskega pokopa oziroma do pravice njihovih
                  sorodnikov, da dobijo za pokojnimi mrliški list in da zvedo, kje so njihovi
                  posmrtni ostanki. Menimo, da je to kulturna in civilizacijska obveza te
                  države.</p>
               <p>Ocena predlagateljev je, da je pravzaprav velika večina žrtev že mrtvih, tako
                  bivših političnih zapornikov kot tudi mnogih političnih preganjancev. Tem
                  neposredno ni mogoče popravljati krivic in zakon predvideva, da bi sorodniki v
                  takih primerih imeli le omejene pravice do materialne odškodnine. Zaradi tega po
                  naši oceni finančne posledice tega zakona niso velika in pomembna obremenitev za
                  proračun republike Slovenije. Zakon pa tudi predvideva, da bi se del te odškodnine
                  vračal v obliki vrednostnih papirjev, in samo en del v gotovini. Tako da tudi v
                  tem oziru po našem mnenju ni nobenih zadržkov za sprejem zakona.</p>
               <p>Obstaja dejstvo, da v proračunu za leto 1994 ni predvidenih nobenih sredstev za ta
                  namen. Vlada očitno ni predvidela sprejema tega zakona tako hitro in v taki
                  obliki, da bi temu ustrezno tudi že za leto 1994 zagotovila v proračunu potrebna
                  sredstva. Menimo, da je to mogoče še popraviti, ker proračun še ni sprejet, ali pa
                  bo treba to storiti z rebalansom proračuna.</p>
               <p>O posameznih zakonskih rešitvah tukaj ne bi govoril, morda kasneje na podlagi
                  razprave. Hvala lepa.</p>
            </sp>
            <sp xml:id="SDZ1-Redna-19-1994-04-20.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor</p>
               <p/>
               <p>za notranjo politiko in pravosodje kot matično delovno telo. Besedo ima njegov
                  predsednik, gospod Vitodrag Pukl, prosim.</p>
            </sp>
            <sp xml:id="SDZ1-Redna-19-1994-04-20.sp4">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Naš odbor je obravnaval predlog zakona o
                  popravi krivic v prvem branju in pri tem bil mnenja, da je predlagani zakon
                  primerna podlaga za pripravo za drugo branje. Namreč, pri obravnavanju tega
                  zakona, smo poslušali tudi mnenje, kot sem razumel sestavljalcev tega zakona, to
                  je Združenje žrtev komunističnega nasilja, in je predlagatelj, t.j. Ljudska
                  stranka pravzaprav prevzela iniciativo tega združenja.</p>
               <p>Gre za izredno občutljivo področje in smo zato menili, da ne bi bilo primerno
                  zakon vračati že iz prvega branja, čeprav smo ugotovili, da je ta zakon v svojem
                  konceptu pravzaprav pravno izredno nedodelan, neprecizen in pa včasih tudi
                  obravnava materijo na način, ki pravno ni sprejemljiv. Menili pa smo, da se lahko
                  vse te pomanjkljivosti odpravijo za pripravo za drugo branje in smo zato
                  predlagali predvsem sklepe, da naj predlagatelj za drugo branje pripravi zakon v
                  sodelovanju z Vlado, da naj upošteva pripombe našega sekretariata, ki opozarja na
                  razne nedoslednosti in pa seveda smo tudi v sklepih predlagali, da naj
                  predlagatelj ta zakon za drugo branje pripravi tako, da bo v nekaterih svojih
                  rešitvah precizen, določen in pa seveda pravno konsistenten.</p>
               <p>Poslanci so že vložili dodatne sklepe in vsi tisti sklepi, ki so uperjeni v to, da
                  naj se zakon popravi, da bo pravno konsistenten in bolj precizen,  so seveda tudi
                  sprejemljivi.</p>
               <p>Mi predlagamo tako, da zbor sprejme v prvi obravnavi ta zakon, da sprejme sklepe,
                  kot jih je predlagal odbor in seveda dopolnilne sklepe, ki so usmerjeni v to, da
                  bi zakon za drugo branje postal bolj konsistenten in bolj precizen.</p>
            </sp>
            <sp xml:id="SDZ1-Redna-19-1994-04-20.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želi predstavnik Vlade besedo? Prosim, gospod Tratnik,
                  izvolite.</p>
            </sp>
            <sp xml:id="SDZ1-Redna-19-1994-04-20.sp6">
               <speaker>JOŽE TRATNIK:</speaker>
               <p>Hvala lepa. Spoštovani gospod podpredsednik, spoštovane poslanke in poslanci!
                  Vlada je po sklepu Državnega zbora pripravila, skupaj z zakonom o kazenskem
                  postopku, tudi zakon o popravi krivic. Ker je bil pa dan prej vložen zakon
                  poslancev, je Vlada vezana na tak zakon, ki je v parlamentarni obravnavi. Glede na
                  dejstvo, pred katerimi je bila Vlada, je Vlada pripravila svoje mnenje k temu
                  zakonu. Mnenje je pravne narave in obrazlaga stališča Vlade do pravnih rešitev v
                  zvezi s popravo krivic. Ta material ste dobili in seveda drugih pripomb Vlada
                  zaenkrat nima. Hvala lepa.</p>
            </sp>
            <sp xml:id="SDZ1-Redna-19-1994-04-20.sp7">
               <speaker>PODPREDSEDNIK DR. LEV KREFT:</speaker>
               <p>Beseda je pri predstavnikih poslanskih skupin. Prvi se je prijavil za Samostojno
                  poslansko skupino, gospod Sašo Lap. Prosim.</p>
            </sp>
            <sp xml:id="SDZ1-Redna-19-1994-04-20.sp8">
               <speaker>SAŠO LAP:</speaker>
               <p>Hvala za besedo, spoštovani predsedujoči! Spoštovane kolegice in kolegi! Nudi se
                  priložnost, da brez fige v žepu popravimo krivice, ki so se dogajale v preteklosti
                  - in to tukaj v inštitucijah sistema, v Državnem zboru. V preteklosti se je
                  večkrat dogajalo, da se je marsikaj samo želelo narediti, v resnici se pa ni nič
                  zgodilo. Očitno je bilo premalo politične volje in osebno me veseli, da smo prišli
                  v fazo, kjer res mislimo določene stvari popraviti.</p>
               <p>Na kratko bi vam predstavil devet spreminjevalnih predlogov s sklepom, ki smo jih
                  oblikovali v Samostojni poslanski skupini. Če bi želel vseh devet predstaviti v
                  celoti, bi me morali eno uro poslušati, pa bom stvar skrajšal.</p>
               <p>Kot prva stvar. Predlagatelj naj pri pripravi predloga zakona o popravi krivic
                  vključi tudi določbo, da imajo status političnega preganjanca po tem zakonu tudi
                  otroci, ki so bili odvzeti staršem na podlagi 4. točke 1. člena zakona o vrstah
                  kazni <stage>(Ur. list DFJ iz leta 1945)</stage>; vse kar bom v nadaljevanju
                  govoril je iz tega uradnega lista.</p>
               <p>Torej ta zakon o vrstah kazni iz leta 1945 je dopuščal, da se vsaka kazen v 1.
                  členu izreče kot samostojna. Tako je tudi dopustil izgubo političnih in posameznih
                  državljanskih pravic. V točki 5 je definiral izgubo političnih oziroma posameznih
                  državljanskih pravic, kot odvzem roditeljske pravice državljanom, ki so bili
                  obsojeni na politične delikte. Odvzem roditeljskih pravic oziroma otrok, je
                  doletela tudi državljane, ki so bili obsojeni na izgubo državljanske časti.
                  Nemoralno je, da govorimo o t.i. otrocih, torej otrocih, ki jih je odvzel
                  slovenskim staršem okupator, pri tem pa zamolčimo dejstvo, da je tudi povojna
                  zakonodaja poznala podobno kazen. Medtem ko je nemški okupator dajal odvzete
                  otroke slovenskih staršev v prevzgojo nemškim družinam, je povojna oblast
                  odvzemala roditeljsko pravico staršem, ki so bili sojeni za politične delikte, ter
                  je njihove otroke dajala v prevzgojo socialistično in komunistično ustrezno
                  usmerjenim družinam. Torej čisto ista metoda. Zato predlagamo, da se osebe, ki so
                  bile v času političnega nasilja nad njihovimi starši odvzete svojim staršem ter
                  predane v socialistično prevzgojo ideološko pravovernim družinam, prizna status
                  političnega preganjanca in se jim z ustrezno odškodnino nadomesti trpljenje, ki so
                  ga pretrpele zaradi odtrganosti od svojcev ter izpostavljenosti politični vzgojni
                  kulturi v pravovernih družinah.</p>
               <p>Naslednja stvar, drugi predlog: <q>"Predlagatelj naj pri pripravi zakona o popravi
                  krivic vključi tudi določbo, s katero bo priznal političnim preganjancem oziroma
                  njihovim otrokom v pokojnino leta, ki so jih izgubili, ker so bila razveljavljena
                  njihova spričevala, šolska spričevala, dosežena v dobi okupacije na srednjih in
                  podobnih šolah."</q> Prosvetno ministrstvo demokratske federativne Jugoslavije je leta
                  1945 izdalo navodilo, s katerim je učencem srednjih šol odreklo uspešno dovršeno
                  šolo, če so njihovi starši bili pripadniki ideološko usmerjenih organizacij,
                  fašistične in še kakšne druge. V 5. členu je izrecno poudarjeno, da otroci nosijo
                  posledice dejanj svojih staršev, kar je v nasprotju s temeljnim načelom prava, ki
                  izrecno poudarja načelo individualizacije kazni in da torej v našem primeru otroci
                  ne morejo odgovarjati za dejanja svojih staršev oziroma nositi posledic njihovih
                  dejanj. Sklep predlagamo zato, ker so znani primeri, da prizadetim državljanom
                  manjkajo leta, ker so morali ponavljati šole oziroma razrede, ki so jih uspešno
                  dovršili in so bili od njih zaradi ideoloških razlogov odstranjeni.</p>
               <p>Naprej. Predlagatelj naj pri pripravi predloga zakona o popravi krivic za drugo
                  obravnavo vključi določbo, s katero bo priznal državljanom, ki so bili z
                  disciplinskim postopkom oziroma brez njega zaradi političnih razlogov odstranjeni
                  iz delovnega mesta pravico do odškodnine in do let za pokojnino za tisti čas, ko
                  so bili brez zaposlitve. V 72. členu zakona o delovnih in socialnih sodiščih, je
                  vključena določba, ki omogoča državljanom, ki so bili prizadeti v sodnih postopkih
                  pred sodišči združenega dela, obnovo pravnomočnih končanih postopkov oziroma
                  revizijo, s katero se preizkusi izpodbijanje odločbe. Predlagana določba rešuje
                  samo vprašanje prizadetih delavcev v obdobju od 1974 do 1991 leta. Rešuje torej
                  samo, po mnenju prizadetih delavcev, krivične sodbe, ki naj bi jih izrekla sodišča
                  združenega dela. Opredelitev, kot je zajeta v 72. členu zakona o delovnih in
                  socialnih sodiščih, ne rešuje vse populacije prizadetih delavcev, ki so bili
                  diskriminirani zaradi političnih razlogov s strani vladajoče strukture. Z zakonom
                  o delovnih in socialnih sodiščih namreč ni razrešena problematika za obdobje od
                  1945 do uveljavitve zakona o delovnih in socialnih sodiščih. Zato je nujno
                  potrebno z dopolnilnim sklepom k zakonu o popravi krivic razrešiti tudi to
                  vprašanje, tako kot je razvidno iz predlaganega sklepa. Tukaj so zdaj našteti vsi
                  uradni listi. Samo en primer, ker je res tega preveč, da bi vam vse predstavil.
                  Podobno odstranjevanje, kot je poteklo v okvirih osnovnega in srednjega šolstva,
                  je bilo svoj čas prisotno tudi na Univerzi. V dokumentih, ki so razreševali
                  vprašanje moralno-politične primernosti visokošolskih učiteljev v obdobju
                  samoupravne socialistične družbe <stage>(tukaj citiram časopis Komunist iz
                     6.4.1973)</stage> je prvoimenovani dr. Ljubo Bavcon, znani človekoljub in borec
                  za človekove pravice, izpostavil, da je bil na univerzi, citat: <q>"prešibek spopad
                  delavcev v visokem šolstvu s pojavi liberalizma, tehnokratizma ter idejnega
                  pluralizma"</q>. S sopodpisniki citiranega dokumenta je zgroženo ugotavljal, da je
                  bilo za zdaj izjemno majhno število delavcev izločenih iz Univerze zaradi
                  protisocialistične družbene usmerjenosti. Oblikovalci tega dokumenta so skupaj s
                  prvopodpisanim človekoljubom dr. Ljubom Bavconom sodili, da ne morejo učiti tisti
                  posamezniki, ki so nosilci sistematičnega protiustavnega in samoupravnemu
                  socializmu sovražnega delovanja. Zaradi takšnih stališč so zahtevali, da je
                  potrebna stroga izbira in selekcija visokošolskih predavateljev in da je potrebno
                  zlasti upoštevati napredno družbeno angažiranost v stroki oziroma socialistično
                  idejno politično aktivnost. Zahtevali so tudi, da pridejo na delovna mesta
                  predvsem ljudje, ki so moralno politično povsem ustrezni itn.</p>
               <p>Potem naslednji predlog dopolnilnega sklepa: <q>"Predlagatelj naj pri pripravi
                  predloga zakona o popravi krivic za drugo obravnavo vanj vključi tudi določbo, s
                  katero bo priznal odškodnino državljanom, ki so bili zaradi političnih razlogov
                  med drugim kaznovani tudi s kaznijo izgube pravice do socialnega zavarovanja."</q>
                  Samo dve misli iz tega. Sodišče SNOS-a za narodno čast je bilo sodišče izven
                  konteksta poznanega pravnega reda, torej nekakšno izredno sodišče z namenom po
                  hitrem postopku obračunati z vsemi, za katere se je domnevalo, da niso bili
                  sovražniki domovine ali okupatorja, ampak predvsem nove politične, ideološko
                  obarvane elite. Razumljivo je, da se sodelovanje z okupatorjem kaznuje, vendar
                  človeške slabosti, ki kažejo osebnostne lastnosti - kot so sebičnost,
                  strahopetnost - nikakor ne morejo biti sama po sebi podlaga za ukrepanje
                  parasodnih oblasti. Tudi sovraštvo do naprednih slovenskih in jugoslovanskih sil
                  nikakor ne more biti razlog za kaznovanje. Ljudi lahko kaznujemo le za storjena
                  dejanja in ne za izraz čustev oziroma nenaklonjenosti do nečesa.</p>
               <p>Naslednji predlog: <q>"Predlagatelj naj pri pripravi predloga zakona o popravi krivic
                  za drugo obravnavo vanj vključi določbo, s katero bo omogočil revizijo
                  pravnomočnih sodb ob pogojih, ki jih bo določil zakon za vse tiste državljane, ki
                  imajo priznan status političnega zapornika ob pogoju, da se zloraba kazenske
                  zakonodaje ne more uveljavljati z drugimi izrednimi pravnimi sredstvi po določbah
                  zakona o kazenskem postopku."</q> S tem dopolnilnim predlogom uvajamo novo izredno
                  pravno sredstvo revizije, ki se lahko uporablja poleg že znanih izrednih pravnih
                  sredstev, zajetih v zakonu o kazenskem postopku. S predlaganim sklepom odpiramo
                  pravno možnost sodne rehabilitacije tistim državljanom, ki so bili prizadeti v
                  obdobju enostrankarskega sistema; če seveda to želijo.</p>
               <p>Potem naslednji sklep: <q>"Predlagatelj naj pri pripravi zakona o popravi krivic
                  vključi tudi določbo, s katero bo političnemu obsojencu priznal pravico do
                  zdraviliškega in klimatskega zdravljenja v obsegu, predpisanem za vojne invalide."</q>
                  Ta sklep predlagamo zato, ker menimo, da je potrebno odpraviti dvojnost meril v
                  postopkih glede popravljanja minulih krivic. S sklepom želimo uskladiti pravice,
                  ki naj bi jih dajal zakon o popravi krivic s pravicami, ki jih je država sklenila
                  popraviti pri žrtvah vojnega nasilja in sicer tako, da je le-tem omogočila pravico
                  do zdraviliškega in klimatskega zdravja. Prav tako, kot so bile žrtve političnega
                  nasilja lahko več let v zaporih in taboriščih nacifašističnega sistema, so bile
                  žrtve povojnega političnega nasilja enako deležne te blagodati; mnoge izmed teh
                  žrtev še v daljšem časovnem obdobju."</p>
               <p>In kot zadnji predlog. <q>"Predlagatelj naj za drugo obravnavo zakona o popravi
                  krivic vključi tudi določbo, s katero bo političnemu obsojencu zagotovil
                  zdravstveno varstvo v obsegu, predpisanem za vojne invalide."</q> Res na kratko. Na 5.
                  seji medresorske komisije 05.12.1993, so sprejeli sklep, s katerim so predlagali,
                  da naj se žrtvam vojnega nasilja zagotovi zdravstveno varstvu v obsegu predpisanem
                  za vojne invalide. Tudi v predlogu zakona o vojnih veteranih se izrecno poudarja,
                  da je potrebno žrtvam političnega nasilja v medvojnem času zagotoviti posebne
                  ugodnosti na področju pokojninskega in invalidskega zavarovanja, pri tem pa
                  zagotoviti hkrati popolno zdravstveno varstvo. Zato je posebej nerazumljivo
                  uporaba dvojnih načel oziroma moralno licemerstvo predlagatelja, ko recimo v
                  tretji in peti alinei 2. člena predloga zakona o vojnih veteranih zagotavlja
                  pravico državljanom iz političnih razlogov, medtem pa takšen obseg socialnih,
                  zdravstvenih pravic ne priznava državljanom, ki so bili žrtve političnega nasilja
                  v obdobju od leta 1945 do 1990. Nerazumljivo se nam zdi, da predlagatelj zakona z
                  veliko toleranco obravnava žrtve fašističnega oziroma nacističnega nasilja in jim
                  omogoča povsem upravičene pravice na področju zdravstvenega in socialnega varstva,
                  da pa hkrati drugače obravnava žrtve političnega nasilja v povojnem obdobju, in da
                  tem prizadetim državljanom odreka pravice, ki jih priznava žrtvam nacifašističnega
                  obdobja.</p>
               <p>Torej, z vidika žrtve je čisto vseeno, ali je bil poslan v taborišča ali v zapor
                  po nacifašistični ali komunistični oblasti. Menda je razumljivo, da v nobenem
                  primeru ni bil v sanatoriju. To bi bilo v imenu poslanske skupine zaenkrat vse.
                  Hvala lepa.</p>
            </sp>
            <sp xml:id="SDZ1-Redna-19-1994-04-20.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Lipoglavšek za poslansko skupino Združene
                  liste socialnih demokratov.</p>
            </sp>
            <sp xml:id="SDZ1-Redna-19-1994-04-20.sp10">
               <speaker>FRANC LIPOGLAVŠEK:</speaker>
               <p>Hvala lepa za besedo. Kolegice in kolegi, en dober dan najprej! Računam, da nas ta
                  razprava danes ne bo tako zagrela kot v takih prilikah, ampak da bomo strpno, tako
                  kot je bilo na Odboru za notranjo politiko in pravosodje, poskušali najti
                  najboljše rešitve za to, da se poprava krivic izvrši dejansko in pa kar
                  najhitreje.</p>
               <p>Moram reči, da smo v naši poslanski skupini k temu predlogu pristopili zelo
                  temeljito, in da smo tudi opravili primerjavo s predlogom, ki ga je pripravila
                  Vlada. Mislim, da je vladni predlog prišel tudi v druge poslanske skupine, in da
                  ste imeli tudi ostali kolegi in kolegice priliko, da zadeve primerjate.</p>
               <p>Iz poročil, ki jih je pripravila Vlada, Odbor za notranjo politiko, pa tudi iz
                  tega, kar je pripravil Sekretariat za pravosodje, na nek način izhaja, da ta zakon
                  vendarle ni tak, da bi omogočil zelo hitro popravo in da bi odpravil nekatere
                  pomisleke, ki iz tega tudi iz tehničnega vidika nastajajo.</p>
               <p>Za nas je zlasti nesprejemljivo, da se zadeve, ki so bile z urejene z zakonodajo,
                  rešujejo v <stage>(l2. členu)</stage> s komisijo. Menim, da je to skregano z
                  osnovno logiko pravne države in da ni mogoče pristati, da bi eno napako, ki je že
                  bila v tej družbi storjena, ponavljali in da se iz preteklosti ne bi ničesar
                  naučili. Menimo tudi, da organ pri vladi ne zagotavlja trdnosti in stabilnosti;
                  ker koncu koncev, če je to vladni organ, bo pri vsaki zamenjavi vlade prišlo tudi
                  do zamenjave takšnega organa in zato bo vrsta politik na tem področju prav tako
                  mogoča, zlasti pa še, če ne bo trdnih meril, kaj je politični zapornik, kaj je
                  politično preganjanje itd.- vsi ti pojmi, na katere je opozoril Sekretariat za
                  zakonodajo.</p>
               <p>Ne zdi se nam mogoče, da bi sodelovali trije udeleženci pri pripravi; oziroma,
                  mogoče je, ampak menim, da predlog, ki naj bi iz tega nastal za drugo obravnavo bo
                  seveda imel kopico ločenih mnenj, bo verjetno imel variantne predloge, kar pa za
                  tak zakon prav gotovo ni dobro. O katerih predlagateljih govorim? Govorim o
                  uradnih predlagateljih, treh kolegih poslancih, govorim o Združenju žrtev
                  komunističnega nasilja in govorim o Vladi, ki naj bi po sklepu Odbora za notranjo
                  politiko in pravosodje bila tudi ena od nosilk novega oziroma zakona za drugo
                  obravnavo. Menim, da trojno delo dejansko ne bo dalo takšnega rezultata, kot bi si
                  ga želeli.</p>
               <p>Naslednje kar je, finančne posledice. Menim, da bi se okrog tega zakona dejansko
                  morali pogovoriti tudi o proračunu. Proračun namreč te postavke <stage>(ki je
                     grobo ocenjena na 25 mio nemških mark)</stage>, ne predvideva. Zakon, tudi po
                  najslabši varianti, menim, da ni nasprotovanja v tem zboru, da bi moral biti
                  sorazmerno kmalu sprejet in ga tudi fizično ne bo mogoče uresničiti, če te
                  postavke v proračunu za leto l994 ne bo. Če bodo sprejeti tudi amandmaji, ki jih
                  je kolega Lap podpisal, potem se mi zdi, da je ta številka mnogo, mnogo premajhna
                  za to, da se vse te pravice, ki jih na nek način želi poslanska skupina
                  uveljaviti, da so ta sredstva mnogo, mnogo premajhna.</p>
               <p>Prav tako smo izrazili pomislek na to, da se večina sredstev za odškodnino izplača
                  z likvidnostnimi sredstvi. To je poseben problem, s katerim se bo srečala vlada in
                  o katerem moramo prav tako imeti svoj pogled tudi poslanci v Državnem zboru. Ne
                  nazadnje, poslanci smo naložili vladi, da pripravi predlog. Neposredno pred tem,
                  ko ga je vlada pripravila, smo pa dobili v postopek predlog, ki so ga pripravili
                  trije poslanci v sodelovanju z Združenjem žrtev komunističnega nasilja.</p>
               <p>In končno, kar je bolj osebno mnenje in mnenje večine v poslanski skupini, da ni
                  dobro, da pišejo zakon prizadeti; preprosto zato, ker na rano je nehote dodanega
                  malo popra in ta rana posebej zaskeli in je vprašanje, če je zadeva objektivna.
                  Menim, da mora vladni predlog v proceduri dobiti prednost in zato vlagam dodatni
                  sklep, in sicer, da se ta zakon zavrne. In če bi bil ta sklep izglasovan, potem
                  naslednji sklep, da se za majsko sejo uvrsti na dnevni red predlog zakona o
                  popravi krivic, ki ga je pripravila Vlada. Hvala lepa.</p>
            </sp>
            <sp xml:id="SDZ1-Redna-19-1994-04-20.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač za slovenske liberalne demokrate.</p>
            </sp>
            <sp xml:id="SDZ1-Redna-19-1994-04-20.sp12">
               <speaker>JANEZ KOPAČ:</speaker>
               <p>Hvala za besedo. Spoštovane kolegice poslanke in kolegi poslanci, spoštovani zbor!
                  V Liberalni demokraciji Slovenije pozdravljamo ta zakon. Menimo, da gre za
                  simbolno dejanje prekinitve z zlorabami s političnim predznakom, ki so se dogajale
                  v preteklosti in lahko bi rekel celo, da je ta zakon eden od rezultatov delovanja
                  bivše ZSMS v zadnjih letih bivšega režima. Sočasno pa moram izraziti obžalovanje,
                  da so trije poslanci s proceduralnim trikom preprečili kvaliteten zakon, ki ga je
                  ali pa obravnavo kvalitetneje pripravljenje zakona, ki ga je vložila Vlada, kar se
                  nam zdi dokaz za to, da gre za bolj ali manj prestižno vprašanje; vsaj kar se
                  predlagateljev tiče. Menimo, da vprašanje ne sme biti prestižno in pri tem je
                  predvsem pomembno, da se pri popravljanju krivic kombinira ali pa, da gre za
                  ustrezno kombinacijo pravičnosti in tudi zmernosti, kajti krivda za posamezne
                  krivice, ki so se zgodile po drugi svetovni vojni v Sloveniji, ne more biti
                  kolektivna krivda naslednje generacije, ki bi za to morala predvsem plačevati
                  davke. Tudi gospodarsko je povsem nerazumno, da bi za popravo krivic iz
                  preteklosti plačevali velike vsote svežega proračunskega denarja, kot pač to
                  predlagajo predlagatelj. Menimo, da je prav, da se dotične krivice iz preteklosti
                  poravnavajo s premoženjem države, ki ga je le ta prav tako dobila v
                  preteklosti.</p>
               <p>Ob tem je potrebno reči, da je vsekakor neutemeljena ocena predlagateljev, da bo
                  šlo za 2 tisoč upravičencev s povprečno dvajsetimi meseci nadomestila v višini 600
                  nemških mark, kar bi nas stalo samo 25 milijonov nemških mark. Če bi bilo to res,
                  menim, da gre za strošek, ki ga kaže tudi plačati, zato da se to simbolno, delno
                  finančno podprto vprašanje tudi razreši in da z dnevnega reda. Vendar je zakon
                  napisan tako, da ta ocena finančnih posledic seveda nikakor ni ustrezna, pač pa bi
                  bila mnogo večja, če bi bil zakon sprejet tak, kot je napisan. Če bi bil zakon
                  sprejet tak, kot je predlagano z dodatnimi dopolnili, podpisanimi s stranmi
                  gospoda Lapa, pa seveda lahko govorimo o izjemno visokih številkah. In potrebno se
                  je zavedati, da bo vsa ta obveznost zapadla v zelo kratkem časovnem obdobju. Zato
                  v poslanskem klubu Liberalne demokracije Slovenije predlagamo vrsto amandmajev k
                  stališču matičnega odbora v prvi obravnavi predloga zakona, kjer se približno
                  polovica le teh tiče načina izplačevanja odškodnin, približno polovica pa bolj
                  natančnega ali pa preciziranja pravnih norm, ki jih zakon vsebuje, o čemer je
                  govoril že gospod Pukl, predsednik matičnega odbora in iz čigar besed sem začutil
                  tudi podporo vsaj te vrste amandmajsko oblikovanim stališčem našega poslanskega
                  kluba.</p>
               <p>Menimo, da je simbolična ali pa politična rehabilitacija, in tudi vsaka drugačna
                  možna simbolična prekinitev s temi zlorabami ali pa nepravilnostmi iz preteklosti,
                  potrebna. Vendar menimo sočasno, da je smiselno tudi izplačilo odškodnine
                  predvideti tako, da bo izplačilo v gotovini - ravno tako ne bi rad bil
                  omalovažujoč, ampak rekel bom - simbolično; kar pomeni vsekakor ne zelo visoko. Po
                  drugi strani pa menimo, da je prav, da se odškodnina, kot sem že omenil, izplačuje
                  tudi v drugih oblikah državnega premoženja, kajti ta država si je tudi v okolju, v
                  katerem so se te zlorabe dogajale, nabrala kar nekaj premoženja. Naj omenim
                  lastniške deleže v marsikaterem podjetju, naj omenim celotna podjetja v državni
                  lasti <stage>(gre za javna podjetja)</stage>, naj omenim vrsto drugih nepremičnin
                  v lasti upravnih organov itd., kar vse je možno dotičnim upravičencem tudi dati,
                  morda tudi ob njihovem soglasju, torej glede na njihove želje pri izbiranju teh
                  oblik premoženja. Nikakor pa mislim, da ni razumno, da je svež proračunski denar
                  za t.i. osebno porabo, pa četudi gre za izplačilo nekih nadomestil za neke krivice
                  iz preteklosti.</p>
               <p>Družbena in premoženjska razmerja, ki jih je ustvaril čas po II. svetovni vojni,
                  danes niso razložljiva in razrešljiva z delitvami, ki jih tu pa tam predlagajo
                  populisti, namreč z delitvijo današnje populacije na potomce pravih in napačnih,
                  rdečih in črnih, zmagovalcev in poražencev. V formuli za razumevanje povojnega
                  dogajanja je preveč intervenirajočih in naključnih spremenljivk, da bi jo bilo
                  mogoče izreči z nekaj besedami ali številkami. Rešitve za dejanske tegobe je
                  mogoče iskati v moralni sferi in v simboličnih poravnavah z različnimi oblikami
                  državnega premoženja.</p>
               <p>Zgodovine ni mogoče spremeniti, predvsem pa je ni pravično in ni smotrno
                  ponavljati. Zato torej, z nekoliko patetike lahko rečem, da v imenu generacij,
                  mnogih generacij, ki s časom, ki ga obravnava ta zakon, nimajo nič skupnega -
                  razen da gre morda za stvar, ki se je dogajala v njihovem prostoru, vendar mnogo
                  pred njimi - lahko rečem, da so predlagane rešitve, kot jih predlagajo trije
                  predlagatelji v prvi obravnavi, vsaj z vidika obremenitve naslednjih generacij in
                  prevalitve kolektivne krivde generacij, ki so že odšle, na nove generacije, ki so
                  in ki prihajajo, v obliki finančnih obveznosti nespametne.</p>
               <p>Zato torej predlagamo, da Državni zbor podpre številna, amandmajsko oblikovana
                  stališča k stališčem in sklepom matičnega odbora ob prvi obravnavi predloga zakona
                  o popravi krivic, ki pa mu kot takemu, naj še enkrat poudarim, nikakor ne
                  nasprotujemo. Hvala lepa.</p>
            </sp>
            <sp xml:id="SDZ1-Redna-19-1994-04-20.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar za Slovenske krščanske demokrate.</p>
            </sp>
            <sp xml:id="SDZ1-Redna-19-1994-04-20.sp14">
               <speaker>IGNAC POLAJNAR:</speaker>
               <p>Hvala lepa gospod predsedujoči. Spoštovani zbor, prav lep pozdrav! Očitno v
                  Sloveniji čas počasi zori tudi ko gre za vprašanje poprave krivic, ampak vendarle
                  zori. To je za nas vsekakor opogumljajoče in kaže, da bomo nekatere stvari, o
                  katerih smo že veliko govorili in prej razmišljali, odslej hitreje premikali.
                  Zagotovo je seveda to počasno zelenje, ko gre za popravo krivic bilo slabo za
                  tiste, ki so te krivice preživeli, se pravi za prizadete, ampak vendarle se stvari
                  spreminjajo in v imenu poslanske skupine bi rad opozoril, da smo mi že leta 1991
                  resno razmišljali o popravi krivic. To smo dali tudi v svoj program na volitvah
                  leta 1992, leta 1991 pa smo o tem razmišljali preko Komisije za raziskavo povojnih
                  množičnih pobojev. Tam smo namreč zahtevali, da ta komisija obravnava vprašanje
                  poprave krivic kot eno temeljnih vprašanj dela te komisije in na to komisijo smo
                  dvakrat povabili tudi Združenje žrtev komunističnega nasilja, kjer smo obravnavali
                  prav to vprašanje, na kakšen način naj država popravi krivice, ki so bile storjene
                  ljudem med vojno in po vojni. Poudarjam, med drugo vojno in pa po vojni. Moram
                  reči, da takrat vlada, še Demosova, ni nekaj časa, recimo temu, natančno vedela,
                  kako bi se te stvari lotila. Po prepričevanju te komisije, zlasti pa nas
                  Krščanskih demokratov, pa je vendarle dozorelo spoznanje, da je potrebno narediti
                  poseben zakon o popravi krivic. Na to opozarjam zaradi tega, ker smo na zadnji
                  seji te raziskovalne komisije sprejeli sklep, da mora Vlada pripraviti ta zakon.
                  In Vlada se je po tem leta 1992, ko pa seveda ni bila več Demosova, tudi strinjala
                  s to generalno rešitvijo, da naj to stvar uredi poseben zakon. - O tem govorim
                  zaradi tega, ker je tukaj zapisano, da se noben državni organ s to problematiko ni
                  ukvarjal. Torej, ukvarjala se je ta komisija dvakrat in dvakrat je povabila to
                  združenje, da je to združenje v tej komisiji predstavilo svoje poglede. No, in s
                  tem problemom se je, to pa lahko mirno zatrdim zdaj, lani skoraj celo leto
                  ukvarjala naša poslanska skupina oziroma Slovenski krščanski demokrati v
                  intenzivnih pogovorih z združenjem, kako vendarle zakon, ki so ga oni predlagali
                  spremeniti v tisti smeri, da bo sprejemljiv za čim širši recimo krog v Državnem
                  zboru. Mi seveda smo pri tem izhajali iz tega, kar je bilo tu že rečeno, da ne gre
                  za prestižno vprašanje; vsaj nam ni šlo za prestižno vprašanje, ampak za
                  vprašanje, da se krivice dejansko popravijo. In to je za nas bistveno. Za nas ni
                  bistveno, katera je tista stranka, ki si bo to stvar pripela na prsi; za nas je
                  bistveno, kako bomo ali kako bo ta država krivice, ki so bile storjene, tudi
                  popravila, in kako jih bo čim bolje popravila. In kako bomo s tem zakonom tudi
                  prispevali k temu, da v Sloveniji ne bomo še naprej delili ljudi na tiste, ki so
                  bili preganjani in na tiste, ki so jih preganjali. In za to gre v tej zgodbi, da
                  tudi to stran te knjige, ki smo jo odprli že z nekaterimi drugimi sklepi v tem
                  Državnem zboru, potem enkrat zapremo.</p>
               <p>Zakon, tak kakršen je pred nami, smo seveda mi tudi potem, ko smo videli, da z
                  Združenjem ni mogoče priti povsem skupaj, napovedali, da ga bomo podprli in tudi
                  vložili. Na žalost, ali pa na srečo, je potem to naredila druga stranka, mi smo pa
                  javno povedali, da bomo prav ta zakon podprli in ga tudi vložili. In seveda želim
                  si, da nič, kar se je dogajalo v zvezi s proceduralnimi zapleti v zvezi s tem
                  zakonom ne bi prispevalo k temu, da te stvari sedaj ne peljemo naprej po vsebinski
                  plati. Ker za nas je res bistveno vprašanje, kako bomo vsebinsko ta zakon
                  dodelali.</p>
               <p>Zagotovo zlasti združenje žrtev komunističnega nasilja, ki je ta zakon pisalo, ima
                  lahko tudi nekoliko drugačen pogled kot drugi prizadeti.</p>
               <p>Namreč vedeti je potrebno, da tukaj ne gre zgolj za to združenje, ki se vidi v tem
                  zakonu, tu so v zakonu omenjene tudi druge skupine, ki so, po našem prepričanju,
                  veliko večje in so bile na nek način tudi huje prizadene. In vse te stvari bo
                  potrebno v nadaljnih postopkih tako uskladiti, da bo zares o zakonu mogoče reči:
                  notri so rešitve, ki popravljajo krivice vsem prizadetim. Za nas seveda je
                  pomembno, da gre tukaj za vprašanje medvojnega časa, se pravi vojnega časa, in za
                  čas po vojni. Mi tega ne moremo ločevati zaradi tega, ker vendarle že danes lahko
                  rečemo, da so se tudi v vojnem času dogajale krivice, za katere danes že lahko
                  trdimo, kakšne približno so bile in tudi za obseg teh krivic, se je že mogoče
                  pogovarjati. Tukaj vendarle obstajajo neki podatki in jih je potrebno vzeti resno,
                  ko bomo ta zakon obravnavali tudi v naslednjih postopkih.</p>
               <p>Kar se pa tiče medvojnega obdobja in poprave krivic, pa mi seveda mislimo, da mora
                  biti v tem zakonu bolj natančno opredeljeno tudi vprašanje vseh tistih, ki so
                  sedaj po našem prepričanju v tem zakonu slabo ali pa premalo opredeljeno
                  zajeti.</p>
               <p>Zagotovo bo veliko razprav o tem, koliko denarja lahko ta država nameni za popravo
                  krivic. Združenje samo seveda je tu bilo recimo bolj zahtevno. Jaz ali pa v naši
                  poslanski skupini smo to razumeli, smo pa seveda ves čas poudarjali, da bo
                  potrebno tudi tu se na nek način usklajevati, da bomo prišli do rešitve, ki bo
                  pomenila zares tudi materialno popravo. Ker ni dovolj, da zgolj na neki simbolni
                  ravni operiramo pri popravi krivic, tu moramo operirati tudi z materialno platjo.
                  Če tega nismo pripravljeni pomeni, da tudi na simbolni ravni stvari nismo storili,
                  in to je pa seveda bistveno.</p>
               <p>Zato si seveda želim, da bi v nadaljevanju ali pa, ko bomo imeli zakon v drugem
                  branju, pridejo v zvezi s tem zakonom lahko do izraza vse tiste skupine, ki so
                  bile zares med vojno in pa po vojni prizadete. Včasih, ko smo obravnavali to
                  problematiko z združenjem, se nam je vendarle zdelo, da tudi tam ni bilo takega
                  usklajevanja, kakršnega smo si mi želeli, zaradi tega, ker smo želeli, da to stvar
                  obravnavamo celovito. In ne bi bilo dobro, da bi danes tudi to stvar odtrgali na
                  koščke, ampak jo je potrebno obravnavati celovito. In jaz sem prepričan, da bomo
                  vsi v tem Državnem zboru tudi tako videli to stvar in da bodo tako videli stvar
                  tudi vsi tisti, ki so jim bile krivice prizadejane.</p>
               <p>Moram reči še tole. Država se je kar precej časa - ali je bil to Državni zbor, ali
                  je bila Vlada, ali je bila kakšna druga institucija - sprenevedala, ko je šlo za
                  popravo krivic. In zdaj seveda je pa čas, da je tega sprenevedanja konec, da
                  vendarle tudi tu naredimo korak naprej in da ta Državni zbor sebe legitimira kot
                  najvišji organ te države tudi na ta način. To bo vsekakor pripomoglo k temu, da se
                  umiri slovensko politično prizorišče in da se umiri na način, ki je za nas seveda
                  tudi edini sprejemljiv. Se pravi s tistimi dejanji, ki bodo pomenila, da je v tej
                  Sloveniji živeti lepo, da je živeti varno in da tistim, ki so jim bile krivice
                  prizadejane, se to tudi poravna, kolikor je seveda mogoče.</p>
               <p>Ali zahtevati denar v proračunu že letos? Zagotovo bi bilo prav, da se ta Državni
                  zbor tudi s tem vprašanjem resno sooči, ker bo to pomenilo, da Državni zbor ni šel
                  v postopek zgolj zato, da pomiri neko skupino ljudi, ampak zato, da se stvari
                  začnejo spreminjati vsebinsko.</p>
               <p>Zato mi seveda zakon podpiramo, tako kot je tu pred nami, s sklepi, ki jih dal
                  odbor. Pričakujemo pa, da bo v nadaljnjih branjih vendarle doseženo tisto
                  soglasje, ki bo pomenilo, da se zaradi tega zakona nismo šli na novo deliti, ampak
                  da smo šli naproti drug drugemu, da naredimo bivanje vsem nam lepše in tudi
                  prijaznejše. Hvala lepa.</p>
            </sp>
            <sp xml:id="SDZ1-Redna-19-1994-04-20.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak za poslansko skupino Demokratske stranke
                  Slovenije.</p>
            </sp>
            <sp xml:id="SDZ1-Redna-19-1994-04-20.sp16">
               <speaker>ANTON PERŠAK:</speaker>
               <p>Spoštovane poslanke in poslanci. Rad bi povedal, da podpiramo to, da se zakon
                  sprejme in da se sprejme čim hitreje. To podpiramo zaradi tega, ker mislimo, da so
                  taki zakoni kot je ta, tako je bilo že zdaj intonirano, v bistvu neka realna
                  dejanja sprave, se pravi neke odločitve Slovencev, o kateri sicer zelo radi
                  govorimo, glede katere so bile do zdaj storjena v glavnem neka simbolna dejanja,
                  bolj ali manj s figami ali kakorkoli že v žepih. Zdi se pa, da je zelo važno, da
                  zakon v nadaljnji dodelavi postane še bolj terminološko jasen glede kategorij
                  itn., glede pogojev, zato da ne bo dopuščal dodatnega arbitriranja, potem, ko se
                  bo opredeljevalo pravice iz tega zakona, da se ne bo zgodilo tisto, o čemer so
                  nekateri predhodniki že govorili, da bo prihajalo do novih sporov in do novih
                  nesoglasij na račun tega arbitriranja, odločanja, kdo je do česa upravičen in kdo
                  ni.</p>
               <p>Naslednja stvar, ki se jo zdi potrebno povedati, je to, kar je bilo že tudi
                  omenjeno, da je treba seveda razmišljati o teh materialnih konsekvencah zakona, in
                  sicer na ta način, kot je bilo že rečeno, da naj to ne prinese zdaj nekih novih
                  obremenitev generacijam - vsekakor, da je treba te krivice tudi materialno, da
                  tako rečem, nadoknaditi - ampak, da se naj iščejo pri tem načini, ki ne bodo
                  nekako neposredno obremenili pa zdaj tistih, ki pravzaprav s temi krivicami niso
                  imeli nič - ne kot storilci krivic, ne kot žrtve teh krivic. Tako da podpiramo
                  tista razmišljanja, ki napotujejo k tem dodatnim oblikam oziroma iskanjem načinov
                  za materialno poplačilo krivic.</p>
               <p>Po moje oziroma po našem mnenju bo treba razmisliti o tem, kako opredeliti te reči
                  oziroma krivice, <stage>(v narekovajih bom zdaj rekel)</stage> <q>"oziroma dogodke"</q>,
                  ki so se dogajali v času 2. svetovne vojne in tiste, ki so se dogajali po vojni.
                  Namreč gre za to, da kakorkoli - in poboji, in umori, in vse to v času vojne - je
                  to seveda kategorija vojnih zločinov tudi proti civilnemu prebivalstvu lahko itn.
                  Medtem, ko so je krivice, ki jih je počela oblast po vojni, v miru, ko je pač
                  kakorkoli že bila legitimna in kakorkoli že je poskušala biti legalna, sta to
                  vendarle dve kategoriji. Kar pa ne pomeni, da tistega obdobja med vojno ni
                  potrebno premisliti in tudi najti ustreznih načinov, lahko tudi v okviru tega
                  zakona; ampak razlika najbrž je, če nekaj počne neka vojaška formacija v času
                  enega spopada oziroma če to počnejo organi oblasti v miru.</p>
               <p>Na koncu bi rekel še to. Mi seveda podpiramo to oziroma v principu podpiramo, da
                  poslanci predlagajo zakone, ne glede sedaj na zaplet, ki je v tem primeru nastal,
                  in zato seveda tudi ne nasprotujemo temu, da gre ta zakon naprej s temi
                  predlagatelji. Koristno pa bi verjetno bilo, da bi predlagatelji skušali najti
                  skupen jezik z Vlado in vzpostavili neko sodelovanje z Vlado v nadaljnji
                  proceduri, ker bo to koristno. Vlada vendarle razpolaga z nekimi strokovnimi
                  močni, tudi še z nekimi dodatnimi možnostmi in to, tudi po mojih dosedanjih
                  izkušnjah, lahko samo prispeva k temu, da se zakon boljše izdela, kot pa če ga
                  skušaš sam, četudi si ti predlagatelj, pač do konca delati in obdelovati.
                  Hvala.</p>
            </sp>
            <sp xml:id="SDZ1-Redna-19-1994-04-20.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik za poslansko skupino
                  Socialdemokratske stranke Slovenije.</p>
            </sp>
            <sp xml:id="SDZ1-Redna-19-1994-04-20.sp18">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Poslanci Socialdemokratske stranke brez zadržkov
                  podpiramo predloženi zakon in bomo glasovali proti vsem tistim sklepom, ki bi
                  poskušali na principu dvojne morale zvodeneti ta zakon. Torej, upamo tudi, da bo
                  ta zakon brez bistvenih sprememb v tem zboru tudi sprejet. Hvala.</p>
            </sp>
            <sp xml:id="SDZ1-Redna-19-1994-04-20.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo še kdo od predstavnikov poslanskih skupin? Ugotavljam da
                  ne in dajem besedo poslankam in poslancem. K razpravi se je pisno prijavilo že
                  nekaj poslank in poslancev. Torej ima besedo gospod Tone Partljič. Za njim bo na
                  vrsti gospod Jožef Kocuvan.</p>
            </sp>
            <sp xml:id="SDZ1-Redna-19-1994-04-20.sp20">
               <speaker>TONE PARTLJIČ:</speaker>
               <p>Hvala lepa. Nisem si predstavljal, da bom kar med prvimi, ampak sem ugotovil, da
                  so ostali poslanci nosili prijave za poslansko skupine; najbrž, da se nisem želel
                  prvi prijaviti.</p>
               <p>Mogoče je to tudi dobro, ker bom govoril malo literalno pa vas prosim, da se nad
                  tem zaenkrat še ne zgražate. Vas, delovni predsednik prosim, da me opozorite, če
                  bi se vam zdelo, da se s tem odmikam.</p>
            </sp>
            <sp xml:id="SDZ1-Redna-19-1994-04-20.sp21">
               <speaker>PODPREDSEDNIK DR. LEV KREFT:</speaker>
               <p>V našem poslovniku ni ničesar proti literaturi.</p>
            </sp>
            <sp xml:id="SDZ1-Redna-19-1994-04-20.sp22">
               <speaker>TONE PARTLJIČ:</speaker>
               <p>Ker se spomnim, da sem enkrat tako približno govoril in mi je nekdo relativno
                  upravičeno rekel, da to ni literatura, ampak je Državni zbor, kjer se sprejemajo
                  zakoni in da naj tako diskutiram kje drugod.</p>
               <p>Za ta način se odločam v trdnem prepričanju, da lahko tak pristop tudi včasih bolj
                  jasno izostri stvari kot mogoče kakšen drug pristop. Da pravzaprav, če rečemo, da
                  literatura na nek način odslikava zadeve, da pravzaprav točno vidimo, ali pa
                  boljše vidimo šele, ko so odslikane kot takrat, ko živijo na nek način okoli nas.
                  O tem mi govori nazadnje tudi slovenska himna, ki smo jo vzeli za literaturo in
                  tako dobro vsebuje vse to, kar najrazličnejši ljudje čutijo, kar mi govori tudi
                  to, da vem, da so jo deklamirali in peli <q>"Zdravljico"</q> domobranci, preden so šli,
                  kot sem že enkrat omenil, na stadion priseči, in na drugi strani so jo deklamirali
                  tudi partizani. Pomeni, da je združevala, da sta se lahko identificirali dve tako
                  različni strani, ki sta takrat že najbrž bili na nek način v državljanski
                  vojni.</p>
               <p>To pravim zaradi tega, ker se sam spomnim in se ob krivicah, ne pa ob tej krivici,
                  ampak drugače, se vedno ko govorimo o krivicah na Slovenskem nekako zdrznem, ker
                  se mi zdi, da je to občutje krivice prav eden izmed bistvenih sestavnih delov
                  človekovega značaja, slovenskega narodnega značaja pa še zlasti. Sam sem hodil 15
                  let v šolo ali celo 17 let. V tem času sem gotovo desetkrat pisal spis z naslovom
                  <q>"Krivica boli"</q>. Vidim, da ga kar naprej pišejo še slovenski otroci. Pomeni, da je
                  to tako pomembno.</p>
               <p>Po drugi strani pa tudi sedaj srečujem ljudi, da se mi včasih zdi, kot da
                  tekmujemo v tem, komu se je zgodila večja krivica. Ne samo te vrste krivica. Če
                  srečaš predstavnika katerekoli politične orientacije ali združenja, na nek način
                  dokazuje, komu se godi večja krivica. Spomnim se, ko smo se zbrali na odboru, če
                  mu rečem Kociprov odbor, mislim da na pobudo gospoda Janeza Podobnika, različni
                  predstavniki družbe, ki so se jim godile krivice, ali ker je potrebno v nekem
                  drugem zakonu to sankcionirati <stage>(so bili predstavniki Zveze borcev,
                     izgnancev, nasilnih mobilizirancev, nove zaveze, veterani eni, drugi veterani,
                     da jih ne naštevam, ali pa vojni izgnanci, izgnanci v Nemčijo, Srbijo)</stage>,
                  kako so hitro prišli med seboj navzkriž. Vsak pa je poizkusil dokazati to, komu se
                  je godila največja krivica.</p>
               <p>Zato se mi zdi, da ob tem občutju, ker je tako sladko dokazovati <q>"krivica boli,"</q>
                  na nek način mislim, da moramo biti pametni, zreli in se ne s tem čustvom
                  igrati.</p>
               <p>Prav ta sestanek, spremljal sem očeta, ko mi je doma umiral dve leti in je bil,
                  kot sem že v neki svoji komediji napisal, nasilno mobiliziran v nemško vojsko, od
                  tam pobegnil k Rusom in je nekaj časa mislil, da je to zelo dobro, potem se je
                  tudi tistim, ki so bili v ruski vojski, nekaj dogajalo, in se mu je pravzaprav
                  zadnja leta življenje skoncentriralo samo na to, da se mu je celo življenje godila
                  strašna krivica. Nekaj tega sem opazil tudi pri ljudeh. In se je ta njegov občutek
                  krivice spremenil v njegov edini način bivanja: <q>"Krivica se mi je godila, kako se
                  mi bo popravila, umrl bom, ne da bi se mi popravila krivica"</q>.</p>
               <p>Čutim, da nekaj tega ima dosti ljudi, zlasti ljudje z leti. Zato mislim, da se ne
                  gre kar površno s tem obnašati, niti na način, češ, to mlade generacije ne zanima.
                  To so ljudje in državljani te države in njihova bolečina je avtentična in
                  silovita.</p>
               <p>Tu je nekaj predgovornikov pred menoj že to postavilo in se z njimi zelo strinjam
                  in sem trdno prepričan, da se niti nihče ne drzne - niti predlagatelji tega
                  zakona, niti tisti, ki z njimi polemiziramo - da bi tako stvar spolitizirali.
                  Verjetno gre za to, da se to občutje, o katerem govorim, na nek način sankcionira
                  in odpravi. Zato se mi zdi, da relativno do sedaj diskusija še ni šla v politično
                  manipulacijo in upam, da ne bo šla. Mislim, da je to prevelika resnična, človeška
                  stiska.</p>
               <p>Oglasil sem se tudi zato, ker sem se spomnil, da sem se včeraj ob neki razpravi
                  oglasil, prestrašen, ko je nekdo rekel: <q>"Ni mi prav, da se strinjamo. Bomo drugič
                  postavili takšen predlog, da se ne boste mogli z nami strinjati"</q>.
                     <stage>(Ne.)</stage> Mislim, da če govorimo o spravi resno - ne polemiziram,
                  niti ne želim s tem nobenega olja polivati na ogenj - ampak če mislimo o spravi
                  resno, je to ena izmed stvari, kjer bi bilo odlično, da bi se bolj ali manj
                  strinjali in da se ne bi politično razdelili.</p>
               <p>Zato moram reči - čeprav bom tudi o predlogu zakona nekaj rekel, ki sem ga
                  pregledal, kolikor sem jaz sposoben natančno pregledati - da se mi zdi prav, da je
                  tu, če se je predolgo odlašalo, če ni bilo drugega, mislim, da je to prišlo prav
                  na dnevni red, čeprav - kakor pred menoj Jože Pučnik - ne bi rekel, da ga brez
                  zadržkov podpiram in ne bi se izogibal temu, da bi ta zakon morda tudi popravili,
                  ne mislim pa, da bi ga zvodeneli.</p>
               <p>Ne nazadnje imamo v literaturi neko tako reč, se spomnite, Hlapca Jerneja, ki se
                  mu je zgodila krivica in jo išče. Na koncu jo išče že tako, da je tudi on ne
                  razume in zgori v tem, čeprav se bori za pravico. Ampak kdor gleda njegova dejanja
                  z vidika zdrave pameti, lahko vidi, da ga je občutek krivice popolnoma že
                  determiniral, oslepil in nazadnje je tudi sam žrtev tega boja s krivico.</p>
               <p>Verjamem, da, kako to spraviti v zakon, je veliko bolj problematično kot v
                  literaturi. Literatura je v Sloveniji nekaj svojega naredila. V tistih letih,
                  Pučnikovih časih Perspektiv, je izšla drama z naslovom Antigona, kjer se kot
                  refren pojavlja: Antigona je našla Polinejka. To pomeni, tistega brata, ki je
                  padel na drugi strani. Smole je dovolj jasno povedal, da smo našli ena trupla,
                  našli smo svoje brate pokopane in bo potrebno nekaj z njimi napraviti. Kasneje je
                  to zelo, z izjemno korajžo, ki nekako govori malo proti temu, kar je gospa Mateja
                  včeraj tukaj pripovedovala, da moramo razumeti tudi tiste, ki so klonili, se
                  spomnite, Kocbek leta 75 je veliko povedal o tej stvari. Da ne omenjam Spomenke,
                  ki smo ji rekli tudi naša Antigona. Se spomnite, da Antigona ima  refren: ne da
                  sovražim, da ljubim vse na svetu.</p>
               <p>Mislim, da bi morali ta zakon danes sprejemati s tem predznakom, da neke stvari
                  naredimo.</p>
               <p>Sam sem se, verjeli ali ne, kot predsednik pisateljev srečal, ker so tudi
                  pisatelji padli, in takrat so ljudje celo bolj zaupali pisateljem kot politiki,
                  imam doma mapo s strašnimi usodami ljudmi, ki so se jim zgodile <stage>(če rečemo
                     tako)</stage> komunistične krivice: od dachauskih procesov, za katere je
                  prejšnji režim zbral moč, da jih je na nek način že sankcioniral; ne tako, da bi
                  bili vsi ljudje zadovoljni, ampak to dejanje moramo priznati, da je prejšnji režim
                  tudi to vprašanje uzakonil, kako ga označujemo; da ne bi vzbujal novih sovraštev -
                  da je dachauske procese delno sankcioniral. Prav to sankcioniranje - ker sem
                  poznam mnoge ljudi, ne samo enega, ne samo Torkarja, ki so bili v dachauskih
                  procesih zaprti - in je seveda imel Kopač prav, ko pravi, da zgodovine ni mogoče
                  popraviti. Tudi krivice ni mogoče odpraviti. Zdi se mi, da se moramo bolj
                  potegovati za take norme, da se take stvari na nek način preprosto ne morejo
                  ponavljati. Spomnim se, ko sem na prošnjo hčerke pisatelja, ki je tudi končal kot
                  žrtev komunističnega nasilja, šel k visokemu političnemu veljaku prejšnjega
                  režima, ker je ta gospa slutila, kje je njen oče pokopan, in sem šel prosit, ali
                  lahko to pregledamo in ali lahko opravi normalen, civilen prekop. Bilo mi je
                  obljubljeno, da bodo to sankcionirali, uredili in naj se v to več ne mešam. Ni
                  bilo izrečeno z grožnjo, ampak so sprejeli na znanje in so rekli, da bodo oni
                  družino obvestili, da se bo ta prekop lahko opravil, in sicer na način, da ne bi
                  bila politična minifestacija, ampak človeško. Moram reči, da tega niso izpolnili,
                  ali niso mogli, in jaz tudi nikoli več nisem dobil odgovora.</p>
               <p>Vsi ti ljudje, ki so takrat iskali mojo pomoč, zanimivo, niso iskali finančnega
                  nadomestila. Niti eden! S čimer ne mislim, da naj o tem ne govorimo - da se
                  razumemo, pravim predlagateljem zakona - ne mislim naj o tem ne govorimo. Ampak
                  vsi so rekli: Vsaj to bi rad zvedel, kje leži pokopan, kako bi ga lahko pokopali
                  in da bi priznali, da je bil to zločin.</p>
               <p>Zato sem za to, da se okrog teh financ pogovorimo, ampak da ne bi morda to
                  zameglilo cele stvari, ali jo razvodenelo, ali da na nek način ne bi tudi to koga
                  spodbudilo, da bi sedaj tekmoval v tem, v čem se mu je zgodila večja krivica. Bolj
                  se torej zavzemam za sistem, ki ne bi povzročal takšnih ljudi - o katerih je
                  včeraj govorila Kožuhova - da bi morali zopet tega delati.</p>
               <p>In drugo. Poglejte, mi smo že govorili o neki stvari - mislim, da je ena stranka
                  postavila poslansko vprašanje; spomnim se in ne bi rad tega politiziral, ampak kot
                  primer, da tudi mi nismo imuni zoper take stvari. Spomnim so se, da so se v neki
                  občini v župnišču zbrali oziroma so bili pozvani ravnatelji osnovnih šol, da
                  pridejo na sestanek, kjer so dobili navodila okrog verouka in so potem v tej
                  občini bili tudi zamenjani trije ravnatelji. Ne rečem, da so bili zamenjali ravno
                  zaradi tega sestanka, ki ga je sklical predsednik občine v župnišču, ampak</p>
               <p>mislim, da nihče ni imun. Zato se mi zdi prava, normalna ta pravna regulativa, ki
                  bo te stvari razreševala.</p>
               <p>Kolikor se razumem na zakone, gospod Pučnik, sem že rekel, da se jaz ne bi tako
                  <q>"brez prizivno"</q> podpisal pod to, čeprav mislim, da je prav, da so ga vložili - da
                  se razumemo. Moram reči, da je zelo pogosto kakšna dikcija - čudi me, če je nismo
                  videli - ki govori, da je to tudi jezikovno zopet eden slabše pripravljenih
                  zakonov. Ampak tega ne govorim kot očitek, to se mi zdi razumljivo pri taki
                  stvari. So tudi reči, ki bi jih bilo mogoče razumeti bodisi tako bodisi
                  drugače.</p>
               <p>Zato sem za to, da se ta stvar mogoče dodela, ali sooči s kakšnim drugim
                  predlogom. Niti nisem za to, da je potrebno to narediti v dveh mesecih - gotovo pa
                  v enem letu. In se strinjam, da je to pravzaprav naslednji korak v spravi in da
                  bodo šle stvari naprej. Opozarjam pa, da je to globoka intimna bolečina in je tudi
                  vprašanje, kako lahko mi potem brskamo in da bi bilo najslabše - in zaenkrat tega
                  niti nisem čutil, razen morda v kakšnem odtenku - če bi to res spolitizirali.
                  Hvala.</p>
            </sp>
            <sp xml:id="SDZ1-Redna-19-1994-04-20.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kocuvan; za njim bo na vrsti gospod Štefan
                  Kociper.</p>
            </sp>
            <sp xml:id="SDZ1-Redna-19-1994-04-20.sp24">
               <speaker>JOŽEF KOCUVAN:</speaker>
               <p>Spoštovani poslanci, poslanke, predsedstvo! Podpiram razloge za sprejem zakona o
                  popravi krivic. Da bi lažje razumeli vse krivice, ki jih je totalitarni
                  komunistični sistem povzročil ljudem po vojni, bi morali sedaj razpolagati, glede
                  na demokratične razmere, z objektivnim in strokovnim prikazom zgodovinskih dejstev
                  medvojnega in povojnega obdobja. S tem bi lažje identificirali krivice in
                  razpolagali z bolj zanesljivimi podatki.</p>
               <p>Ne strinjam se s trditvijo, da bo ta zakon zahteval obsežna finančna sredstva in
                  da naj se za odvzeto prostost predvidi odškodnina le kot simbolična izplačila v
                  gotovini. Tako razmišljanje je pravi cinizem do ljudi, ki so zaradi krivičnih sodb
                  ogromno časa prebili v zaporih in na  prisilnem delu. Tukaj imam primer mladega
                  človeka, ki je bil obsojen pri sedemnajstih letih na 7 let strogega zapora in je
                  delal kot prisilni delavec v Beogradu brez upanja, da se vrne. Posamezne krivice,
                  ki so bile storjene zaradi političnih, ideoloških ali verskih razlogov, so naša
                  odgovornost in tudi kolektivna krivda, ki jo moramo popraviti. Ne delajmo se
                  boljše, da se nas mlajših to nič ne tiče. Tudi v novejšem času so se godile
                  krivice in diskriminacije. Lahko povem primer, da je bila iz našega kraja neka
                  študentka, ki je želela dobiti štipendijo za nadarjene, pa je ni mogla dobiti, ker
                  ni bila članica ZSMS. Ali pa tisti, ki so bili otroci borcev, so zopet imeli
                  privilegije vis-a-vis tistim, ki so bili otroci mobiliziranih staršev v nemško
                  vojsko. Tako je imel študent borca večje ugodnosti, da je prišel v študentski dom
                  ali je dobil štipendijo ali pa stanovanje. Prav tako se je vedno delala nekakšna
                  razlika pri sprejemanju učiteljev na delovno mesto, kjer se je vedno postavljalo,
                  da ima prednost tisti, ki ni veren, ne da bi se postavljala strokovnost. Zakaj to
                  naštevam? Zato, ker je potrebno krivice in ta razlikovanja priznati, jih
                  popraviti, da se ne bodo dogajale nove.</p>
               <p>Posebej bi rad izpostavil krivice, ki so se godile na Štajerskem predvsem, ki so
                  bile vezane na ustanavljanje kmetijskih zadrug in zaradi potreb po zastonj delovni
                  sili. V zvezi s tem bi opozoril na tako imenovane <q>"križarje"</q>, ki jih je ustvarila
                  in vodila Udba z namenom, da se ljudem vzame zemlja ali pa da se dobi zastonj
                  delovna sila za obnovo Jugoslavije, ki so jo morali takrat delati ti delavci, kjer
                  so se pač nemški jetniki vrnili.</p>
               <p>Posebej bi rad izpostavil sodno odločbo oziroma sodbo v imenu ljudstva, kjer je
                  bilo obsojenih 18 ljudi, med njimi tudi mlad človek, imenovan Franc Slana, rojen
                  18.10.1929, mehanični vajenec, končal je 7 let osnovne šole in star je bil 17 let.
                  Bil je kriv, da se je spomladi leta 1946 priključil Zmazkovi obtoženi tolpi, s
                  katero se je udeleževal sestankov in akcij, da je neugotovljenega dne sodeloval s
                  soobtoženim Zmazkom pri sestavljanju parol s protidržavno vsebino in je te letake
                  v naslednjih dnevih raztrosil, da se je neugotovljenega dne povezal z Šajničevo
                  bando, ki se je aprila 1947. leta skrivala en teden na njegovem domu in da je tej
                  tolpi poleg očeta in brata nosil hrano. Zaradi tega se obsodi na 7 let odvzema
                  prostosti s prisilnim delom, izgubo državljanskih pravic za dobo dveh let in izgon
                  iz prebivališča za dobo dveh let. In zdaj razlogi, zakaj? Slana Franc zanika, da
                  je sodeloval z obtoženim Zmazkom pri sestavljanju parol s protidržavno vsebino ter
                  da bi trosil letake po terenu. Vendar pa je Slana bil član Zmazkove križarske
                  tolpe s prejeto križarsko vojaško legitimacijo in se je udejstvoval v tolpi in
                  njenih podvigih, ji pomagal, jo podpiral v njenih ciljih. Kljub temu, da je Franc
                  Slana to zanikal, mu je ta krivda v celoti dokazana. In pri odmeri kazni je
                  sodišče v okviru ocene, stopnje nevarnosti storilca njegovih dejanj za družbo,
                  upoštevalo olajševalno okoliščino pri tem obtoženem, da je Slana Franc vsa dejanja
                  storil kot mladoletnik. Kot oteževalno pa je bilo to, da je krivo dejanje izvršil
                  v obmejnem predelu, zaradi česar so bili državni interesi posebej ogroženi. In ta
                  človek, mladoletnik s 17 leti, je bil obsojen na 7 let dela v Beogradu, gradil je
                  hišo notranjemu ministru Rankovi}u, gradil hišo \ilasu, gradil fotoatelje Moši
                  Pijade, gradil ministrstvo za notranje zadeve itd. Tudi njegove starše so
                  razselili. Njegov oče je v zaporu umrl, mater so odpeljali v Rog, od koder se je
                  potem vrnila, en sin pa jo je pobrisal v tujino. In takrat, ko govorimo, da je
                  treba tem ljudem na nek simboličen način vrniti to, kar jim je bilo odvzeto,
                  seveda ti ljudje doživljajo zelo veliko travmo, ker ne morejo razumeti, da bi se
                  jim na nek način ta krivica ne popravila. Zato se strinjam s predlogom kot je dan
                  v osnovnem gradivu predlagatelja. Da je to res, dajem to predsedniku Državnega
                  zbora oziroma podpredsedniku. To je sodba v imenu ljudstva. Sodba je za osemnajst
                  mladih ljudi; samo on je preživel. Zdaj, če se še zdi komu, da je to premalo
                  sredstev, potem jaz mislim, da za enega preživetega, bi lahko se odločili, da bi
                  se zagotovilo dovolj sredstev za te odškodnine. Hvala lepa.</p>
            </sp>
            <sp xml:id="SDZ1-Redna-19-1994-04-20.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper. Za njim bo dobil besedo gospod
                  Miroslav Mozetič.</p>
            </sp>
            <sp xml:id="SDZ1-Redna-19-1994-04-20.sp26">
               <speaker>ŠTEFAN KOCIPER:</speaker>
               <p>Spoštovani podpredsednik, spoštovane gospe in gospodje, poslanke in poslanci. Tudi
                  sam želim prispevati k tej razpravi o zakonu o popravi krivic. Vesel sem, da je ta
                  zakon vendarle prišel do nas v parlament in da ga ta parlament lahko končno
                  obravnava takega, kot je vložen. In pozdravljam tudi sklepe matičnega odbora,
                  Odbora za notranjo politiko in pravosodje, ki je tudi dal zeleno luč takemu
                  zakonu, kot je pripravljen, in tudi te sklepe. Podpiram pa tudi večino tistih
                  predlogov, dopolnilnih predlogov Samostojne poslanske skupine, ki opozarjajo na
                  določene pomanjkljivosti, nejasnosti, nenatančne opredelitve kategorij, ki so
                  izpadle iz tega zakona o popravi krivic. Seveda ne bi bilo prav, da bi pri takem
                  zakonu izpustili katerokoli kategorijo.</p>
               <p>Želel bi povedati to, kar je že vodja poslanske skupine, Ignac Polajnar,
                  predstavil, da smo Slovenski krščanski demokrati ves čas pozorno spremljali
                  pripravo tega zakona in tudi ugotovili, da se ga vendarle predolgo popravlja in se
                  tudi aktivno vključili v proces z namenom, da bi ta zakon vendarle prišel v
                  proceduro in da bi prišel takšen, da bi dejansko zaslužil ime zakon o popravi
                  krivic.</p>
               <p>Torej, sam osebno in tudi kot predsednik Odbora za zdravstvo, delo, družino in
                  socialno politiko sem se pri tem angažiral. Toliko bi rekel v dopolnilo tistemu,
                  kar je gospod Partljič povedal. Sam osebno, ne gospod Podobnik, sem v času, ko smo
                  imeli poročilo Vlade o žrtvah vojnega nasilja, tudi povabil že predhodno na
                  razpravo Združenje žrtev komunističnega nasilja in potem tudi na sam odbor, da so
                  prispevali predstavniki tega združenja tudi v tej strpni razpravi. Tudi tukaj
                  moram popraviti gospoda Partljiča, vendarle ta razprava je dokazala, da se ljudje,
                  različne žrtve raznega nasilja, znajo tudi dostojno, človeško pogovarjati. Tako,
                  da moram reči, da ni bilo nikakršnega incidenta. Nasprotno, zelo dostojanstveno je
                  potekala razprava. In tudi odbor je soglasno sprejel predloge žrtev komunističnega
                  nasilja, da se pač v marcu oziroma takrat, ker je to bilo dosti prej, kakor na
                  Državnem zboru, smo potem preoblikovali iz novembra na marec, da zakon o popravi
                  krivic končno doživi luč sveta. In tudi predlagal je soglasno, če se spomnite
                  tukaj polemike, da vendarle ta zbor po drugih demokratičnih volitvah ugotovi
                  dejstvo, da so bili nekateri žrtve komunističnega nasilja. Žal je po nekem
                  manevru, kljub prvemu izglasovanju te ugotovitve, ta zadeva potem izpadla iz teh
                  dvajsetih sklepov, ki jih imam pred seboj. Vendarle pa je bil sklep, da se žrtve
                  komunističnega nasilja, da se tem žrtvam pač popravijo krivice, tako kot je
                  formulirano v daljšem sklepu.</p>
               <p>Sam osebno sem koordiniral v imenu poslanske skupine Slovenskih krščanskih
                  demokratov srečanja žrtev komunističnega nasilja s predstavnikom ministrstva, s
                  predstavniki Ministrstva za pravosodje prav s tem namenom, da bi dejansko po
                  tolikšnem zastoju vendarle ta zakon prišel v proceduro v Državni zbor in da bi
                  bil, kot sem rekel, vreden tudi tega imena. Namreč v takratni in tudi zadnji
                  verziji predloga zakona, ki ga je pripravilo Ministrstvo za pravosodje, sem že
                  nekajkrat povedal osebno predlagateljem iz ministrstva in tukaj v Državnem zboru,
                  da je dejansko cinizem, kar ponuja ta predlog 83 mark na mesec oziroma tisoč mark
                  na leto kot odškodnino res je simbolično. Se strinjam, da odškodnina za popravo
                  krivice se ne da izračunati ne v tolarjih, ne v delnicah in je vedno simbolična.
                  Ne sme pa biti sramotna in žaljiva za tiste, ki so pretrpeli take - predstavljen
                  je bil tukaj eden od primerov, ki ga je predstavil gospod Kocuvan - ali drugačne
                  krivice, ki smo jih lahko tudi brali v medijih, v času intenzivnejše priprave tega
                  zakona na ministrstvu.</p>
               <p>Po sedanji sodni praksi, po izjavah predstavnikov Ministrstva za pravosodje,
                  dobijo tisti, ki se poslužijo zakona o kazenskem postopku, za izterjavo poravnave
                  odškodnine oziroma za odškodnino za pretrpele krivice, dobijo povprečno najmanj
                  milijon tolarjev letno. Tisoč mark je približno 95 tisoč tolarjev. Ta zahteva, ta
                  predlog Združenja žrtev komunističnega nasilja lahko ocenimo ne samo kot
                  realističen, ampak dobronameren in v veliki meri upošteva takšno in drugačno
                  gospodarsko situacijo in stanje v naši državi. Končno, po priznanju te odškodnine
                  so po moji logiki še vedno upravičeni tisti, ki so pretrpeli krivice, dodatno
                  iztožiti tisti del, ki jim ne bo priznan v tem delu. Ali pa tukaj napačno razumem.
                  Vsekakor bi morali imeti možnost poslužiti se tega zakona ali pa normalnega
                  kazenskega postopka, v katerem lahko terjajo to odškodnino.</p>
               <p>Bojim se, da kljub velikemu angažiranju, ki smo ga pokazali Slovenski krščanski
                  demokrati pri pripravi zakona in kot sem povedal smo veseli, da ga je potem
                  vložila Ljudska stranka, čeprav smo zagotavljali združenju žrtev komunističnega
                  nasilja, če ne bodo pogajanja uspela, da bomo to storili sami.</p>
               <p>In moram reči, da kljub prizadevanjem naših predstavnikov, je predhodna razprava o
                  proračunu pokazala, da ni nobene volje, nobene resne volje, da bi se sploh
                  postavila postavka v proračunu, iz katere bi se lahko v letošnjem letu vsaj del
                  teh krivic simbolično poravnal, drugi del  pa v drugem letu.</p>
               <p>Tudi to so bili predstavniki žrtev komunističnega nasilja pripravljeni sprejeti.
                  Vendar, kot pravim, v teh dogovarjanjih, kaj je potrebno v proračunu postaviti pod
                  postavko za popravo krivic, se ni dalo ničesar doseči.</p>
               <p>Zato se upravičeno bojim, da ob takih dopolnilih, ki jih je vložila Liberalno
                  demokratska stranka, grozi temu zakonu razvrednotenje, cinizem prav naslovu in
                  namenu tega zakona. To, kar so v obrazložitvi k 9. dodatnemu dopolnilu sklepov
                  napisali, da je <q>"povsem nerazumno, da bi za popravo krivic iz preteklosti
                  plačevali velike vsote svežega proračunskega denarja"</q>, ni mogoče drugače razumeti
                  kot skrajni cinizem. Teh predlagateljev do sedaj še nisem slišal, da bi za
                  katerekoli druge socialne pravice se izražali tako radikalno, tako negativistično.
                  Menim, da dostojanstvo tega parlamenta vendarle ne dopušča, pa četudi je to mnenje
                  posamezne poslanske skupine, takega odnosa in seveda si ga pač lahko pripiše taka
                  stranka, ki tako izjavo da. Skratka, če smo bili takrat, ko smo se osamosvajali,
                  tisti, ki smo sodelovali v takratni tridomni skupščini, pripravljeni prevzeti
                  breme vseh socialnih pravic take kot so, in smo zapisali v ustavnem zakonu za
                  izvedbo ustavne listine to, kar smo zapisali, da se obseg in osnova teh pravic ne
                  sme krčiti, potem bi dostojanstvo nas poslancev terjalo, da smo dosledni in da
                  tudi tistim, ki so bili do sedaj ne samo zamolčani, celo, kot je gospod Kocuvan
                  ilustrativno predstavil, so medtem že s temi krivicami šli v grob, da jim vsaj
                  tega ne odrečemo, da ta država tudi iz svojih davkov, tako kot za druge dajatve,
                  ki smo jih dolžni kot država dati, vendarle da. Upam, da bo na koncu vendarle
                  prevladalo to dostojanstvo parlamenta. Hvala lepa.</p>
            </sp>
            <sp xml:id="SDZ1-Redna-19-1994-04-20.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Anton Partljič in pa gospod Janez Kopač.</p>
            </sp>
            <sp xml:id="SDZ1-Redna-19-1994-04-20.sp28">
               <speaker>TONE PARTLJIČ:</speaker>
               <p>Ne bi repliciral tega zadnjega izvajanja gospoda Kocipra, ker mislim, da je za to
                  dvignil roko Janez in moram replicirati odgovor avtentično. Hočem se najprej
                  opravičiti Štefanu Kocipru. Zdi se mi nepomembno. Spomnim se samo to, da je to
                  bilo že drugo srečanje s temi in da je Podobnik rekel, naj se še enkrat dobimo, s
                  čimer pa nisem hotel vaših zaslug, ki ste jih tu omenili, niti malo, vendar vam
                  niti ni šlo za to. Moram pa tudi reči, da ste tisto sejo korektno vodili in da
                  tudi zato je potekala tako, kot ste vi omenili. Kljub temu pa sem se sedaj oglasil
                  zato, da bi povedal naslednje: seveda ni bilo ne vpitja ne incidentalnih situacij
                  na tej seji. Nasprotno. Nedvoumno pa je bilo seveda videno, da so razlike in vrste
                  krivic med njimi tako globoke, tako diametralne, da ni mogoče narediti zakona, ki
                  bi vsem, ki so se jim zgodile krivice, ali ki imajo občutek, da se jim je zgodila
                  krivica, da bi lahko sankcionirali. Hotel sem reči, da so bile te krivice med
                  seboj diametralne, tudi med seboj povzročevane. To je bila moja diskusija.</p>
               <p>Sam se s svojo stranko strinjam na tem nivoju, ko govori o finančnih obremenitvah,
                  ali če povem svoje lastno mnenje, da bi bila še bolj katastrofalna situacija, da
                  bi nekaj obljubili, česar ne bi bili sposobni izpolnjevati. To bi se mi zdelo
                  drugo licemerstvo. In še to bi ob tej stvari rekel, da seveda je tu pač v mislih
                  tudi <stage>(jaz sem namreč tudi dedek in oče)</stage> celih generacij, ki jim
                  skušam to pojasniti, pa tudi velik sloj prebivalstva, ki bo reagiral na ta
                  način.</p>
            </sp>
            <sp xml:id="SDZ1-Redna-19-1994-04-20.sp29">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Janez Kopač ima repliko.</p>
            </sp>
            <sp xml:id="SDZ1-Redna-19-1994-04-20.sp30">
               <speaker>JANEZ KOPAČ:</speaker>
               <p>Hvala za besedo. Ne bi želel polemizirati s celotno stranko, kot je to naredil
                  gospod Kociper v primeru Liberalne demokracije Slovenije, kajti vem, da so se
                  Slovenski krščanski demokrati mnogokrat zavzemali za to, da je obseg proračunskega
                  primanjkljaja čim nižji in da je naš sistem javnih financ čimbolj stabilen, da so
                  tudi glasovali temu primerno in da so s to zavestjo sooblikovali tudi predlog
                  letošnjega proračuna, zato menim, da stranka Slovenskih krščanskih demokratov bo
                  podprla naše amandmaje, ki govorijo o zmernosti pri finančnih obremenitvah.</p>
               <p>Rad bi rekel to, da se mi zdi zelo nekorektno reči, da smo mi predlagali, torej
                  Liberalna demokracija Slovenije v svojih amandmajsko oblikovanih stališčih kaj
                  nedostojanstvenega. Predlagali smo samo nekaj, kar bi ohranilo dostojanstvo tega
                  Državnega zbora, vendar bilo tudi razumno, to pa je, izplačilo ne pretežno v
                  denarju - kajti tega denarja ni, in to gospod Kociper tudi sam dobro ve in ga tudi
                  v prihodnjem letu ne bo, ker ga nimamo od kod vzeti - ampak izplačilo ustreznega
                  nadomestila v različnih premoženjskih oblikah. Podariti neko nepremičnino, neki
                  solastninski delež oziroma karkoli drugega, neko drugo premoženjsko obliko kot
                  nadomestilo, ki je ovrednoteno z določenim zneskom, je seveda ravno tako
                  dostojanstveno, kot to narediti z gotovino.</p>
               <p>Vsi se strinjajo - ravno tako tudi gospod Kociper, vsaj dostikrat je tako
                  pojasnjeval tukaj pred tem govorniškim odrom - da je v tej državi potrebno imeti
                  tak sistem financiranja javne porabe, ki bo omogočil tudi to, med drugim, da se bo
                  ta država izkopala iz krize oziroma tranzicije, v kateri se nahaja, kar pa
                  predvsem pomeni, da je treba v našem sistemu javnih financ, kjer po zelo grobih
                  izračunih okrog 40% porabe temelji na že sprejetih zakonih ali že prevzetih
                  obveznostih, samo okrog 10% bruto domačega proizvoda <stage>(ker je približno
                     vsega skupaj 50)</stage> pa je namenjeno raznim programom, vključno z vsemi
                  mogočimi investicijami, o katerih tudi odločamo v tem Državnem zboru, torej da je
                  ob taki strukturi naših javnih financ seveda nemogoče v okviru teh l0% bruto
                  domačega proizvoda zagotoviti sredstva še za to, kar pa izključno in evidentno
                  predstavlja osebno porabo. Ne gre za nikakršno investicijsko porabo ali kaj
                  podobnega, kar bi posebej tej državi <stage>(z izjemo tistih upravičencev)</stage>
                  ali pa državljanom te države <stage>(z izjemo tistih upravičencev)</stage>
                  pomagalo k izboljšanju jutrišnjega življenja. Toliko o nekorektnosti gospoda
                  Kocipra, ki je s tako oceno pravzaprav ozmerjal celotno Liberalno demokracijo
                  Slovenije.</p>
               <p>Pa še to bi rad rekel. Pri letošnjem proračunu, ko smo ga sestavljali, so
                  predstavniki Slovenskih krščanskih demokratov predlagali višjo postavko v ta
                  namen. Neka postavka v ta namen je, in seveda ni res, da ta postavka ni našla
                  svojega mesta v proračunu. Ampak res je tudi to, da so na koncu vsi, vsaj tisti, s
                  katerimi sem se pogovarjal, prišli do spoznanja, da je nemogoče imeti večjo
                  postavko. Saport vsega: če bi gospod Kociper, ki je nas ali pa naša stališča
                  oznanil za cinično, če bi to res tako zelo mislil, potem bi sam predlagal kakšen
                  amandma k proračunu, ki bi to postavko bistveno povečeval, seveda pa bi se moral
                  tam opredeliti tudi do tega, da pove, od kod bo ta denar vzel. Tega ni napravil,
                  zato mislim, da nima nobene moralne pravice označevati ta, po mojem zelo
                  konstruktiven, kakršnega smo predlagali mi, Liberalno demokratska stranka, način
                  razreševanja tega problema za ciničen. Te moralne pravice mu pa v tem primeru ne
                  morem priznati. Hvala za besedo.</p>
            </sp>
            <sp xml:id="SDZ1-Redna-19-1994-04-20.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Štefan Kociper, potem pa še gospod Marijan
                  Poljšak.</p>
            </sp>
            <sp xml:id="SDZ1-Redna-19-1994-04-20.sp32">
               <speaker>ŠTEFAN KOCIPER:</speaker>
               <p>Hvala lepa. Gospod Kopač, liberalni demokraciji nisem pripisoval nedostojanstva
                  <stage>(zaradi korektnosti - ves čas niste bil tukaj)</stage>, govoril sem pa o dostojanstvu, ki ga mora ta parlament
                  ohraniti s tem, da bo te pravice, socialne pravice, ki jih bomo šele uzakonili s
                  tem zakonom po 50 letih ali pa 40 letih šele nekaterim, da jim bo vendarle priznal
                  v dostojni višini. O tem sem govoril, da bo to dostojanstvo, upam, Državni zbor
                  imel in moram reči, tako kot poznam svoje poslanske kolege, vi ste rekli, da bodo
                  glasovali za vaš predlog, mislim, da nobeden ne bo glasoval za vaš predlog, torej
                  liberalne demokracije - na vrhu vašega predloga stališč piše Klub liberalnih
                  demokratov Slovenije, liberalne demokracije Slovenije, zato sem se na ta naslov
                  obrnil. Če bi bilo drugače, bi se tudi obrnil na tisti naslov, ki bi bil
                  zapisan.</p>
               <p>Da pa ni denarja v proračunu, seveda ga ni dokler zakona ni. Takrat, ko zakon
                  sprejmemo, določimo tudi višino in obseg sredstev, tudi to je med drugim gospod
                  Kopač zahteval v svojih stališčih, da se natančno izračuna. Seveda, Vlada je to
                  počela dve leti in bi bilo prav, če bi gospod Kopač tudi Vlado povprašal, zakaj
                  tega natančnega izračuna za tak ali drugačen način izplačevanja ni. Pa še tole.
                  Tudi predstavniki Združenja žrtev komunističnega nasilja ne terjajo vsega v
                  gotovini. Torej, mislim, da pozna gospod Kopač ta predlog. Je tako, da so bili pri
                  tem racionalni in kot sem omenil, tako kot smo se dogovarjali, so bili
                  pripravljeni tudi v večih obrokih počakati na tole odškodnino in prepričan sem, da
                  tri milijarde, kolikor bi bilo potrebno za prvi obrok, recimo minimum, če smo pri
                  minimalističnih zahtevah, da bi vendarle bilo možno od kakšne postavke vzeti. Da
                  pa nisem predlagal ob vseh naporih, ki sem jih vložil v to, še dodatnega
                  amandmaja, seveda sem tukaj zavzel tako stališče, da če ni bilo možno v
                  dogovarjanjih s koalicijskimi partnerji se tega dogovoriti in to ob vztrajnem
                  zahtevanju naših predstavnikov v teh dogovarjanjih, potem je brezupno to. Vendar
                  mislim, da ob zakonu moramo vztrajati, da se poprava krivic zgodi in ne samo
                  zapiše. Hvala lepa.</p>
            </sp>
            <sp xml:id="SDZ1-Redna-19-1994-04-20.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-20.sp34">
               <speaker>MARIJAN POLJŠAK:</speaker>
               <p>Gospod Kopač, že prej sem mislil, da bi dal mogoče repliko, ker je to že vaš drugi
                  nastop, sem se pa sedaj odločil. Vi torej govorite, da denarja ni, mi pa vemo, da
                  denar je - npr. nek denar je na Cipru. Potem vemo, da gre denar iz proračuna za
                  nerentabilna podjetja, tam, kjer so zaposleni <stage>(da tako rečem)</stage> vaši
                  volivci; denar imate za vaše volivce. Če imate denar za vaše volivce, potem imate
                  denar za begunce, potem imate denar za razne druge zadeve v tem smislu, v smislu
                  svojih političnih interesov. Seveda ti preganjanci niso vaši volivci in zato
                  denarja zanje nimate oziroma ste za to, da ga pač ne bi dobili. Strinjam se, da ta
                  zakon o popravi krivic ne more oziroma da se ne da popraviti v celoti tistega, kar
                  so bili ljudje oškodovani. S tem se strinjam. Toda to, da ljudje ne bodo dobili
                  nič, ampak da je treba narediti kompromis in nekaj morajo dobiti, tako pa mora
                  biti! Ker vi bi radi zakon o neki spravi, navidezni, moralni spravi, kjer ni
                  nobene izgube; moralno bi priznali, dokler morala nekaj ne stane, materialnih
                  stvari pa ne bi poravnavali.</p>
               <p>In v prejšnji diskusiji ste vi tudi rekli, da želi nekdo deliti populacijo na
                  rdeče in črne. Ja, res so tudi na desnici nekateri, s katerimi se jaz ne strinjam
                  in se marsikdo ne strinja, ki želijo tako deliti populacijo. Mi se bomo borili za
                  to, da se populacija tako ne deli in da preteklost ne prevlada nad nami, ampak da
                  je pač treba krivice, ki so bile nekoč narejene, jih je treba nekako popraviti, in
                  to tudi materialno, čeprav, bom mogoče rekel, na pol, ampak vsaj na pol.
                  Hvala.</p>
            </sp>
            <sp xml:id="SDZ1-Redna-19-1994-04-20.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Kopač.</p>
            </sp>
            <sp xml:id="SDZ1-Redna-19-1994-04-20.sp36">
               <speaker>JANEZ KOPAČ:</speaker>
               <p>Hvala lepa. Ta replika bo pravzaprav na oba predgovornika. Gospod Poljšak je
                  govoril o kompromisu - in stališča LDS niso nič drugega, kot poskus kompromisa
                  popraviti krivice tudi v materialnem smislu, vendar seveda na zmeren način.
                  Kolikšna je ta zmernost ali kolikšen je poudarek zmernosti v tem kompromisu, so pa
                  različna tolmačenja v tem Državnem zboru. Slišal sem podatek gospoda Kocipra, ki
                  pravi, da bi samo prva <q>"tranša"</q> zahtevala 3 milijarde tolarjev, medtem ko
                  predlagatelji zakona pišejo v uvodu v ta zakon, da je pri oceni finančnih posledic
                  treba računati na milijardo 900 milijonov tolarjev - torej za celoto, ne samo za
                  prvo <q>"tranšo"</q>. Ne vem, ali se je</p>
               <p>zmotil gospod Kociper, ali pa so oceno finančnih posledic hudo narobe napisali
                  predlagatelji zakona? Mislim, da je to drugo.</p>
               <p>In rad bi rekel še to. Vi, gospod Poljšak, ste mi očitali, da preganjanci po tem
                  zakonu niso naši volivci. Moj oče je - vsaj po dopolnilih gospoda Lapa - tudi eden
                  od žrtev tega nasilja in je še živ in je volivec Liberalne demokracije Slovenije;
                  vendar je človek, ki se zavzema za neko strpnost in za neko razumnost tudi pri
                  popravljanju krivic; kar sem, navsezadnje, v svojem nastopu povedal tudi jaz.
                  Hvala lepa.</p>
            </sp>
            <sp xml:id="SDZ1-Redna-19-1994-04-20.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič; za njim bo na vrsti gospod Izidor
                  Rejc.</p>
            </sp>
            <sp xml:id="SDZ1-Redna-19-1994-04-20.sp38">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, spoštovani kolegi! Tudi sam podpiram zakon,
                  ki je vložen. Tudi jaz pravim, ne vsako besedo, vsako črko, vendar je namen zakona
                  v principu tak, kakršnega podpiram. Mislim, da so tudi sklepi, ki jih je naredil
                  Odbor za notranjo politiko taki, da bodo lahko pripeljali do nekega dobrega
                  zakona.</p>
               <p>Pri tej svoji podpori in tem razmišljanju izhajam iz neke osnovne civilizacijske
                  norme in kolikor se še spoznam na pravo, je to tudi naša pravna norma, sestavni
                  del našega pravnega sistema, da morajo biti krivice popravljene, da morajo biti
                  posledice storjenih krivic kolikor se da odpravljene, sicer pa mora biti
                  zagotovljena določena satisfakcija, če rečem s tujko oziroma po slovensko je to
                  zadoščenje, ampak ne v smislu revanšizma, kar morda hoče kdo kdaj, ampak v smislu
                  zadoščenja. Strinjam se s tem, da se marsikatero krivico oziroma posledico krivice
                  ne da odpraviti tako, da se vzpostavlja prejšnje stanje, ampak je potrebno človeku
                  zagotoviti tisto zadoščenje, ki mu ga pač pravni sistem priznava.</p>
               <p>Mislim, da se na tej točki več ali manj - vsaj deklarativno, če ne drugače - vsi
                  strinjamo. Gotovo je glavni problem v podrobnostih in tukaj se je nekaj teh
                  podrobnosti že pokazalo, da so različna mišljenja. Vendar pa glede na sklepe
                  odbora, v kolikor jih bomo podprli - in jaz jih podpiram - mislim, da se v
                  nadaljnjem postopku lahko soočijo vsa ta različna stališča in da bo prišlo do
                  takega zakona, ki bo vreden naslova, kakršnega nosi. Gre za zakon o popravi
                  krivic, ne pa za zakon o - ne vem, kako bi mu sicer drugače rekli.</p>
               <p>Ko sem sedaj prebiral določene stvari, sem se ustavil pri dveh točkah in se mislim
                  okrog teh dveh točk malo opredeliti. Gre za dve trditvi, dve vprašanji. Po moje
                  sta sporni, zato bom nekaj rekel okrog tega.</p>
               <p>Ena taka stvar, ena točka, ena trditev je, da je odgovornost za krivice iz vojnega
                  časa nemogoče naprtiti državnim ustanovam Republike Slovenije, rekel bi državi
                  Sloveniji. Se ne spuščam sedaj v kvalifikacijo dejanj, ali so bile storjene
                  krivice ali te zadeve med vojno ali niso bile, na kateri strani so bile, ali so
                  bile na obeh straneh ali še na večjih straneh. V to se ne spuščam. Ali ta država,
                  ki jo imamo, nosi odgovornost, nosi dolžnost, da popravi določene storjene
                  krivice, ki so bile znotraj vojnega časa?</p>
               <p>To ne more biti sporno. Tudi s pravnega vidika, za to je odgovorna država. Tukaj
                  gre za odgovornost med vojno. Ne gre za odgovornost države, kot neke imaginarne
                  zadeve. Vemo, da je država pravna zadeva, za ime, ali kakor koli, za državo, kot
                  pravno osebo delajo čisto navadne osebe, ki lahko pri svojih dejanjih in opravilih
                  povzročijo določena protipravna dejanja, krivice, kazniva dejanja. Za dejanja, ki
                  so storjena, odgovarja oseba, za katero so. Tukaj ni sporno, da je ta država na
                  nek način in jo vlečemo naprej od leta 1918, ko smo prišli v državo SHS, preko
                  Kraljevine Jugoslavije. Dejanja ali to kar smo do sedaj slišali, ni sporno, da so
                  določena dejanja, ki so od začetka NOB bila v imenu neke oblasti, ki se je potem
                  tudi predstavila in ki je na nek način. Če bo kdo iz določene strani mislil, da ni
                  tako, vendar naša država izhaja iz tega. Kar pomeni, da z vidika pravnega
                  nasledstva je ta država, ki je ta trenutek odgovorna, odgovorna za tista
                  dejanja.</p>
               <p>Potem je še ena trditev, ki se je zdela v kontekstu, v katerem je bila napisana,
                  nekoliko demagoška. <stage>(Se oproščam, če je ta beseda prehuda, vendar se mi je
                     zdela demagoška)</stage>; tam, kjer govori o kolektivni krivdi. Se strinjam, ne
                  da se samo strinjam, tudi trdim, da kolektivne krivde ni. Nihče ne more naprtiti
                  grehov staršev, ali grehov očeta in matere otrokom ali pa celo otrokom otrok. To
                  je jasno. Vsak mora odgovarjati za svoja dejanja, ki jih je storil. Tudi sam ne
                  sprejemam nobene odgovornosti in to sem tudi marsikomu s tiste strani, bom rekel
                  domobranske, povedal, ali pa tudi z druge. Ne sprejemam nobene osebne odgovornosti
                  za tisto kar je bilo storjeno. Najmanj, pa bi dovolil, da bi kdo naložil krivdo
                  ali očitek ali občutek neke odgovornosti mojim otrokom. Ne dovolim tega ne eni, ne
                  drugi, ne tretji strani, ne četrti strani.</p>
               <p>Iz obdobja, da bi jaz, ali moji otroci občutili krivdo iz obdobja mladosti mojega
                  očeta, ki je tako kot več ali manj Primorcev bil pri partizanih; ampak ta zadeva
                  ni niti pomembna za to razpravo. Nočem, da bi se ta krivda, v tem smislu čutila.
                  Gre za čisto drug odnos, ki je odnos do teh storjenih krivic, tako med vojno in še
                  zlasti v povojnem obdobju. Zato ne pristajam na tezo, tako sem razumel tisto
                  trditev v obrazložitvi ene dopolnitve, da v bistvu pristajamo s tem na kolektivno
                  krivdo, ker bomo vsi to plačali, ker jasno, kar plača država, država nima drugega
                  dohodka praktično kot samo davke. To je res, vendar to ne pomeni, da gre za
                  kolektivno krivdo, tako kot ne pristajamo na kolektivno odgovornost, ali pa krivdo
                  za celo vrsto drugih dejanj, ki jih tudi zdaj plačujemo, pa nismo imeli nič
                  zraven, ali pa vsaj večina nas ni imela nič zraven.</p>
               <p>V tem proračunu je ogromno in v naslednjih in še ne vem koliko let naprej bo v
                  proračunu naše države ogromno takih stvari, ki v bistvu pomenijo, da se plačuje
                  neke račune za nazaj, ki so jih storili drugi. Mislim, da je tukaj povsem jasno,
                  da gre, tako kot gre v prvem primeru, gre za odgovornost države in da je vsaj ta
                  povojni čas, to je pa povsem nesporno, da so ljudje, ki so delali določene zadeve,
                  bodisi če zdaj gremo kot znotraj oblastne strukture, znotraj tožilstva, znotraj
                  pravosodja, so delali vse te zadeve v imenu države, morda včasih v imenu partije;
                  ampak kakor je znano, kaj veliko se tu ni</p>
               <p>ločilo. Kar pomeni, da je povsem jasno iz norm, ki jih imamo, pravnih norm, ki jih
                  imamo, da je odgovoren za ta dejanja organ, da je odgovorna država. Država pa ima
                  vse možnosti, vse pravice, da sproža postopke zoper tiste, ki so ta dejanja
                  delali. Bodisi kazenske, če gre za kazniva dejanja - bodisi da sproža odškodninske
                  spore - in da zahteva od teh ljudi, ki so povzročili škodo, ki jo mora država zdaj
                  pokrivati, da se ta odškodnina vrne. Morda je en vir teh sredstev tudi v tem,
                  ampak ne bi želel, da bi kdo na to preveč kakšno repliko navezoval, da se ta
                  sredstva od teh ljudi, ki so ta dejanja opravljali, da se najdejo tudi v tistih
                  delih pokojnin in raznih privilegijev, ki jih imajo na račun opravljanja teh
                  revolucionarnih dejanj.</p>
               <p>Jaz se strinjam z različnimi oblikami, načini poravnavanja oziroma odpravljanja
                  teh storjenih krivic, samo mislim, da je treba le izhajati iz temeljnega načela
                  spoštovanja človekovega dostojanstva, ko se odločamo o tem, kaj naj bo, kolikšna
                  naj bo, kakšna naj bo odškodnina, ki jo bomo, recimo, predpisali s tem zakonom.
                  Navsezadnje gre, čeprav morda bo to zgledalo banalno, vendar gre na nek način za
                  to, da določimo ceno, da določimo vrednost teh vrednot in to zdaj v tem trenutku,
                  vrednost teh osnovnih vrednot za človekovo dostojanstvo, človekovo svobodo in vse
                  te zadeve, tem ljudem, ki jo recimo takratni oblastniki, ko se jim je to dogajalo,
                  pač te cene niso poznali oziroma jim niso priznali. In v bistvu gre, po moje, res
                  da določimo vrednost. In s tega vidika se mi zdi nekoliko <stage>(ne vem kakšen
                     izraz bi uporabil, da ne bi bilo preveliko replik)</stage>, se mi zdi
                  razpravljati o tem, da ni denarja, da je to ne vem koliko v proračunu, s tega
                  vidika, ker ta zakon po moje le določa neko vrednost tem vrednotam človekovega
                  dostojanstva, njegove svobode. Razpravljali smo v tem smislu, da ni denarja, da ni
                  tega, ni onega in s tega vidika je treba to zadevo določiti čim nižje. Je pa
                  jasno, da so oblike, načini, kako se ta satisfakcija da, so različni. Jaz ne
                  zagovarjam, da mora biti vse v denarju; je v različnih oblikah, v različnem
                  obdobju, kakorkoli. Mislim pa tudi, da je vrednost, ki jo bomo s tem zakonom na
                  nek način določili - ne gre samo za to, da se popravi nekaj za nazaj - po moje je
                  to tudi zato, da določimo to vrednost za naprej. Človek, njegova svoboda, njegove
                  pravice, morajo dobiti v tej državi takšno vrednost, tako ceno, ki je v bistvu
                  neprecenljiva, ki se je ne da oceniti, tako, da jo bo vsak, ampak prav vsak, ne
                  glede kakšno  ideološko ali politično misel ima, spoštoval. Kar pomeni, da si
                  nihče ne bo niti zamislil, da bi posegal v te vrednote človeka, ker imajo tako
                  vrednost, da ga bo, bom rekel čisto banalno, drago <q>"koštalo"</q>.</p>
               <p>Zdaj pa ne toliko kot replika, ampak tisto mi je bilo všeč, ko je gospod Partljič
                  govoril. In to je res, da vsi Slovenci vidimo samo, da se nam krivice dogajajo in
                  vsi se bojimo, da bomo umrli, ne da bi nam bile te krivice popravljene. Dosti
                  lepše bi bilo - zdaj bo lahko kdo rekel, da je to utopija - če bi se bali
                  obratnega, da bomo umrli, preden bomo morebitne krivice, ki smo jih storili
                  drugim, popravili. Če bi se tega bali potem mislim, da krivic ne bi bilo.</p>
               <p>Ko je moj kolega malo omenjal, sicer ne poznam zadev ampak kar bom zdaj rekel, res
                  samo iz objektivnosti, da so otroci</p>
               <p>borcev imeli privilegije. Lahko. Jaz sem otrok borca in matere, ki so jo odgnali v
                  nemško delovno taborišče pa moram priznati, da sem imel krivice, ki so mi bile
                  storjene. Najmanjša, ki se mi je storila, je ta, da sem moral vojsko, ker nisem
                  bil v tisti šoli, ki jo je ta država priznala, služiti 18 mesecev v tistem
                  obdobju, kar pomeni, da bi najmanj kar 6 mesecev prej diplomiral in 6 mesecev
                   pridobival nek dohodek in 6 mesecev več pokojninske dobe imel. Hočem reči to, da
                  so krivice verjetno bile res na vseh nivojih. Morda pa in verjetno res največ na
                  tisti strani, ki je bila na nek način poražena ali pa ki je ostala na tisti
                  strani, da so drugi delali z njo, kar so hoteli.</p>
               <p>Ob tem, ko ponovim, da podpiram ta zakon in stališča odbora, bi na koncu ponovil,
                  da res glejmo ta zakon kot na nek način določanje vrednosti človekovega
                  dostojanstva in človekove svobode. Hvala lepa.</p>
            </sp>
            <sp xml:id="SDZ1-Redna-19-1994-04-20.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Verzolak ima proceduralni predlog.</p>
            </sp>
            <sp xml:id="SDZ1-Redna-19-1994-04-20.sp40">
               <speaker>IVAN VERZOLAK:</speaker>
               <p>Hvala lepa za besedo. Spoštovani zbor, nekaj mi tu ne gre skupaj. Na februarski
                  seji Državnega zbora je bil z večino sprejet sklep, da v Sloveniji ni bilo žrtev
                  komunističnega nasilja. To se pravi, da tudi žrtev ni bilo. Zato je treba ta sklep
                  ali spremeniti ali pa da ta obravnava potem ni umestna. Tukaj pa vseskozi govorimo
                  o popravi krivic komunističnega nasilja. To se pravi, da tukaj nekaj ne gre
                  skupaj. Ali spremenimo tisti sklep, ali kako? Hvala.</p>
            </sp>
            <sp xml:id="SDZ1-Redna-19-1994-04-20.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram reči, da tega proceduralnega vprašanja ne razumem, vsekakor ne v
                  proceduralnem smislu. Besedo dajem gospodu Izidorju Rejcu. Za njim bo na vrsti
                  gospod Sašo Lap.</p>
            </sp>
            <sp xml:id="SDZ1-Redna-19-1994-04-20.sp42">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje. Poskušal bom biti zelo kratek.
                  Mislim, da je poprava krivic temeljno dejanje pravne države in da tu ne bomo mogli
                  veliko levo in desno in da bomo s tem dokazali, kje smo in kakšen imamo namen in
                  da bomo seveda bili prisiljeni preiti od besed k dejanjem. Ne bom polemiziral z
                  nikomer. Mislim, da je prav, da je ta predlog zakona o popravi krivic pred nami in
                  da se ga resno lotimo. Čeprav je že četrto leto naše demokracije, da pa je morda v
                  tem tudi dobro, da nam je razdalja teh štirih let nekako omogočila v bistvu malo
                  bolj precejeno, bolj neobremenjeno in nekako enakopravno gledati v pretekle čase.
                  Sedaj pa smo pred tem, da ne bi smeli več odlašati. Dovolj smo odlašali. Kakorkoli
                   že je, pred menoj so mnogi govorili o tem, kako je to prav, vendar pa da ne bo
                  denarja in da ni nobenih možnosti v proračunu in podobno. Mislim, da je volja eden
                  od osnovnih pristopov. Če je volja, potem se gotovo da napraviti marsikaj in
                  marsikaj  kje tudi dobiti. Torej volja in način sta med seboj povezana in potem se
                  zgodijo stvari.</p>
               <p>Kot sem rekel, to je temeljno dejanje naše pravne države in tudi naše demokracije.
                  Pri tem bomo morali biti zelo pazljivi, da bomo pravilno opredelili upravičence,
                  da ne bomo nobenega pozabili, ker kakorkoli kdo nosi to grenkobo v svojem srcu, v
                  svojem življenju potem vemo, da to ni enostavno. Malo me skrbi mnenje vlade, ko se
                  v bistvu spušča predvsem v problematiko dela posebne komisije, ki naj bi to
                  urejevala. Namreč, takoj se obregnejo v to, da ni kadrov, da so potrebna dodatna
                  sredstva itn. Ne sredstva za poravnavo, ampak sredstva za opravljanje osnovnih
                  del, da se evidentira, da se urejuje, objektivno rešujejo problemi, skratka, da je
                  nek sistem, računalniški ali pa nek sistem evidence, ki je najbrž že v glavah
                  posameznikov, vendar še vedno ni na državni ravni. Mislim, da to ne bi smel biti
                  problem, ne glede kako in kaj kdo gleda. Menim, da bi se potem spet zgodilo, kot
                  se je zgodilo z nekaterimi drugimi stvarmi, pa tudi z zakonom o denacionalizaciji,
                  ko je vedno nek izgovor, da je premalo ljudi, premalo strokovnjakov, ki bi se
                  lahko s tem ukvarjali.</p>
               <p>O sredstvih bi rekel to, da je treba vse predloge, ki prihajajo, upoštevati. Sem
                  za to, da se poskuša dati določene možnosti predvsem iz lastninskega
                  preoblikovanja ali pa v obliki dobrih delnic tistih podjetij, ki so dobra ali
                  prepričljivo uspešna ali kaj podobno, ker to bo prepričalo ljudi. Sicer bodo pa
                  rekli, da nas samo, bi rekel, oddaljujete od nečesa, skratka nas imate dobesedno
                  za norca. Zraven tega je potrebno vedeti tudi to, da so mnogi v poznih letih
                  svojega življenja, se pravi ne moremo spet vse stvari enako gledati. Za tiste, ki
                  so, bi rekel v visoki starosti, bi gotovo morali gledati v tej smeri, da bodo
                  dobili denar. Mnogo je pa mlajših ali pa tistih, ki so, bi rekel, nekako bodo iz
                  svojega dednega zakona prišli do nekih pravic, bodo pa morda bolje in lažje se bo
                  z njim dogovoriti o tem, da bodo to vrednostni papirji oziroma delnice.</p>
               <p>Skratka, v tej smeri mislim, da je potrebno dati možnost, predvsem pa tudi nekako
                  bolj oprejemljivo povedati, kaj bi to bilo. Ker, mi če govorimo o tem, da bi lahko
                  dali, kot je gospod Kopač lepo povedal, jaz pravim, to je v redu povedal, vendar
                  je potrebno to že malo našteti, se pravi, da se nekako ta prepričljivost že vidi
                  iz teh pravnih subjektov. Vendar, kakor koli že, kot pravim, mi bomo izrazili to
                  našo voljo in mislim tudi stopnjo naše odgovornosti. Mislim, da smo pred dovolj
                  trdo preizkušnjo, ki pa jo seveda jaz osebno gledam tako, da bolj zavisi od dobre
                  volje. Ta dobra volja pa vendar tudi najde marsikatere možnosti, denarne in v
                  smislu vrednostih papirjev, tako da bi ta popravek krivic bil objektiven, pošten
                  in seveda, da bi to temeljno, bi rekel, odprto rano te naše zgodovine zaprli in
                  seveda, da bi morda res lahko potem dali prostor in čas mnogo bolj optimističnemu
                  gledanju v prihodnost in seveda razreševanju problemov jutrišnjega dne. Hvala
                  lepa.</p>
            </sp>
            <sp xml:id="SDZ1-Redna-19-1994-04-20.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap. Za njim bo na vrsti gospa Metka
                  Karner-Lukač.</p>
            </sp>
            <sp xml:id="SDZ1-Redna-19-1994-04-20.sp44">
               <speaker>SAŠO LAP:</speaker>
               <p>Hvala za besedo. Torej v svojem imenu bi rad predstavil še dva predloga
                  dopolnjenih sklepov k predlogu tega zakona. Posebno pomembno se mi zdi, da se
                  popravi krivice ljudem, ki so bili z disciplinskim postopkom oziroma brez njega,
                  zaradi političnih razlogov odstranjeni z delovnega mesta. Torej, če</p>
               <p>čisto bežno pogledamo Uradne liste Demokratične Federativne Jugoslavije; v prvem
                  povojnem obdobju po drugi vojni, dokumentirano izpričujejo  politično eliminiranje
                  posameznikov z delovnih mest. Zaposleni so bili lahko odstranjeni z delovnih mest
                  zaradi naslednjih razlogov: zaradi svojega zadržanja proti narodnemu osvobodilnemu
                  pokretu <stage>(Ur. l. 1945/36)</stage>, zaradi žalitve Narodne osvobodilne borbe,
                  zaradi današnjega sovražnega stališča proti Narodno osvobodilnemu gibanju, ker se
                  je določena oseba pregrešila zoper Narodno osvobodilno borbo itd.</p>
               <p>Formulacije, kot so žalitev, današnje sovražno stališče neustrezno zadržanje
                  oziroma pregrešitve zoper neko politično organizacijo, nikakor ne morejo biti
                  razlogi, ki bi opravičevali odstranitev ljudi z delovnih mest. Vpogled v prve
                  povojne uradne liste Jugoslavije kaže, da so bili ti disciplinski prekrški oziroma
                  z njim povezano odstranitve z delovnih mest zaradi političnih in ideoloških
                  razlogov le vrh ledene gore, ki je ostal zaradi neprevidnosti sistema dokumentiran
                  v takratnih dokumentih. Poleg krivic, ki jih je država storila zaposlenim v prvem
                  povojnemu obdobju, po drugi vojni s svojim diskriminacijskim ravnanjem do drugače
                  mislečih državljanov, še izstopa zlasti diskriminacija drugače mislečih zaradi
                  uvajanja kriterija moralno politične primernosti v obdobju svinčenih leti. To
                  obdobje označuje brezobzirno kršenje sicer v okviru Jugoslavije potrjenih
                  Mednarodnih konvencij, ki jih je Jugoslavija podpisala, ki govorijo o pravicah
                  zaposlenih. Sklepi 29. seje Centralnega komiteja zveze komunistov Slovenije
                  novembra 1972, so bili izhodišče za aktivno politično in idejno usmerjeno politiko
                  v odnosu do drugače mislečih na področju pravosodja, šolstva, zdravstva, davčne
                  inšpekcijske službe in tako naprej.</p>
               <p>V okviru priprav na 8. kongres Zveze sindikatov Slovenije je bilo zavzeto
                  stališče, da je potrebno zakon o temeljnih delovnih razmerjih spremeniti tako, da
                  bi omogočal odstranitev z delovnega razmerja tistih posameznikov, ki niso
                  naklonjeni Socialistični samoupravni družbeni ureditvi, in ki nasprotuje
                  marksističnemu pogledu na svet <stage>(Delavska enotnost, 20.11.1972)</stage>. Gre
                  namreč za vprašanje iskanja najprimernejšega načina, da jih vržeš ven, tako kot to
                  velja n.pr. za profesorje ali učitelje, ki nočejo na Marksističnih samoupravnih
                  socialističnih osnovah predavati v osnovnih in srednjih šolah, kot je poudaril
                  Sergej Kraigher na razširjeni seji Sekretariata CK ZKS 28. in 29. oktobra 1972.
                     <stage>(za to obstoja avtorizirani manetogram, stran 52)</stage>. Sklepe
                  Centralnega komiteja zveze komunistov Slovenije in zahteve sindikata glede
                  spremembe zakona o temeljnih delovnih razmerjih je udejanila na področju šolstva
                  Skupščina republike Slovenije tudi v sklepih in priporočilih o idejni usmerjenosti
                  vzgoje in izobraževanja <stage>(Uradni l. št. 12/73)</stage>. V stališčih, ki jih
                  je takratna Skupščina sprejela posebej izstopajo sklepi, s katerim se nalaga
                  Izvršnemu svetu Slovenije obveza, da v okviru delovne zakonodaje pripravi predloge
                  za spremembe in dopolnitve ustreznih zakonskih predpisov o delovnih razmerjih s
                  področja vzgoje in izobraževanja, in sicer tako, da med pogoje za opravljanje
                  učiteljskega poklica implicira marksistično idejnost ozirom marksistično
                  naravnanost. V družbenem dogovoru o temeljih kadrovske politike na območju
                  ljubljanskih občin iz leta 1976, je v 50. členu med drugim izrecno poudarjeno, da
                  ne bodo sprejemali delavcev, ki izražajo negativen odnos do socialistične družbe
                  in do samoupravljanja. Sekretar mestnega komiteja takratne ZKS Ljubljana je na 31.
                  seji ob razpravi, ki se je razvila glede 50. člena, izrecno poudaril, da je namen
                  tega člena, da se zavarujemo pred izrazito sovražnimi ljudmi, ki so bili celo
                  kaznovani, ne zaradi nepravilnosti na delovnem mestu, temveč zaradi drugih
                  političnih dejanj. Takšna stališča niso bila nikakršna izjema. Tako je občinski
                  komite ZKS Šiška <stage>(zapisnik 11. seje iz leta 1973)</stage> izrecno poudaril,
                  da morajo biti predavatelji predmetov filozofije in samoupravljanja člani Zveze
                  komunistov in nič drugače. Predavatelji, ki niso izpolnjevali teh pogojev, so
                  morali zapustiti tako delovno mesto. Že v zakonu o srednjem šolstvu iz leta 1967
                  je v 2. členu podana opredelitev, ki diskriminira občane z vidika idejnopolitične
                  orientacije oziroma z vidika marksističnega pogleda na svet. V svinčenih letih je
                  bil 2. člen citiranega zakona pravna podlaga za disciplinsko odstranjevanje tistih
                  profesorjev srednjih šol, ki so se zavzemali za gimnazijo in so nasprotovali
                  usmerjeni srednji šoli. Takšna stališča, ki so jih izoblikovali pisci dokumenta, s
                  katerim so urejali odnose na Univerzi v obdobju svinčenih let, so bila v odkritem
                  nasprotju z Mednarodno konvencijo številka 111 o prepovedi diskriminacije
                     <stage>(Ur. l. SFRJ, št. 3/61)</stage>, ki jo je nekdanja Jugoslavija
                  ratificirala 27. decembra 1967 in je tako postala del notranjega prava. V tej
                  konvenciji številka 111 je izrecno povdarjena prepoved razlikovanja na osnovi
                  političnega mišljenja oziroma ideološke orientacije. Torej te teze, ki so jih
                  oblikovali sopodpisniki partijskega dokumenta, s katerim so urejali delovne odnose
                  na Univerzi na način, ki so omogočale moralno-politično diskvalifikacijo
                  predavateljev, so bile že takrat v nasprotju s teorijo in prakso nekaterih
                  ustavnih sodišč, ki so smatrala takšne pristope kot protiustavne in
                  nezakonite.</p>
               <p>Posebno vlogo pri eliminiranju, odstranjevanju drugače mislečih iz delovnih
                  razmerij je imela posebna komisija Izvršnega sveta Skupščine Republike Slovenije,
                  ki je koordinirala  delo Sekretariata za pravosodje, notranje zadeve, javnega
                  tožilstva in vrhovnega sodišča.</p>
               <p>Na 36. seji CK ZKS iz leta 1973 <stage>(Komunist 22.10.1973)</stage> je bilo
                  ugotovljeno, da niso bili izkoreninjeni vsi ostanki oportunizma, liberalizma in
                  drugih podobnih pojavov <stage>(o tem je govoril Marjan Orožen)</stage> in da je
                  potrebno nadaljevati z ostrejšo konfrontacijo z nasprotniki družbe. Vedeti moramo,
                  da je takratni predsednik Izvršnega sveta, Andrej Marinc, v Večeru 08.11.1972
                  izpostavil vrsto podjetij, v katerih je prišlo do ideoloških spopadov,
                  konfrontacij in kot posledica tega odstranjevanje politično neustreznih ljudi z
                  delovnih mest. Da naštejem samo nekatera podjetja: Luka Koper, Aero Celje,
                  Celuloza Krško, Kronos Slovenske konjice, Vezenine Bled, Jutranjka Sevnica,
                  Tovarna stikalnih naprav v Mariboru, Kemija Impeks, Jugotekstil, Jeklo Ruše in
                  Beti Metlika, Cestno podjetje Celje in še mnoga druga. Predsednik se je zavedal,
                  da ti spopadi odstranjevanja niso bili prijetni za prizadete, vendar se je dalo le
                  na ta način doseči zastavljene politične cilje.</p>
               <p>Torej s tem našim predlogom dopolnilnega sklepa želimo doseči, da v okviru zakona
                  o popravi krivic popravimo krivice vsem tistim državljanom, ki so bili v obdobju
                  1945 do zakona o sodiščih združenega dela odstranjeni z delovnih mest zaradi
                  politično-ideoloških razlogov. Citirani zakoni v obrazložitvi so le drobec
                  prefinjeno spletene mreže, ki je omogočala preventivno odstranjevanje ljudi z
                  delovnih mest, ki niso bili v skladu s prevladajočo politično orientacijo oziroma
                  je ta filigransko razpletena mreža omogočala lagodno vladanje enostrankarski
                  eliti.</p>
               <p>In še drugi predlog, ki je zelo kratek: <q>"Predlagatelj naj pri pripravi zakona o
                  popravi krivic vključi tudi pravico do socialnega dodatka za politične obsojence,
                  ki niso v delovnem razmerju oziroma ne opravljajo samostojne gospodarske ali
                  poklicne dejavnosti"</q>. Torej ta socialni dodatek bi političnim obsojencem z nižjim
                  premoženjskim statusom zagotavljal določeno socialno varnost. Ta pravica bi šla le
                  tistim političnim obsojencem, katerih dohodki ne dosegajo višine, ki je namenjena
                  za socialno pomoč nepreskrbljenim državljanom. Država je res v okviru svojega
                  socialnega programa zagotovila nek minimalen socialni program, vendar politični
                  obsojenec ni nekak revež, ki ga mora država vzdrževati, ker ni uspel rešiti svojih
                  življenjskih problemov, ampak je preprosto državljan, ki ni uspel rešiti svojih
                  socialnih problemov, ker je bil politično diskriminiran. V povojni zakonodaji
                  imamo obilje predpisov - Uradni list demokratične federativne Jugoslavije številka
                  48/1945, ki govori o kaznovanju neposlušnih državljanov tako, da so jim odvzeli
                  leta za pokojnino, razveljavili študijska leta, jih poslali v zapore, jim zavestno
                  s pozitivno zakonodajo onemogočali zaposlitev in jih na ta način prikrajšali, da
                  bi dosegli potrebna leta, s katerimi bi lahko uveljavili pravico iz tega naslova.
                  Socialni dodatek smatramo, da je potreben tudi zato, ker mnogi politični obsojenci
                  zaradi politične obsodbe niso mogli priti do takšnega delovnega mesta, kjer bi si
                  lahko zagotovili ustrezno socialno varnost na leta starosti. Hvala lepa.</p>
            </sp>
            <sp xml:id="SDZ1-Redna-19-1994-04-20.sp45">
               <speaker>PODPREDSEDNIK DR. LEF KREFT:</speaker>
               <p>Hvala lepa. Besedo ima Metka Karner-Lukač. Za njo bo na vrsti dr. Dimitrij
                  Rupel.</p>
            </sp>
            <sp xml:id="SDZ1-Redna-19-1994-04-20.sp46">
               <speaker>METKA KARNER-LUKAČ:</speaker>
               <p>Spoštovani! S pozornostjo sem poslušala vaše razprave, gospodje poslanci. Torej
                  razprave tistega močnejšega spola, pozitivnega spola, bi temu rekla, ki
                  simbolizira moč nasilja, racio, ampak obenem tudi površnost. Prav to me je
                  pritegnilo za to govornico, ker vidim to zadevo popolnoma drugače, kot jo gledate
                  vi.</p>
               <p>Ko tako lahkotno in površno govorite in ko zadevah, kot je poprava krivic, ki so
                  bile povzročene. Ko tako površno obravnavate, da gre za tisti tip kalimerovskih
                  krivic, ali za tisti tip krivic, ki so zgodijo posamezniku, ko ga policaj zapiše
                  zaradi nestorjenega prometnega prekrška. Veste tukaj, gre za čisto druge stvari,
                  gre za stvari, ki so povezane z veliko bolečino. Gre za stvari, ki imamo kozmični
                  zapis v našem slovenskem prostoru, gre za stvari, ki jih moramo sanirati, če
                  hočemo naprej sožitje v tem prostoru, če nočemo tega, da se bodo generacije še
                  naprej razslojevale na tiste, ki so bili kaznovani in na tiste, ki so bili
                  nagrajeni.</p>
               <p>Tukaj bi se dotaknila treh zadev, o katerih ste govorili in ki me najbolj motijo
                  in so zelo vprašljive.</p>
               <p>Prvič. Vas zanimajo finančne posledice. Seveda, tudi finančne posledice so
                  pomembne. Nekateri govorite o 25 milijonih mark, drugi o 3 milijardah tolarjev,
                  nekateri pa o 2 milijardah tolarjev. Vem, da so to za proračun velika sredstva.
                  Vendar to ni vprašanje, to ne sme biti vprašanje. Kajti takrat, ko mi obravnavamo
                  proračunska sredstva, ki so v obsegu 15 milijard, ki jih daje proračun za vse
                  tiste privilegije, ki so jih nekateri pridobili, ki izvirajo iz zaslug za
                  revolucionarno in narodnoosvobodilno delo, ki se že petdeset let plačujejo, ki so
                  z osamosvojitvijo Slovenije močno narasle. Kajti večina teh je bila prej
                  definirana na jugoslovansko poprečje, z osamosvojitvijo Slovenije pa se je
                  definirala na republiško poprečje, torej na poprečje republiške plače in tako
                  mirno pritisnete na gumbe takrat, ko odločamo o 15 milijardah, teh 3 milijard
                  tolarjev pa ni mogoče skupaj spraviti. Ko govorite o tem, kako bi v lastninskih
                  deležih to poravnali, ali v obveznicah, ali v delnicah iz državnega premoženja sem
                  prepričana, da so tile prizadeti, ki sedaj iščejo pravico oziroma odpravo  in
                  popravo teh krivic, ki so se jim dogajale, po tako dolgem trpljenju tudi
                  pripravljeni sprejeti te papirje, seveda v kolikor bi mi istočasno tudi te
                  privilegije, ki jih sedaj država plačuje, dajali tem ljudem v papirjih. Dajmo
                  papirje enim in drugim, pa bomo videli, kako boste hodili sem in kako se boste
                  pogovarjali s tistimi, ki danes dobivajo znatne dodatke k pokojninam - ti imajo še
                  druge posebne privilegije - če so pripravljeni te privilegije zamenjati za
                  papirje.</p>
               <p>Nadalje, gospod Kopač je tukaj predstavljal stališče svoje stranke in pravi, da
                  storjene krivice ene generacije, ki je odšla, naj ne bi poravnavala druga
                  generacija, ki je prišla za njo in da zgodovine ni mogoče spremeniti. Zgodovine
                  res ni mogoče spremeniti, je pa prav, da se iz nje marsikaj naučimo. O tem, da pa
                  storjene krivice ene generacije lahko kar pozabimo, kajti tudi druga jih bo
                  pozabila, to pa ni tako enostavno. Veste, stoletje v katerem živimo, je prineslo
                  predvsem to, da je v njem trpelo in nasilno umrlo več ljudi kot kdajkoli prej
                  predvsem zaradi uničujočega tekmovanja med temeljnimi ideologijami oblasti na eni
                  strani in svobodo, pluralnostjo in pravicami posameznika in demokracije na drugi
                  strani. Komunizem je bil v celoti neuspešen, kljub nekaterim plemenitim dejanjem
                  oziroma plemeniti filozofiji, kjer je v uveljavljanju svojih načel zašel v
                  največje nasilje proti človeštvu.</p>
               <p>Prav zadnja preteklost nam je pokazala, da kljub nasilnem prikrivanju zgodovinskih
                  dejstev v nas vseeno obstoji neka neznana sila resnice, ki je prisotna v vsakem
                  človeku. To ima človek vgrajeno, to je vanj položeno. In še tako jo silite nazaj
                  in jo hočete potlačiti, bo ona prišla ven. In že prihaja in odkriva in dobiva
                  pravo mesto.</p>
               <p>Samo resnica v našem preteklem obdobju in poravnava krivic je najboljši garant in
                  najpristnejši temelj za razvoj demokracije na slovenskem. In tisto, kar je mnogim
                  v tem parlamentu najtežje <stage>(verjetno zato, ker se bojijo, da bi izgubili
                     svoje volivce)</stage>, je v bistvu najlažje. Samo stopimo preko teh lastnih
                  interesov za svoje, za tiste, ki so že toliko časa imeli vse, kar so hoteli,
                  stopimo nad interese tistih, ki ne vedo, kaj pomenijo krivice. Kajti če človek ne
                  občuti, ni nikoli občutil krivice, jo nikoli ni zaznal, potem za njega dejansko ne
                  obstoja in je ni potrebno odpraviti.</p>
               <p>Mi vsi smo rojeni kot del človeške družine. Mi Slovenci pripadamo slovenski
                  družini. Lahko jo imenujemo kot celota. Za dejanja iz naše zgodovine nismo
                  direktno odgovorni mi. Mi smo pa slučajno potomci naših staršev in je zato naša
                  dolžnost in naša nadaljnja odgovornost do te vseslovenske družine, da se krivice,
                  o katerih danes govorimo, priznajo in v popolnosti odpravijo. Težko je odpraviti
                  te krivice, težko je poplačati bolečino, vendar dajmo, stopimo na realna tla in
                  naredimo nekaj za to našo Slovenijo, za ta medgeneracijski prepad.</p>
               <p>Torej v celoti podpiram ta zakon. Mislim, da bi danes morali čisto drugače
                  razpravljati: kako na najbolj subtilen način popraviti tem ljudem, kar se jim je
                  zgodilo, kako zapolniti to kozmično rano, ki v Sloveniji obstaja, pa kamorkoli
                  greš. Srečni ali pa nesrečni ste tisti, ki tega ne čutite, vendar za našo
                  bodočnost je to pomembno storiti. Zdajle imamo priliko in storimo to. Hvala
                  lepa.</p>
            </sp>
            <sp xml:id="SDZ1-Redna-19-1994-04-20.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel. Za njim bo na vrsti še gospod
                  Miran Potrč.</p>
            </sp>
            <sp xml:id="SDZ1-Redna-19-1994-04-20.sp48">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi. Tudi jaz kot
                  nekateri moji sogovorniki menim, da je zakon prišel res pozno. Sedaj je skrajni
                  čas, da ga sprejmemo. Mislim, da zakon, takšen kot je predložen, potrebuje nekaj
                  popravil in bi bila takšna popravila, kot jih je pred menoj predlagal gospod
                  Kopač, kot nam jih predlaga Liberalna demokracija, kar v redu.</p>
               <p>Rad bi obudil spomin. Nekateri med vami se boste spomnili tistega časa, ko je
                  Demos v svojem predvolilnem programu govoril oziroma spregovoril o popravi krivic.
                  Stališče, ki ga je Demos takrat zavzel in je bilo dobro. Tega, česar se moramo na
                  nek način še danes držati je, da je potrebno krivice popraviti, ne da bi napravili
                  nove. Od te točke dalje, od tega izreka dalje pa se začnejo velike težave. Mogoče
                  bi bilo na tem mestu sedaj veliko diskutirati, kot je bilo že sedaj mogoče in kot
                  bi bilo še marsikaj mogoče povedati. Tu mislim na ideološke razprave o tem, kaj je
                  pravica, kaj je krivica.</p>
               <p>Ne bi vas rad utrujal s temi globljimi premisleki ali filozofskimi komentarji. Vsi
                  skupaj se spomnimo dogodka v zgodovini po drugi svetovni vojni, Nurnberškega
                  procesa. Takrat so te Nurnberške procese morali organizirati. Zanje so morali
                  dobaviti osebje zavezniške sile. Nemčija, ki je bila poražena v drugi svetovni
                  vojni, sama ni bila sposobna dobaviti ustreznega aparata in ustreznega osebja za
                  to, da bi določilo, kaj je pravica in kaj je krivica - če zelo poenostavim, če
                  zelo preprosto rečem.</p>
               <p>Pravica, ki je takrat prevladala v prvem trenutku po končani drugi svetovni vojni,
                  je bila pravica zmagovalcev. Mi smo bili v zgodovini, leta 45 podvrženi eni
                  interpretaciji resnice oziroma pravice in zdi se, da bi bili lahko na podobni
                  način leta 1990 ali pa leta 1994 podvrženi zopet neki novi interpretaciji pravice
                  oziroma resnice. Bojim se, da dogodek, ki se je dogodil Slovencem leta 1990 in ki
                  se na nek način še dodaja prav do današnjih dni, nima takšne sile in takšne
                  prepričljivosti, kot je bil dogodek v drugi svetovni vojni. Zaradi tega ne bo
                  mogoče stvari, ki so bile po drugi svetovni vojni z neko silovitostjo, z nekim
                  kladivom izrečene in postavljene, da so takšne in nič drugačne. Teh stvari ne bo
                  mogoče obrniti na glavo po letu 90. Žal, ali pa na srečo, ne bo mogoče stvari, ki
                  so bile postavljene po drugi svetovni vojni obrniti na glavo. To ne pomeni, da smo
                  brez odgovornosti za to, kar se je v povojnem času dogajalo; in moram reči - samo
                  v povojnem času. Za vojni čas verjetno nimamo ne - to mislim, da v tistih naših
                  amandmajih piše, oziroma v popravkih sklepov - nobene ustrezne pravne podlage in
                  je zelo težko izpeljati odgovornost te države Republike Slovenije za dogodke v
                  vojnem času. Tukaj bi se zapletli v gromozanske težave, če bi hoteli razplesti
                  tiste zelo komplicirane, zelo zapletene reči, ki so se v drugi svetovni vojni
                  dogajale.</p>
               <p>Kaj nam pokaže primerjava z Nürnberškim procesom in morda tudi z nekaterimi
                  drugimi. Pokaže nam to, da resnica in pravica ni nekaj, kar je samoumevno, kar je
                  očitno, kar je od boga dano, ali pa ne vem od koga že, ampak resnica in pravica je
                  stvar merjenja argumentov, ali rezultat merjenja argumentov in moči. Mi smo v tej
                  naši državi to pravilo Liberalne demokracije od 18. oziroma 19. stoletja dalje
                  sprejeli za svojo. Tako kot je bilo pred kratkim v tem parlamentu predlagano, naj
                  bi se naša sodišča polagoma pripravila na kontradiktoren način poslovanja, na nek
                  način je tudi ta parlament narejen po principu kontradiktornega reševanja stvari,
                  po principu merjenja argumentov in moči. Resnica oziroma pravica je tisto kar
                  navsezadnje izpade v tem parlamentu kot rezultat glasovanja. Mislim, da se bomo
                  morali sprijazniti s tem, da bo rezultat tega našega predloga oziroma naše
                  aktivnosti v zvezi s popravo krivic pač takšno, kakršno je razmerje moči in
                  kakršno je razmerje argumentov in prepričljivosti posameznih zastopnikov
                  posameznih strank, posameznih poslancev itn. v tem parlamentu.  Jaz bi ob tem, ko
                  se zaustavljam pri tej splošni razlagi, opozoril še na nekaj konkretnih reči.
                  Takole moram reči. Ne glede na vse pomisleke imamo dejansko v tej naši državi en
                  problem, ki se mu reče občutek velikega števila ljudi, da so mu bile storjene
                  krivice. To število je verjetno zelo veliko. to je resen problem za to družbo in
                  za politiko te družbe in ta problem je treba rešiti.</p>
               <p>Zdaj se moramo pa seveda vprašati, kakšna sredstva imamo na razpolago. Imamo na
                  razpolago finančna sredstva, imamo na razpolago moralna sredstva ali imamo na
                  razpolago politična sredstva itn. Jaz se bojim, da kar zadeva denarna sredstva, da
                  jih imamo na razpolago bolj malo, zaradi tega se zavzemam za princip, ki ga je
                  gospod Kopač razložil, da bi namreč poskušali tistim, ki bi bili upravičeni do
                  odškodnin po tem zakonu, da bi to poskušali kompenzirati z deli državnega
                  premoženja, obveznicami itn. oziroma v čim večji meri na ta način.</p>
               <p>Druga stvar je, recimo, tisto, kar je napisano v začetku tega predloga zakona v 9.
                  členu, to je časovno obdobje. Že prej sem povedal, da se mi zdi časovno obdobje od
                  začetka vojne, se pravi od leta 1941, preširoko, in da ta država najbrž te
                  odgovornosti za tako dolg čas ne more prevzeti. Tukaj bi se bilo mogoče
                  spraševati, katera država pa je tista, ki je dolžna sprejeti odgovornost za
                  stvari, ki so se dogajale po drugi svetovni vojni in morali bi se spraševati, kaj
                  se je vse vmes zgodilo, ne samo pri nas, ampak tudi drugje po Evropi. Mislim na
                  zmago in na poraz določenih sil v Evropi in to je zgodovina, s katero moramo
                  živeti. V tem smislu je bilo mišljeno tisto, kar je gospod Kopač povedal, da se
                  zgodovine ne da popravljati. - Seveda od leta 1941 ni mogoče govoriti o žrtvah
                  komunističnega nasilja. To je samo en majhen bolj šaljiv dodatek.</p>
               <p>Gospod Mozetič je govoril o tem, da je treba določiti ceno za prestano gorje
                  oziroma za krivice. Bojim se, da te cene ni mogoče natančno izračunati in da je ni
                  mogoče določiti. Navsezadnje svoboda, navsezadnje pravica, navsezadnje resnica -
                  nima cene. Mislim, da je tudi tako govorjenje na nek način lahko zavajajoče.</p>
               <p>Na eni strani imamo poziv, naj bi določili ceno gorja in ceno svobode itn. s
                  strani gospoda Mozetiča, na drugi strani imamo predlog gospe Lukačeve, naj bi se
                  ozrli k vprašanju neke kozmične rane. To so koncepti, ki so zelo daleč drug od
                  drugega in sam seveda bi bil za to, da se ne oziram niti ne na ceno svobode niti
                  ne na kozmične rane na Slovenskem, ampak da poskušamo z dogovorom določiti
                  dejansko obseg tistih dejavnosti, ki bi, kolikor je mogoče, optimalno rešile
                  problem, ki je pred nami, namreč, da se del slovenskega prebivalstva čuti
                  oškodovan in po krivem zaničevan itd. in potem seveda popravimo tisto, kar je
                  mogoče, kar je v naši moči in kar je nam naloženo.</p>
               <p>Še enkrat povem, da sem za zakon, da gre ta zakon naprej v drugo obravnavo, da se
                  pa popravi tako, kot predlaga Poslanska skupina liberalne demokracije Slovenije.
                  Hvala lepa.</p>
            </sp>
            <sp xml:id="SDZ1-Redna-19-1994-04-20.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Mozetič, potem pa dr. Jože Pučnik.</p>
            </sp>
            <sp xml:id="SDZ1-Redna-19-1994-04-20.sp50">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, spoštovani kolegi! Morda ne bi bila potrebna,
                  ampak vseeno, ker se je gospod Rupel obregnil ob mojo osebno oceno. Sem že takrat
                  povedal, da je ta izraz morda neustrezen. Če izhajam iz pravnega vidika,
                  navsezadnje, ko nekdo zahteva na sodišču za storjeno dejanje, tudi recimo, če je
                  nekdo v tem obdobju zadnjih let po sodni zmoti ali pomoti ali kakorkoli zaprt in
                  se to ugotovi, da je napačno, ima pravico zahtevati odškodnino, ki je v bistvu
                  neko nadomestilo, neka cena za odvzem prostosti. Se pa strinjam, sem tudi povedal,
                  da bi morali to ceno, to vrednost praktično postaviti tako visoko, oziroma
                  neprecenljiva je ta vrednost, zato, da bi vsak vedel, da se vanjo, v svobodo in
                  človekovo dostojanstvo ne sme posegati. Vendar, ko ste pa rekli obseg dejavnosti,
                  ki bi rešile problem, to je isto, vendar morda z lepšo ali pa bolj zavito besedo
                  pomeni to, da moramo določiti obseg nekih dejavnosti, ki bodo neko satisfakcijo
                  dali vsem tem. Druga stvar me je pa zmotila - nisem filozof in ne bom se dosti
                  spuščal - zmotilo me je pa to, in se s tem ne strinjam, da je resnica in pravica
                  rezultat merjenja argumentov in moči. Na žalost, je dostikrat res to in tudi
                  recimo v Bosni je resnica ene strani rezultat argumentov in moči, ki jih ima med
                  vojno, po vojni in kjerkoli se je to dogajalo. Recimo po vojni, če se nanjo
                  nanaša, je bila verjetno tudi resnica in pravica rezultat argumentov in moči ene
                  strani. Nič ne rečem sedaj, kaj je prav kaj ne ampak mislim, da taka trditev ali
                  pa taka filozofija, ki bi samo to priznala - pa vem, da gospod Rupel ni mislil
                  samo to - to ni tisto, kar je res. Ne bom govoril, da je bilo ali kjerkoli, ampak
                  resnica in pravica skozi rezultat merjenja argumentov in moči je potem vedno
                  resnica in pravica močnejšega. Če sem šibkejši, bom vedno tepen. Hvala lepa.</p>
            </sp>
            <sp xml:id="SDZ1-Redna-19-1994-04-20.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik.</p>
            </sp>
            <sp xml:id="SDZ1-Redna-19-1994-04-20.sp52">
               <speaker>DR. JOŽE PUČNIK:</speaker>
               <p>Kolegice in kolegi! Na del izvajanj gospoda Rupla je že gospod Mozetič svoje
                  povedal. Se strinjam z njegovo razlago, zato se tega ne bom dotikal. Bi se pa
                  seveda dotaknil enega dela, kar je gospod prof.dr. Rupel povedal z znanstvenega
                  vidika o oblikovanju kriterijev za pravičnost. On jih je zreduciral, ko je govoril
                  o Nurnberškem procesu pravzaprav na izjavo, da je pravica rezultanta moči,
                  političnega vpliva in konkretnih razmer. S tem je seveda gospod Rupel zvesto
                  sledil tradiciji, ki jo poznamo od Machiavellija naprej do Lenina in potem naprej
                  na Josipa Broza, Kardelja, Ivana Mačka v Sloveniji in danes tudi seveda gospoda
                  Miloševiča v Srbiji. To je grdo in ostro povedano gospod Rupel. Samo racionalno
                  jedro te vaše teze in mojega odgovora je v tem, da pravica ni samo rezultanta
                  vsakokratne politične moči, zato je seveda potrebno vsako določeno konstelacijo
                  oblasti in moči kasneje redigirati, popravljati. In pri tem poslu smo mi danes
                  tudi v tem zboru in zato je tako težko te stvari spraviti do določene večine in do
                  sprejema takšnih zakonov. Poglejte, gospod Rupel, pravica je še nekaj drugega.</p>
               <p>Vi ste nekako omenili razlike med koncepti, ki so bili tukaj v diskusiji omenjeni.
                  Samo, ko ste omenjali Nürnberške procese, tam kjer so bili postavljeni določeni
                  kriteriji - in tisti kriteriji veljajo še danes, ker so postali sestavina
                  mednarodnega prava. Te pravne norme pravijo, da je pobijanju vojnih ujetnikov
                  zločin. Te norme pravijo, da je pobijanje civilistov brez dokazov krivde zločin.
                  Ta pravila pravijo tudi, da je izvajanje brezobzirne, enostranske propagande za
                  podporo določeni diktatorski oblasti zločin, zato je bil glavni urednik
                  Schturmerja na Nurnberškem procesu obsojen na smrt. On ni bil udeležen v nobenih
                  direktnih zločinih, niti v nekih SS-ovskih enotah, niti v nekem KC-tu, temveč on
                  je samo vodil, on je bil glavni urednik časopisa, ki je trobil z vsemi mogočimi
                  toni na pogrom. Takrat so bili to Judje, v drugih oblikah je bil to pogrom proti
                  razrednemu sovražniku ali proti tistemu, ki pač ni tak, kakor bi moral biti.</p>
               <p>Mednarodno pravo se je ustvarjal s težavo, kakor vsakršno pravo, tako se je tudi
                  tu ustvarjala. Evropska konvencija o človekovih pravicah ima v 7. členu, drugi
                  odstavek, tudi določilo, da je celo retroaktivno pravno urejanje krivde dovoljeno,
                  kadar je šlo v tem času za kršitev takrat veljavnih civilizacijskih pravil. To je
                  drugi odstavek 7. člena Evropske konvencije, ki jo bomo, upam, kmalu tudi v tem
                  zboru ratificirali, mi je še nismo. Jaz sem predsednika Odbora za zunanje zadeve
                  že pred meseci vprašal, kdaj bo prišlo na dan. On mi je razložil, da so še neki
                  zadržki v okviru zunanjega ministrstva ali kje drugje. Na vsak način je on tudi
                  izrazil prepričanje, da bomo to konvencijo kmalu lahko ratificirali, jaz to seveda
                  pozdravljam in upam, da bomo naredili.</p>
               <p>In, da zaključim, da ne bom v repliki predolg. Osnovna pravila človekovega
                  ponašanja so nekaj več, kot vsakokratno razmerje političnih sil. Zato je potrebno
                  naknadno posegati, osvetljevati in tudi popravljati. Vse takšno osvetovanje
                  preteklosti se seveda zelo zlahka proglasi za revanšizem, maščevalnost pri tistih,
                  ki so kakorkoli osebno prizadeti. Samo gre za nekaj več. Pravo se ustvarja tudi na
                  ta inovativni način in od tragičnega dogodka v zgodovini naroda, do drugega
                  tragičnega dogodka, in do refleksije nazaj, do pogleda nazaj. In takrat je pač
                  potrebno nekaj narediti; poudarjam, ne zato, da se tisto popravi <stage>(ne bi
                     govoril o tem, kako zlahka je te stvari nazaj popravljati)</stage> temveč
                  predvsem zato, da se odpira pot za naprej.</p>
               <p>Da zaključim. Poznal sem prof.dr. Rupla z druge plati. Kot intelektualca, ki zna
                  gledati z neko širino. Danes jaz tega v njegovem izvajanju več ne vidim in nekje
                  se mi poraja vtis, da je tesno povezano z velikim slovenskim združevanjem v
                  stranko Liberalne demokracije, kjer se verjetno, kakor tudi drugod, spreminjajo
                  kriteriji racionalnosti in kriteriji pravičnosti. Tukaj smo dobili primer
                  kriterijev po Machiavelliju. Jaz jih odklanjam. Hvala.</p>
            </sp>
            <sp xml:id="SDZ1-Redna-19-1994-04-20.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Dimitrij Rupel.</p>
            </sp>
            <sp xml:id="SDZ1-Redna-19-1994-04-20.sp54">
               <speaker>DR. DIMITRIJ RUPEL:</speaker>
               <p>Upam, spoštovani gospod podpredsednik, spoštovane kolegice in kolegi, da bo
                  televizija namenila mojemu odgovoru, ali pa mojemu prejšnjemu izvajanju vsaj
                  toliko pozornosti kot temu, kar je pravkar povedal gospod Pučnik, sicer se bo
                  dogodilo to, kar se dogaja, da stališče stranke, kateri pripada gospod Pučnik in
                  njegova osebna stališča veljajo kot resnica v tej državi in kot pravica v tej
                  državi. To je tisto, kar sem v podtekstu svojega izvajanja hotel poudariti. Sem za
                  to, da se pravica godi in da se o pravici odloča v Parlamentu  - ne tako, kot je
                  sam v nekem zavitem stavku povedal gospod Pučnik, v pozivih na pogrom.</p>
               <p>Imeli smo pred nekaj tedni priložnost poslušati in videti oziroma slišati od daleč
                  nek način političnega delovanja, ne vem, ali ga je mogoče primerjati z
                  Machiavellijem ali z Josipom Brozom. Vsekakor je bil to poziv na pogrom, to je bil
                  poziv na neparlamentarno, nedemokratično, neevropsko politično ravnanje. Ko sem
                  rekel, da se pravica godi in ustvarja in producira v Parlamentu na način
                  konfrotacije argumentov in tehtanja moči, nisem povedal nič posebnega. To v
                  Evropi, v demokratičnih, liberalnih demokratičnih državah Evrope, in to so danes
                  praktično vse, države, ki so vključene v Svet Evrope, je to nekaj popolnoma
                  preprostega in samoumevnega.</p>
               <p>Ne vem, kako naj bi sicer določali pravico in resnico, če ne tako, da stehtamo
                  argumente in da se preštejemo in glasujemo navsezadnje, ko gre, recimo,  za
                  zakone. Zakon je tisto, kar je pravica. Zakon se ustvari tako, da se navsezadnje,
                  rekel bom banalno, pritisne na sivo tipko in da se razmerje sil se nagne v to ali
                  drugačno smer. Zakon je potem takšen kakor odloči večina. V nasprotnem primeru
                  imamo vladavino manjšine.</p>
               <p>Če gospod Pučnik v svojem zelo zgovornem nastopu poziva k temu, da bi tako kot v
                  socialističnih časih vladala manjšina, ki bi ustvarjala videz večine s pomočjo
                  nekaterih zelo, zelo dvomljivih sredstev, tudi s pomočjo  medijev, ki jih
                  obvladujejo - potem se jaz za to državo zelo bojim. Jaz sem za to, da ostanemo
                  tukaj v tem Parlamentu, da ostanemo pri svojih gumbih, da se preštevamo, da se
                  merimo z argumenti in s številom sedežev in številom poslancev, kot je izšlo na
                  teh volitvah - in nič drugače. To je ta pravica, ki sem jo imel v mislih. In s tem
                  odgovarjam tudi gospodu Mozetiču, ki ga je nekako vznemirilo vprašanje pravice in
                  parlamentarizma itd. in me morda ni dobro razumel. Sedaj primerjati to, kar sem
                  jaz govoril v prid parlamentarni demokraciji, ali če hočete liberalni demokraciji
                     <stage>(to je tehnični termin)</stage> z Machiavellijem in drugimi samodržci,
                  ali pa če hočete, tistimi, ki so vladali kot prosvetljeni absolutisti v imenu
                  manjšine, v imenu, če hočete, neke višje ideje in tako naprej - to primerjati s
                  tem, kar sem jaz tukaj rekel, potem seveda to meče zelo slabo luč na dr. Pučnika,
                  ki, kot vem, je bil tudi neke sorte profesor in celo v neki zelo demokratični
                  deželi, na neki ugledni univerzi.</p>
               <p>Kaj pa je drugega kot merjene argumentov in merjenje moči demokracija - če,
                  seveda, priznavamo demokracijo kot, bom rekel, vladavino večine. Kaj pa je
                  drugega? Jaz ne vidim ničesar drugega. Hvala lepa.</p>
            </sp>
            <sp xml:id="SDZ1-Redna-19-1994-04-20.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen, za njim pa še gospod dr. Jože
                  Pučnik in gospod dr. France Bučar. Gospod Zagožen, izvolite.</p>
            </sp>
            <sp xml:id="SDZ1-Redna-19-1994-04-20.sp56">
               <speaker>DR. FRANC ZAGOŽEN:</speaker>
               <p>Jaz pravzaprav nisem hotel replike, ampak jo bom kljub temu izkoristil, bom se pa
                  kasneje še oglasil, ob koncu razprave. Zavračam te poglede gospoda Rupla. Tudi jaz
                  mislim, da je včasih zastopal drugačna stališča - jaz upam, da se je takrat z
                  njimi strinjal - po tem bi lahko sodil, da danes zastopa neka stališča, s katerimi
                  se ne strinja, ali pa je morda tudi obratno in je nekoč govoril drugače, kot je
                  mislil. Bi pa takoj Državnemu zboru predlagal en dodatni sklep. Gospod Pučnik je
                  že...</p>
            </sp>
            <sp xml:id="SDZ1-Redna-19-1994-04-20.sp57">
               <speaker>PODPREDSEDNIK DR. LEV KREFT:</speaker>
               <p>Jaz bi prosil, da ostanete pri repliki, ker imamo še dosti drugih odgovorov v tej
                  seriji replik, tako da, če želite razpravljati, bom upošteval, če ste se prijavili
                  k razpravi.</p>
            </sp>
            <sp xml:id="SDZ1-Redna-19-1994-04-20.sp58">
               <speaker>DR. FRANC ZAGOŽEN:</speaker>
               <p>...Recimo, to je replika na tisto, kar je gospod Pučnik...</p>
            </sp>
            <sp xml:id="SDZ1-Redna-19-1994-04-20.sp59">
               <speaker>PODPREDSEDNIK DR. LEV KREFT:</speaker>
               <p>V replikah ni mogoče predlagati sklepov. Sklepi so del razprave.</p>
            </sp>
            <sp xml:id="SDZ1-Redna-19-1994-04-20.sp60">
               <speaker>DR. FRANC ZAGOŽEN:</speaker>
               <p>...Gre za to, da imamo samo še zelo malo časa, morda manj kot mesec dni, da
                  ratificiramo Konvencijo o človekovih pravicah. Eno leto je časa in kmalu bo eno
                  leto, ko smo postali člani Sveta Evrope. Če tega pogoja ne izpolnimo, po tem
                  izgubimo ta status. Ta nevarnost seveda obstaja, ker je pogoj v enem letu. In
                  zaradi tega pač predlagam, da Državni zbor sprejme dodaten sklep, da Vlada
                  Republike Slovenije takoj za 20. sejo predloži Državnemu zboru v ratifikacijo to
                  Konvencijo o človekovih pravicah. Mimogrede, o človekovih pravicah namreč danes
                  tudi govorimo v zvezi s tem zakonom. Združenje žrtev je tudi samo na to opozorilo,
                  da če se te krivice, ki so jim bile storjene, ne popravijo, da se bo obrnil na
                  Svet Evrope in na evropsko sodišče, vendar so seveda ugotovili, da tega ne morejo
                  storiti, ker Slovenija konvencije ni ratificirala. Hvala.</p>
            </sp>
            <sp xml:id="SDZ1-Redna-19-1994-04-20.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Jože Pučnik.</p>
            </sp>
            <sp xml:id="SDZ1-Redna-19-1994-04-20.sp62">
               <speaker>DR. JOŽE PUČNIK:</speaker>
               <p>Spoštovani! Sem enakega mnenja kot dr. Rupel, da manjšina nima pravice prevzemati
                  vladanja v kakršnikoli obliki nad večino. Mislim, da tu ni nobene razlike med
                  njegovim stališčem in mojim. Tisto, na kar sem opozarjal, je samo to, da poleg
                  sklepov v tem Državnem zboru, ki naj izpadejo tako ali drugače, ki se bodo ravnali
                  po razmerju političnih sil <stage>(kot si lahko predstavljam)</stage>, kljub temu
                  obstajajo, ne glede na to, kaj mi sklenemo, mednarodne pravne norme, ki so bile
                  doslej ratificirane - od Nurnberškega sodišča pa tja do raznih sklepov,
                  deklaracij, resolucij Združenih narodov in Sveta Evrope. Za to gre.</p>
               <p>Skušam samo argumentativno opozoriti na to, da moramo neodvisno od razmerja sil v
                  tem Državnem zboru upoštevati tudi te kriterije, ki so tam zapisani in da bi
                  smatral za zelo problematično, v kolikor bi se naši sklepi oddaljevali od tam
                  zapisanih pravil in norm. Samo za to je; se pravi, da je gospod Rupel verjetno to
                  tukaj napačno, drugače razumel. Jasno je, da bo tudi tukaj odločala večina, je
                  legitimno in čisto v redu. In še daleč ni šlo meni za to, da bi kakorkoli postavil
                  pod vprašaj volilne rezultate, toda pri odločanju o tako občutljivih, o temeljnih
                  pravicah ljudi mora tudi Slovenija, kolikor mogoče, upoštevati mednarodne
                  standarde na tem. In ti so jasni in samo zanje se pri obravnavanju tega problema
                  zavzemam. Hvala lepa.</p>
            </sp>
            <sp xml:id="SDZ1-Redna-19-1994-04-20.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da ni več replik, dajem besedo zadnjemu prijavljenemu k
                  razpravi, gospodu Miranu Potrču.</p>
            </sp>
            <sp xml:id="SDZ1-Redna-19-1994-04-20.sp64">
               <speaker>MIRAN POTRČ:</speaker>
               <p>Hvala lepa. Stališče Združene liste je predstavil moj kolega Lipoglavšek in o njem
                  ne bi govoril več, kot da samo potrdim to, da bi bila naša želja, da se zakon o
                  popravi krivic sprejme, vendar menimo, da je vladni predlog po vsebini mnogo
                  boljši od tega, ki so ga predlagali trije poslanci.</p>
               <p>Nekaj stvari - ker smo vsi malo zahajali tudi v svoje lastne poglede in filozofijo
                  - naj na začetku rečem še jaz o tem.</p>
               <p>Meni je bil všeč začetni pristop gospoda Partljiča in takrat sem se tudi sam
                  spomnil na dve stvari. Prvo, da sem nekoč gledal neko dramo, ki mi je ostala zelo
                  v spominu - upam, da vem še prav njen naslov, mislim, da je bil: <q>"Kaj je
                  resnica?"</q>. Po mojem spominu je šlo za 7 ljudi, ki so vsak s svojega zornega kota
                  opisovali enak dogodek. In jaz, ko sem poskušal spremljati to njihovo
                  podoživljanje dogodka, sem dal v bistvu vsakemu prav. In na koncu sem ugotovil, da
                  res mnogokdaj obstaja lahko tudi sedem oziroma več resnic. Od takrat se mi je
                  tisto na nek način utrdilo v spomin, ker je bila za mene sijajno pripravljena in
                  napisana ta drama in od takrat sem prepričan, da je gotovo resnica tudi nekaj
                  subjektivnega; da je, gledano človeško, tudi subjektivna in da jih je lahko več,
                  in običajno več, in je težko kakršni koli od teh resnic oporekati, da nima svojega
                  dejanskega razloga. Res pa je, da - na žalost - ta subjektivna resnica ni vedno
                  točna in takšna tudi v družbi. V družbi običajno potem obstaja še neka drugačna
                  resnica, ki pa je utemeljena na večini, ki je utemeljena na zakonu in podobno.</p>
               <p>Druga stvar, ki se mi je ob tem začetnem razmišljanju kolege Partljiča utrnila, je
                  simbol <q>"Justice"</q>, ki ima poleg tehtnice še zavezane oči. To se lahko sicer tudi
                  filozofsko na zelo različne načine razlaga, ampak ena od možnih razlag je tudi ta,
                  da pravzaprav ni ravno trdno prepričana vedno in povsod v to, ali se bo tehtnica,
                  ki jo ima, nagnila čisto zmeraj v pravo stran.</p>
               <p>Tretje, kar je s tem povezano, je vprašanje krivice. Za mene je tudi krivica, kot
                  resnica, gledano človeško, predvsem stvar subjektivnega občutja človeka. In
                  prepričan sem, da je glede tega subjektivnega občutja človeka krivic veliko.
                  Gotovo so najhujše tiste, ki jih je povzročila oblast ali država.</p>
               <p>Kljub vsemu mislim, da se zavedamo - in to je še moj zadnji tak razmislek - da
                  oblast in država - ne bi se zgodilo in ni se zgodilo prvič, tudi ne v primerih, ki
                  jih sedaj obravnavamo - je bila in tudi zakon je bil zlorabljen v korist
                  ideologije, politike, večine, kogarkoli že; da se je to, na žalost, v zgodovini
                  dogajalo. Bojim se, da se tudi v aktualni zgodovini dogaja - pa ne mislim na
                  slovensko, čeprav se tudi v kakšnih manjših, ne zelo bistvenih primerih, sedanjih
                  naših aktualnih dogajanjih. In to je slabo. In zaradi tega tudi smo  pravniki
                     <stage>(pravzaprav nisem bil nikoli v tem položaju, da bi lahko formalno delil
                     pravico, ker sem se po enem letu in pol svojega sodnega pripravništva takrat
                     odločil, da mi nekako ni ljubo, da bi delil pravico in sem šel rajši v
                     podjetje)</stage> vedno v tem položaju, da na eni strani moramo spoštovati
                  zakon, na drugi strani pa lahko in smemo v njega tudi dvomiti. Ampak smemo dvomiti
                  samo kot osebe, kot tisti, ki si npr. na sodišču, pa lahko dvomiš, toda izvrševati
                  ga moraš. In to je ta stalni konflikt, ki obstaja pri juristu med legalizmom in
                  spoštovanjem zakona na eni strani, in na drugi strani dvomom, ali je res do konca
                  pravičen ali ne; ki po pravni plati ima potem svoje procedure sprememb, po
                  družbeni plati pa ima najbrž tudi pravico in dolžnost ocenjevati, ali je pravo v
                  nekem času - tudi za 10, 20, 30, 50 let nazaj, bilo pravično ali ni - bilo in v
                  kakšnem delu ga je treba korigirati.</p>
               <p>Mislim, da smo sedaj v obdobju, ko moramo in lahko ugotavljamo, ali so bile
                  določene pravne norme in način njihovega izvajanja za današnja merila - in tudi za
                  takratna merila pred 40., 50. ali pa manj leti - ustrezna in da imamo moralno
                  pravico in obvezo, da če so po naši presoji bila neustrezna, poskušamo ugotoviti,
                  da so na podlagi takšnih pravnih norm bile storjene krivice in da jih poskušamo
                  popraviti.</p>
               <p>In jaz sem za to, da to storimo, mislim pa, da je težava, ki jo pri sprejemanju
                  takšnega zakona kot zakonodajni organ imamo v tem razlikovanju subjektivne
                  krivice, ki jo vsak posameznik občuti, in v naši obvezi, da poskušamo s pravno
                  normo kolikor se da objektivizirati, kaj za nas kot Državni zbor krivica pred 30.,
                  40. ali več leti je bila, kaj pa ni bila. In tu ta naša težava je, ker mi v zakon
                  težko napišemo, pa naj si vsak od nas kot posameznik sprejme, da je krivica tisto,
                  kar jaz doživljam oziroma kar doživlja nekdo drug, ampak v pravni normi, to pač
                  krivica ne more biti. V pravni normi mora biti približno, ali pa dobro bi bilo
                  zelo natančno definirano, kaj, katera pravna norma, katera njena uporaba, pod
                  kakšnimi pogoji, s kakšnimi dejanji pomeni krivico, ki jo popravljamo. Ostalo, na
                  žalost, je lahko opredeljeno z resolucijo in z nekim političnim aktom; v obliki
                  ugotovitve in poprave krivic pa ne. In tu je po mojem ta težava, s katero se
                  srečujemo in tu je tiso, kjer jaz z vsemi, ki razmišljajo o tem, da bo pač
                  potrebno odločati, kaj objektivno štejemo za krivico, kaj ne, v obliki zakona naša
                  nuja, da tu najbrž v izvedbi bodo različni pogledi in jaz bom vesel, če bo tudi
                  naprej razprava tekla na način, kakor teče do sedaj, ali pa vsaj v glavnem do
                  sedaj, da bodo ti različni pogledi možni brez medsebojnih obtoževanj. In na koncu
                  bo res večina tista, ki bo ocenila, kaj v tem konkretnem primeru krivica je in na
                  kakšen način se ta krivica popravi.</p>
               <p>Tretje, o čemer bi nekaj svojih mnenj povedal, je konkretno vprašanje, ki je bilo
                  - medvojnega obdobja. Torej, jaz sem tudi med tistimi, ki štejem, da bo škoda, če
                  se bomo odločili za to, da poskušamo popravljati tudi krivice - jaz pa ne trdim,
                  da niso bile storjene, zelo mnogo jih je bilo iz medvojnega obdobja.</p>
               <p>Mislim, da bo to slabo iz pravnih razlogov in da bo to slabo tudi iz političnih
                  razlogov. In bojim se, če se bomo tega lotili, da na nek način imamo možnost, da
                  zapademo eventualno tudi v tisto, kar ste vsi trdili in tudi jaz trdim, da za
                  popravo krivic ne bi hoteli ustvarjati novih. Pravni razlogi so najbrž v tem, ker
                  bo možno diskutirati, v kakšni meri pravna kontinuiteta in državna kontinuiteta da
                  ali ne, kaj pomeni medvojno obdobje - da ali ne; politično gotovo, ker bi se v tem
                  primeru morali povrniti na čas, ki ga tako ali tako mnogi od nas na različne
                  načine pojmujemo. Jaz ne vem, ali nam je želja, da v vsakem konkretnem primeru ali
                  pa v njihovi neki načelni opredelitvi v zakonu razmišljamo o krivici, ki jo je
                  potrebno popraviti tudi v primerih, kjer je šlo najbrž za nesporno kolaboracijo,
                  kjer je šlo za izdajstva, zaradi katerih so ljudje bili dani v ječe in so pač bili
                  v ječi krajši ali daljši čas, tudi ubiti, poslani v koncentracijsko taborišče; in
                  te stvari so se tu pri nas na žalost iz mnogih razlogov, lahko je bil ta razlog
                  želja po preživetju v okoliščinah, v katerih si bil, lahko je bil ta razlog
                  ohraniti službo, družino, za katero si skrbel, lahko je bil pa tudi ideološki in
                  političen - kakršenkoli je bil, ampak objektivne posledice nekim drugim so bile
                  storjene. Ali bomo zdaj tudi to želeli preko tega popravljati. In mnogi od teh
                  ljudi so sicer moralno satisfakcijo doslej že dobili in to je res, ampak
                  materialno, na način, ki je predlagan v tem zakonu - čeprav nočem govoriti, da je
                  ta materialna satisfakcija visoka ali nizka. To je zelo zelo relativno. Če rečeš
                  1.000 mark na mesec, ali pa 1.000 mark na leto, vse je zelo relativno. Če bi bilo
                  možno, bi bilo najbrž 1.000 mark na dan premalo v smislu trpljenja, ki je bilo
                  povzročeno - ampak recimo te materialne satisfakcije mnogi od teh, o katerih sem
                  zdaj govoril, nikoli niso dobili. Dobili so pač moralno satisfakcijo, pa recimo,
                  kar kdo trdi, kakšne kasnejše privilegije, jaz pa dvomim, da je bilo prostora za
                  privilegije toliko, da bi vsi tisti, ki so na ta način trpljenje utrpeli, jih
                  lahko uživali, ker privilegij je vedno na neki način na relativno ozek krog
                  omejen. Zato se mi zdi slabo o tem razmišljati in s takimi razmišljanji ne
                  soglašam.</p>
               <p>Ker upam, da ne bom povzročil preveč polemike, ampak ne vem zakaj bi se recimo
                  potem morala razmišljanja ustaviti na začetku 2. svetovne vojne. Zakaj se ne bi
                  ustavila na letu 1918? Zakaj se ne bi ustavila na političnih procesih, ki so bili
                  tudi v stari Jugoslaviji? Zakaj ne bi tudi potomci tistih imeli določeno
                  satisfakcijo, ker tudi takrat je kdo službo izgubil. Ne mislite, da to predlagam,
                  ampak enostavno ne vidim te logike in to je meni argumentacija, ker je takrat šlo
                  tudi za ideološke razlike, takrat tudi gotovo iz naših vidikov za izrazito
                  politične zakone, za nespoštovanje prava. In zato mislim, da bo absolutno boljše,
                  če se bomo odločili za 9. maj ali pa za 15. maj 1945, pač odvisno od tega, kako
                  kdo in zgodovinarji menijo, kdaj je 2. svetovna vojna na slovenskem formalno bila
                  končana.</p>
               <p>Zelo mimogrede - ne spada v to temo, ampak naj mi bo dovoljena ena reminisenca na
                  današnji čas v zvezi z razpravo, ki jo imamo ob zakonu o popravi krivic, pa deloma
                  tudi na včerajšnjo. Včeraj sem v enem od dnevnih časnikov prebral, da je
                  pravosodje pri nas reklo, da je v primeru Lek banke šlo za napačno uporabo prava
                  in da zaradi tega država ni odgovorna 15.000 varčevalcem, ki so bili v tej Lek
                  banki ob svoj denar, ker je bilo pač pravo narobe uporabljeno in je bila Lek banka
                  registrirana. Moram reči, da iz mojega pojmovanja odgovornosti države in prava, se
                  jaz s tem ne strinjam. In z današnjega vidika bi lahko rekel, da je to tudi neka
                  krivica, ki je bila povzročena - in je bila povzročena zavestno ali ne, ampak
                  nekdo, ki je imel državna pooblastila, da je opravljal pač registracijo, je nekaj
                  napačno ocenil, ali zaradi neznanja, ali zaradi različnega pojmovanja predpisa,
                  ali pa tudi iz malomarnosti, ampak posledica je bila zelo velika. Govorim zanalašč
                  o tem primeru iz današnjega časa, ker se mi zdi, da bi mogoče bilo koristno kdaj
                  kako takšno primerjavo narediti tudi, ko se tudi o stvareh za petdeset let nazaj
                  pogovarjamo.</p>
               <p>In zdaj zadnje moje popolnoma osebno mnenje. Jaz v celoti, razen zelo majhnih
                  podrobnosti, sprejemam predlog zakona, ki ga je dala Vlada in če bi ga tudi v
                  zadnji obravnavi sprejemali danes, bi bil pripravljen zanj glasovati. Imam mnogo
                  pomislekov prav iz vidika preciznosti in pravne normiranosti na predlog, ki so ga
                  dali kolegi iz Ljudske stranke. Se pa osebno v celoti strinjam z enim njihovim
                  predlogom, ki ga v vladnem ni in veliko željo bi imel, da bi bil ta v vladni
                  vključen. To je, postavlja se mi vprašanje, zakaj tudi vladni zakon ne zajema
                  povojnih množičnih pobojev? Ne vem zakaj ne. Ker če je bila človeška krivica
                  storjena, je bila najbrž hujša, če je šlo za poboj brez sodbe, kot pa, če je šlo
                  za slab pravni predpis, za njegovo površno, ali ideološko usmerjeno uporabo in
                  zapor, ki je bil sicer hud, pa je tudi trajal nekaj časa, vendar mislim, da
                  primerjave med enim in drugim ni.</p>
               <p>Osebno bi bil zelo za to, da se ta stvar vključi v zakon o popravi krivic in da se
                  na ta način na državno-pravni ravni prizna, da je v teh primerih šlo za
                  likvidacije, ki so v nasprotju z načeli in pravili pravne države, da se po uradni
                  dolžnosti zagotovi, da državni organi - ne razne komisije - dobijo dolžnost
                  ugotoviti, kdo, koliko, kdaj, da se tem ljudem da pravica do pokopa, do groba, do
                  spominskih obeležij, da se, če se bomo tako določili, jaz nobenega pomisleka zoper
                  to ne bi imel, prizna svojcem, če je treba tudi določena materialna satisfakcija
                  in odškodnina, da se tudi vladna komisija, ki bo po tem zakonu <stage>(enem in
                     drugem)</stage> predlagana, zadolži, da te primere ugotovi. Mislim, da bi tudi
                  na ta način bilo mogoče eno od teh vprašanj v večji meri, kot je do sedaj
                  depolitizirati in objektivizirati. In sam, v kolikor bo en ali drug predlog zakona
                  v proceduri, se bom izrecno zavzemal za to, da se v okviru krivic tretirajo in na
                  ustrezen način rešijo tudi ta vprašanja. Hvala.</p>
            </sp>
            <sp xml:id="SDZ1-Redna-19-1994-04-20.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko glede teme o konvenciji o človekovih pravicah ima gospod Borut
                  Pahor, prosim.</p>
            </sp>
            <sp xml:id="SDZ1-Redna-19-1994-04-20.sp66">
               <speaker>BORUT PAHOR:</speaker>
               <p>Hvala gospod podpredsednik! Dr. Zagožen je prej opozoril na dejstvo, in mislim, da
                  upravičeno, da Republika Slovenija, naš Državni zbor še ni ratificiral evropske
                  konvencije o človekovih pravicah. Jaz bi se pridružil pozivu, da Vlada čimprej
                  predloži to evropsko konvencijo v ratifikacijo, ker bi s tem izpolnili obljubo, ki
                  jo je Slovenija uradno dala, približno pred letom dni v začetku maja 1993, ko je
                  postala polnopravna članica Sveta Evrope.</p>
               <p>V t.im. sklepu 488, ali v popularno imenovanem Salomonovem pravilu, je sklep, s
                  katerim Odbor za človekove pravice, čigar član je dr. Bučar in Odbor za politične
                  zadeve, proučita po enem letu članstva vsake države, ali je država izpolnila dane
                  obljube na dan vstopa.</p>
               <p>Mislim, da ne bi bi bilo koristno za Republiko Slovenijo, če bi se približno  po
                  letu dni znašla na spisku med tistimi državami, ki niso izpolnile danih obljub. Je
                  pa treba povedati dr. Zagožnu, zato se oglašam, da seveda to nima neposrednih
                  sankcij. Če Republika Slovenija ne bi na majskem zasedanju ratificirala te
                  evropske konvencije, to ne pomeni, da bi bili že naslednji mesec pred izstopom iz
                  Sveta Evrope. Dobro bi bilo kljub temu, da Slovenija ne izgubi dobrega imidža, ki
                  ga ima v palači Evrope v Strazbourgu, da obdrži status države, ki je prav gotovo
                  med tistimi, ki najhitreje implementirajo demokratične vrednote in institucije v
                  svoj pravni red in zato bi bilo dobro, če morda v tej diskusiji, gospod
                  podpredsednik sprejemamo dodaten sklep, s katerim Državni zbor poziva Vlado
                  Republike Slovenije, da čimprej predloži Državnemu zboru v ratifikacijo evropsko
                  konvencijo o človekovih pravicah. Mislim, da bi to bilo možno narediti na
                  junijskem zasedanju. Govoril sem z zunanjim ministrstvom in po njihovih
                  informacijah si prizadevajo za to, da bi ob ratifikaciji evropske konvencije
                  hkrati že tudi sicer prilagodili, harmonizirali cel sistem pravnih norm, ki jih
                  taka ratifikacija zahteva. Mislim, da je to dobro izhodišče. Recimo, Bolgari so
                  šli po drugačni poti in takoj</p>
               <p>ratificirali konvencijo, hkrati pa ne prilagodili pravnih norm, kar pa mislim, da
                  ni cilj ratifikacije evropske konvencije o človekovih pravicah.</p>
            </sp>
            <sp xml:id="SDZ1-Redna-19-1994-04-20.sp67">
               <speaker>PREDSEDNIK DR. FRANCE BUČAR:</speaker>
               <p>Hvala lepa. Besedo ima Ivan Sisinger. Za njim dobi besedo še Ivan Oman, trenutno
                  zadnji prijavljeni k razpravi.</p>
            </sp>
            <sp xml:id="SDZ1-Redna-19-1994-04-20.sp68">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moja razprave me vodi v smer, moram
                  reči, ko sem v lanskem letu bil nekajkrat skupaj z vsemi tistimi oziroma vsemi ki
                  so bili na zboru v Mariboru in v Celju, ko sem imel priliko, kar nekaj ur
                  poslušati ljudi, ki ocenjujejo povsem odkrito, odprto, da je potrebno popraviti
                  krivice, ki so jim bile tako ali drugače storjene. Ne bom se spuščal v peti, ne v
                  šesti in naslednje člene zakona, ker menim, tudi sam sem na tem zboru v popolnoma
                  polni unionski dvorani povedal, da si bom v Parlamentu prizadeval, tudi s svoje
                  strani, da se čimprej pristopi k sprejemu potrebne zakonodaje. Ne gre sedaj samo
                  za ta zakon. Niso govorili tam, niti na celjskem zboru, kjer sem bil, samo
                  politični zaporniki, tudi drugi, da je potrebno na nek način popraviti krivice in
                  priznati določene materialne dobrine. To je bilo povezano tudi z vsemi tistimi
                  zakoni, ki bodo na 20. zasedanju našega Državnega zbora. Vezani so prav tako tudi
                  na nekatere materialne posledice, ko bodo ti zakoni sprejeti.</p>
               <p>Na teh zborih sem pozorno poslušal te ljudi. Tem ljudem ne gre za to, da dobijo
                  samo neko moralno zadoščenje in neko moralno oprostitev, opravičilo ali kakor
                  koli. Ti ljudje resnično pričakujejo od Državnega zbora, pričakujejo od Vlade, da
                  bodo tudi deležni, ko bodo zakoni sprejeti, določenih dobljenih materialnih
                  dobrin. To pomeni, da ne morem na nek način soglašati s tistimi, ki v tem zboru
                  gledajo na to, da bi zakon o popravi krivic sprejeli brez kakršnekoli materialnih
                  posledic. Da bi sprejeli zakon o vojnih veteranih, zakon o vojnih žrtvah, brez
                   tega, da za tem ne sledijo materialne posledice.</p>
               <p>To je potrebno imeti jasno pred seboj, da bo vsak tak zakon, ki ga bomo sprejeli,
                  govorim o popravi krivic, potem bodo tudi za temi popravami krivic določene
                  materialne posledice morale slediti.</p>
               <p>Ti ljudje, ko sem jih poslušal, so v prvi vrsti imeli pred seboj dve zadevi. Imeli
                  so pred seboj to, kaj lahko stori ta Državni zbor in kaj lahko stori ta Vlada
                  skozi zakone. To pomeni, gre za tiste materialne dobrine, ki jih tudi ta zakon
                  omenja v svojem 8. in tudi v 6. členu. Govorimo, kaj je potrebno priznati na
                  pokojninskem področju, koliko in komu? Kaj je potrebno priznati in koliko na
                  zdravstvenem področju? Jasno je, če bomo kakor koli priznali enemu, drugemu in
                  tretjemu, se moramo zavedati materialnih posledic. Ni mogoče govoriti, da za tem
                  potem ne bo stal proračun. Proračun bo moral stati v takšnem odnosu, kot bo ta
                  Državni zbor z zakonom, sprejel to tudi izvršiti.</p>
               <p>Bil bi odločno proti, da sprejmemo kakršen koli zakon o popravi krivic, pa tega
                  pozneje ne bi začeli uresničevati in izvrševati v tej smeri, kot bo to napisano.
                  Ko sem v tej unionski dvorani v Mariboru poslušal številne ljudi o svoji
                  prizadetosti, so imeli prav to prvo zadevo, ki je omenjena v tem zakonu in v
                  ostalih treh, ki bodo obravnavali pozneje. Priznajmo jim tisto, kar jim lahko
                  država prizna, priznajmo takoj. Ne le takrat, ko jih ne bo več. Govorimo, kdo bo
                  lahko naslednik. Ti ljudje računajo, da bi v sedanjem času morali biti deležni
                  sami določene zdravstvene, upokojenske, pokojninske in druge dobrine. Zato je
                  prav, da si prizadevamo, da čimprej te stvari in te zakone sprejmemo na tem
                  področju.</p>
               <p>To je eno izmed osnovnih vprašanj, kar lahko v okviru naših finančnih možnosti
                  sami storimo takoj in čim prej.</p>
               <p>Drugo je tisto vprašanje, o katerem so tudi sami govorili. Govorili so tudi na
                  nekaj sejah Odbora za delo, socialno politiko. Govoril je gospod Kociper, ostali
                  poslanci so prisluhnili v tej smeri, da smo želeli slišati tudi vse te pripombe.
                  Mnogo pismenega materiala smo dobili, mnogo tega imamo tudi zbranega. Pravijo,
                  vprašanje vojne škode. To je vprašanje, ki ga Vlada ne more opustiti, ampak mora
                  še kako skrbeti, da bo vprašanje vojne škode do teh ljudi tudi na nek način
                  poravnano v takšni ali drugačni obliki, v takšnem ali drugačnem času. To ne more
                  biti v nedogled odloženo. Res je, da je vprašanje vojne škode povezano z drugimi
                  državami. To je tudi vprašanje, povezano s popravo krivic tem ljudem.</p>
               <p>Mislim, da se bomo morali v Državnem zboru tudi o tem zakonu in o predlogu sklepov
                  in stališč matičnega odbora izrekati tako, kot pri vseh drugih zakonih. Ali bomo
                  sprejeli danes te sklepe, ali jih bomo sprejeli jutri - vedeti moramo, da po našem
                  programu vse te zakone imamo v prvem polletju v planu - sprejmemo zakone s
                  področja poprave krivic. Zato bom tudi sam podpiral vsa tista prizadevanja, ki nas
                  peljejo v smeri razumnega razreševanja te problematike in da končno tudi ta
                  Državni zbor na nek način opravi to svojo nalogo, ki smo jo tudi obljubili že v
                  lanskem letu, ko smo zahtevali od Vlade, da to pripravi, te zakone. To pomeni, da
                  smo na potezi res poslanci, da tega ne odlagamo na jesensko obdobje, ker s tem ne
                  bi prav nič naredili, samo ustvarili večjo nervozo pri teh ljudeh - spet niso
                  pripravljeni, spet se odlaga, da pri teh popravah krivic na pošten in odkrit način
                  se ne bi soočili. Hvala.</p>
            </sp>
            <sp xml:id="SDZ1-Redna-19-1994-04-20.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman.</p>
            </sp>
            <sp xml:id="SDZ1-Redna-19-1994-04-20.sp70">
               <speaker>IVAN OMAN:</speaker>
               <p>Gospod podpredsednik, spoštovane poslanke in poslanci!</p>
               <p>Pravijo, da je v francoskem narodu razklanost zaradi njihove revolucije trajala še
                  celih sto let. Vse kaže, da bo tudi pri nas tako. Po preteku polovice te dobe je
                  pri nas še vedno nekakšno stanje neke oblike državljanske vojne, čeprav je pred
                  štirimi leti gospod Bučar, kot takrat predsednik Parlamenta, oznanil konec te
                  državljanske vojne. Stanje v tej družbi je tako, da stvar še vedno traja. Zaradi
                  tega pozdravljam sprejem tega zakona. To naj pomeni vsaj korak k narodni pomiritvi
                  in spravi, ki je tako potrebna.</p>
               <p>Glede na razpravo, ki sem jo poslušal vse te tri ali štiri ure, pa samo nekaj
                  kratkih besed. Rečeno je bilo, da naj krivde za neka dejanja ne bi prenašali na
                  naslednje generacije. Krivde seveda ne, ampak ta država je dedič tiste države, ki
                  je povzročala krivice in mora prevzeti dolgove tiste države in jih na nek način
                  poravnati kakorkoli že.</p>
               <p>Če se sprašujemo, kje vzeti potrebna denarna sredstva, bi pogledali, verjetno je
                  kakšna hudo problematična postavka na tistih bremenih, ki jim pravimo javni
                  dolg.</p>
               <p>Spomnil bi vas še na to, da so tudi v tem predlogu zakona neke pomanjkljivosti.
                  Sam imam doma nekaj kopij sodb, s katerimi so bili nekateri kmetje obsojeni na
                  nekaj let zapora <stage>(na odvzem premoženja to se samo ob sebi razume)</stage>
                  zato, ker niso  v račun obvezne oddaje dali nekaj sto kilogramov žit. Ampak glede
                  na dikcijo tega zakona, verjetno ti ljudje ne pridejo v poštev kot žrtve tega
                  nasilja.</p>
               <p>Na misli gospoda Rupla, pa mogoče tudi gospoda Potrča, da za medvojno dogajanje ni
                  nekih pravnih osnov ali pravil za presojanje teh dejanj, bi pa spomnil samo to:
                  Pravno je obstojala Kraljevina Jugoslavija in njeno pravo in mednarodno pravo in
                  čisto nič drugega. Torej, norme so. Pa ne trdim, da je treba na tem temelju
                  obravnavati tiste zadeve, ker nisem prepričan, da je to v korist tistega, česar si
                  najbolj želimo - narodne sprave. Hvala.</p>
            </sp>
            <sp xml:id="SDZ1-Redna-19-1994-04-20.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod dr. Franc Zagožen.</p>
            </sp>
            <sp xml:id="SDZ1-Redna-19-1994-04-20.sp72">
               <speaker>DR. FRANC ZAGOŽEN:</speaker>
               <p>Spoštovani zbor! V imenu predlagateljev ne mislim polemizirati, ampak se
                  opredeliti do nekaterih stališč.</p>
               <p>Ponovno opozarjam na 30. člen ustave, ki je povsem nedvoumen in menim, da ga je
                  treba upoštevati pri sprejemanju tega zakona in da ga mora upoštevati seveda tudi
                  parlamentarna večina, tudi če bi drugače mislila. Gre za ustavno normo in ta je
                  veljavna.</p>
               <p>Zakon, ki ga obravnavamo, smo predložili preden je Vlada vložila svoj pripravljeni
                  zakon o popravi krivic, o katerem je danes tudi bilo nekaj govora, predvsem iz
                  naslednjih razlogov: predlagani zakon zajema čas od 6.4.1941 naprej in ne samo po
                  9.5.45. Tudi med vojno so bili poboji in likvidacije in izginuli ljudje in tudi
                  njih je treba šteti med pomorjene žrtve. To je en razlog.</p>
               <p>Drugi. Vladni zakon v 3. členu našteva celo vrsto zakonov, na podlagi katerih so
                  bile krivične obsodbe izrečene, vendar ta zakon ne more zajeti vsega. In sicer
                  zaradi tega, ker so po letu 1945 sodila tudi posebna sodišča narodne časti na
                  podlagi zelo pomanjkljivih ali nikakršnih predpisov. Zaradi tega je zelo težko
                  tako natančno pravno opredeliti, katere so tiste sodbe, na podlagi katerih
                  predpisov. In prav zaradi tega gre tukaj za posebna pooblastila posebne komisije,
                  ki naj odloča o statusu političnih zapornikov, političnih preganjancev.</p>
               <p>Naslednje. Razlog je prav višina odškodnine. V vladnem predlogu je ta res tako
                  simbolična, da je žaljiva. Gre za tisoč mark za leto prisilnega dela ali zapora.
                  To je za žrtve povsem nesprejemljivo.</p>
               <p>Vladni zakon predvideva pravzaprav revizijo postopkov in posebno komisijo
                  pooblašča samo, da oškodovancem prizna nekatere socialne pravice, ne pa pravne
                  rehabilitacije. Večina žrtev - še živečih žrtev - je seveda starejših od 70 let.
                  Mnogi so bolni, betežni in v nobenem primeru najbrž od njih ni mogoče zahtevati,
                  da bi sami sprožili dolgotrajne postopke revizije. Zaradi tega je po naši oceni
                  možna samo taka rešitev, kot jo predlagamo v našem predlogu zakona. Strinjam se s
                  pripombo, da je morda vladna komisija neustrezna rešitev in bi kazalo razmisliti o
                  tem - in predlagatelji smo pripravljeni razmišljati o tem, se posvetovati s
                  pravnimi strokovnjaki, tudi vladnimi - da bi bila morda ta komisija komisija
                  Državnega zbora, ne vladna; da bi jo imenoval morda Državni zbor na predlog
                  Sodnega sveta. In v tem primeru bi lahko zagotovili, da bi bili njeni člani
                  najbolj ugledni pravniki iz vrst sodnikov, tožilcev, odvetnikov - ne vem. Taka
                  komisija bi potem lahko dobila pooblastila, da presodi. Revizija bi morala ostati
                  le kakšno izredno pravno sredstvo za tiste žrtve, ki z odločitvijo take komisije
                  ne bi bile zadovoljne.</p>
               <p>Glede na to se predlagatelji nikakor ne moremo strinjati s predlaganim sklepom
                  gospoda Lipoglavška, da se ta predlog zavrne in da gre v obravnavo vladni predlog,
                  kar je - kot sem razumel kasneje iz razprave gospoda Potrča - pravzaprav tudi
                  stališče Združene liste. In iz teh razlogov predlagatelji tudi ne moremo podpreti
                  prav nobenega predloga poslanskega kluba Liberalno - demokratske stranke, ker bi v
                  tem primeru izničili prav vse te razlike med predlaganim zakonom in tistim, ki ga
                  je pripravljala Vlada. Pač pa lahko podpremo predloge Samostojne poslanske
                  skupine.</p>
               <p>Tako kot sem razumel večinsko razpravo v današnjem dopoldnevu, razumem, da se bo
                  Državni zbor zares odločal tudi v skladu s svojim dostojanstvom in navsezadnje
                  tudi v skladu z Ustavo Republike Slovenije, ki veliko govori o človekovih
                  pravicah, pa tudi v skladu z Evropsko konvencijo o človekovih pravicah, ki je,
                  žal, še nismo ratificirali.</p>
               <p>Še to-le bi rad rekel. Menim, da je veliko več argumentov, da zahtevamo od Vlade,
                  da predloži to konvencijo v ratifikacijo na aprilski seji, ki se bo, upajmo,
                  začela prihodnji teden, in ne šele na junijski. Bilo bi neprijetno v vsakem
                  primeru, tudi če nam ne bi grozila ravno izguba statusa članice, če bi šel po
                  Evropi glas, da Slovenija ni v skladu z obljubo ratificirala te pomembne
                  konvencije. Hvala.</p>
            </sp>
            <sp xml:id="SDZ1-Redna-19-1994-04-20.sp73">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Zoran Thaler. Tudi Maks Lavrinc? Dobro. Glede na pozno uro
                  prosim, da repliciranje omejite tako, da bi vsaj zaključili razpravo, da bomo
                  naslednjič, ko bomo nadaljevali z delom, prešli h glasovanju o stališčih in
                  sklepih. Se opravičujem, gospod Zoran Thaler, izvolite.</p>
            </sp>
            <sp xml:id="SDZ1-Redna-19-1994-04-20.sp74">
               <speaker>ZORAN THALER:</speaker>
               <p>Hvala, gospod podpredsednik. Rad bi pojasnil v svoji repliki svoj odnos do
                  ratifikacije evropske konvencije o človekovih pravicah. Moram povedati, da se kot
                  predsednik Odbora za mednarodne odnose leto dni prizadevam za to, da Slovenija to
                  čimprej stori. Pogovori z Vlado oziroma z zunanjim ministrstvom, ki mora to
                  predlagati, so doslej potekali na ta način, da so oni pojasnjevali, da naj bi
                  Slovenija ratifikacijo te konvencije izvedla kot krono naših prizadevanj za
                  prilagoditev zakonodaje te konvencije na področju človekovih pravic itd.</p>
               <p>Slovenija je na tem področju že veliko dosegla. Mi smo v letu dni sprejeli čez sto
                  zakonov - seveda se vsi ne tičejo te tematike, mnogi pa in s tem pospešeno
                  nadaljujemo tudi s temi zakoni o sodstvu, o tožilstvu.</p>
               <p>Strinjam se s tem, da še posebno naložimo Vladi, da to čimprej storimo. Moti me
                  to, da se to skrivno prikazuje, kot da so nekje neke mračne sile, ki preprečujejo
                  ratifikacijo evropske konvencije. Na Vladi je bilo, da se odloči, ali to stori že
                  junija lani ob vsej neprilagojeni zakonodaji, morda so nekatere države to storile,
                  npr. Bolgarija, vendar pa sem prepričan, da bi izračun, po kolikem času so ostale
                  članice v poprečju ratificirale Evropsko konvencijo o človekovih pravicah, koliko
                  je minilo od njenega podpisa, kar smo mi storili maja lani, do ratifikacije, da bi
                  ta izračun nekje pokazal, da je poprečje nekje med letom in dvema letoma.
                  Slovenija ni nikakršen nenormalen primer. Mi smo primer države, ki to podjetje
                  jemlje resno in želi ratificirati konvencijo, ko ima zakonodajo popravljeno in v
                  skladu s to konvencijo.</p>
               <p>Pojasnil bi, da v tem predlogu dodatnega sklepa, s katerim prvim delom se
                  strinjam, šef delegacije v Svetu Evrope tak sklep predlaga, da naložimo Vladi da
                  pride do ratifikacije, čeprav še vse ni prilagojeno, da ima obrazložitev, da je
                  neresnično oziroma da nima resne podlage; Slovenija ne bo izgubila statusa članice
                  Sveta Evrope, če tega ne ratificiramo v mesecu ali dveh. Hvala lepa.</p>
            </sp>
            <sp xml:id="SDZ1-Redna-19-1994-04-20.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Maks Lavrinc.</p>
            </sp>
            <sp xml:id="SDZ1-Redna-19-1994-04-20.sp76">
               <speaker>MAKSIMILJAN LAVRINC:</speaker>
               <p>Hvala gospod predsedujoči. Ker je bilo večino stvari povedanih, nisem nameraval
                  nastopiti, vendar me je izvajanje gospoda Zagožna na nek način vrglo iz tira. Na
                  živce mi gre že to, da se za en dan prehiti rok in se ustvari vtis, da ta Vlada v
                  takšni sestavi nima namena popravljati krivic do preteklosti. To je taka politična
                  floskula, ki ne sodi nikamor, še najmanj pa v Parlament, jutri jo bomo pa lahko
                  brali v časopisih. Zato mi gre takšno sprenevedanje šikanozne uporabe poslovniških
                  določil na živce. Ustava, na katero se tako zelo rad sklicuje gospod Zagožen, v
                  svojem tistem členu nič ne piše, kako naj se ta odškodnina povrne. Namen liberalne
                  demokracije je bil, da ne odteče vsa sveža kri iz proračuna in da ne spravimo te
                  države v bankrot, ne samo za en rod, ampak tudi za nekaj rodov vnaprej, ampak da
                  se stvari tako naredijo, kot je bila intenca predlagateljev zakona.</p>
               <p>Liberalna demokracija je sledila tistemu cilju, ki so ga predstavniki
                  predlagateljev in Slovenske ljudske stranke povedali tudi na raznih javnih
                  nastopih, tudi na odboru, da je potrebno doseči na nek način tako kapitalsko
                  razporeditev, kakršna bi bila, če ne bi bilo toliko krivic. To je ta zadeva, ki me
                  moti. Prav ta naš predlog gre v ta cilj.</p>
               <p>Drugo. Taka nonšalanca, da se vzame 12 krat povečana pravica, obenem pa številka,
                  ki jo je pripeljala Vlada; otroci se ne morejo tako opredeljevati do teh stvari!
                  Računstvo pove, da če se recimo, ne določi tisoč mark na mesec namesto na leto, in
                  da se obenem pa upošteva 21 milijonov mark, koliko jih je vzela Vlada v svojem
                  predlogu po minimalističnem pristopu, je to zavajanje opozicijske stranke, ki želi
                  spodkopati gospodarsko podstat te države.</p>
               <p>Tako, kot je zakon zastavljen, zakon postavlja v neenakopravni položaj tiste, ki
                  so dobili samo eno boniteto in so bili na drugi strani. Povedal bom, na kaj
                  mislim. V 5. členu je določeno, da naj bi dobili po tisoč mark na mesec kot neko
                  odškodnino in še dvojno dobo. Kaj pa tisti, ki so dobili do sedaj samo dvojno
                  dobo? Zopet bodo na vrata te komisije trkali tudi drugi, z druge strani.</p>
               <p>Želim povedati to, da pri teh stvareh je še posebej pomembno, do danes se v tej
                  državi še nobeden ni ozrl po 45 tisoč izgnancih, ki so bili izgnani v Nemčijo, po
                  7 tisoč tistih, ki so bili izgnani v Srbijo, tiste se je včasih še omenilo,
                  ostalih 45 tisoč pa ne. Tisti so izgubili, samo zato, ker so bili Slovenci -
                  zdravje, svobodo, premoženje, vse kar hočete. Prepričan sem, da bo poleg tega, kar
                  se danes tukaj pogovarjamo, treba tudi temu reči: še prej so bile njim storjene
                  krivice, ker so bili prve žrtve vojne <stage>(da tako vzamemo)</stage>. Vse skupaj
                  pa naj bo, ljudje božji, primerna odškodnina, primerna tej državi, temu
                  gospodarstvu in tem možnostim tudi primerna škoda.</p>
               <p>Sicer pa, če je res to, kar trdite v uvodu, predlagam tako, da ustanovimo sklad,
                  dajmo na sklad gotovino, <q>"cash"</q> sredstev, tistih milijardo 900 in iz tistega naj
                  se poplačajo vse krivice, ki naj se do takrat, dokler ne bodo vse skupaj sumirane,
                  ugotavljajo po točkah. Vrednost točke, toliko denarja in zdravo - če je to
                  resničen namen. Ker pa namen ni takšen in ker je naš namen, ki ga je predstavil
                  gospod Kopač, pravzaprav še celo večji od tega, pa ni resne volje, da se do tega
                  tako pride in se to zlorablja v politične namene.</p>
            </sp>
            <sp xml:id="SDZ1-Redna-19-1994-04-20.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod dr. Franc Zagožen. Potem bomo današnjo sejo
                  prekinili, dopoldanski del. V kolikor je še želja po nadaljevanju razprave, vas
                  prosim, da mi to na nek način nakažete, da bom lahko vedel, ali zaključujemo
                  razpravo ali ne.</p>
               <p>Prosim, gospod dr. Franc Zagožen.</p>
            </sp>
            <sp xml:id="SDZ1-Redna-19-1994-04-20.sp78">
               <speaker>DR. FRANC ZAGOŽEN:</speaker>
               <p>To moram seveda zavrniti. Približno pol procenta enoletnega državnega proračuna
                  svežega denarja za popravo teh krivic, ki so se dogajale v zelo dolgem obdobju,
                  zato, da se vsaj nekoliko zaceli ta rana, najbrž ne pomeni finančne izkrvavitve
                  Slovenije. To je popolnoma neresna in neutemeljena trditev in menim, da ima povsem
                  drug namen.</p>
               <p>Zaradi tega bi posebej opozoril tudi še na to, da je odbor predlagal tudi dodaten
                  sklep, s katerim naj bi Državni zbor Ministrstvu za pravosodje naložil, da v
                  najkrajšem možnem času preskrbi podatke o številu žrtev, političnih zapornikov,
                  deportirancev in pomorjenih žrtev vojne, pokojnih in še živečih, kar bo omogočilo
                  oceno finančnih posledic.  </p>
               <p>Kolikor imam jaz tukaj informacij od Združenja, naj bi bilo po vojni okrog 11.000
                  obsojenih in po njihovi oceni je še okrog 3.300 živih. Če ima Vlada boljše
                  podatke, ne vem, zakaj jih tako dolgo ne predstavi.</p>
               <p>Zavrnil bi še to, da ta Državni zbor ne misli na druge žrtve vojne. Seveda misli
                  in v pripravi so tudi ti zakoni. Opozoril pa bi, da je med žrtvami, ki jih
                  obravnava predlagani zakon, tudi kar znaten del takih, ki so bili najprej
                  taboriščniki, se po vojni, 1945. leta, vrnili in potem odšli na prisilno delo.
                  Osebno sem poznal take ljudi, ki so potem odšli brez kakršnegakoli sodnega
                  postopka ali kaj podobnega na prisilno delo v Kočevje. Žal so ti že pokojni.
                  Torej, ne samo tisti v Dachauskih procesih, bilo je veliko tudi drugih, ki so
                  doživljali to usodo in vsaj deloma jim bo krivico, še živečim, popravil tudi ta
                  zakon. Hvala.</p>
            </sp>
            <sp xml:id="SDZ1-Redna-19-1994-04-20.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nikomur več ne bom dal danes besede. Seja je zaključena. Če želite
                  besedo, bomo seveda pustili razpravo odprto. Želite, da pustimo razpravo odprto za
                  jutri, gospod Janez Kopač?</p>
            </sp>
            <sp xml:id="SDZ1-Redna-19-1994-04-20.sp80">
               <speaker>JANEZ KOPAČ:</speaker>
               <p>Hvala za besedo. Ne želim, da ostane razprava odprta, ker mislim, da je bilo
                  večina stvari povedanih. Če mi pa dovolite, samo v enem stavku, zakaj sem se
                  javil. Rad bi samo opozoril na neskladje številk iz ravnokar opravljenega govora
                  gospoda Zagožna in tega, kar piše v zakonu, ki ga je podpisal sam. Govoril je o
                  3.300, tukaj piše 2.000. Govoril je o pol procenta državnega proračuna, medtem ko
                  kalkulacija 3.300 krat to, kar se tukaj predlaga, je seveda več procentov
                  državnega proračuna in podobno. Ampak hotel sem samo opozoriti na to, čisto
                  redakcijsko. Hvala lepa.</p>
            </sp>
            <sp xml:id="SDZ1-Redna-19-1994-04-20.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz ne morem te razprave pustiti, da gre naprej. Druga ura je minila.
                  Mi bomo to točko nadaljevali, ko popoldne končamo, gospod Zagožen. Mislim, nihče
                  vas več tudi ne posluša. Nima smisla, da to razlagate.</p>
            </sp>
            <sp xml:id="SDZ1-Redna-19-1994-04-20.sp82">
               <speaker>DR. FRANC ZAGOŽEN:</speaker>
               <p>Samo dva stavka. Res je, v predlogu je omenjenih 2.000. Jaz sem dobil svež podatek
                  od Združenja. Ocena je 3.300, vendar gospod Kopač spet zavaja, če pravi, da je to
                  nekaj procentov. Če je 2.000 pol procenta, potem je 3.300 pri istih ostalih
                  parametrih, recimo 0,8%. Hvala.</p>
            </sp>
            <sp xml:id="SDZ1-Redna-19-1994-04-20.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej prekinjam to točko dnevnega reda. Nisem mogel prekiniti
                  razprave, zaključiti razprave, zato jo bomo nadaljevali, ko končamo z nastopom
                  predsednika Republike Slovenije, gospoda Milana Kučana, danes popoldan. Hvala
                  lepa.</p>
            </sp>
            <stage type="time">(Seja je bila prekinjena ob 14.03 uri in se je nadaljevala ob 16.01
               uri.)</stage>
            <sp xml:id="SDZ1-Redna-19-1994-04-20.sp84">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, spoštovani kolegi poslanci! Nadaljujemo 19. sejo
                  Državnega zbora Republike Slovenije.</p>
               <p>Na podlagi sklepa 6. izredne seje Državnega zbora smo v</p>
               <p>dnevni red današnjega nadaljevanja uvrstili, kot posebno točko, nastop
                     <title>PREDSEDNIKA REPUBLIKE, GOSPODA MILANA KUČANA</title>, ki se je odzval
                  vabilu <title>DRŽAVNEGA ZBORA</title> in bo osebno predstavil svoje
                     <title>MNENJE</title>, ki ga je od njega zahteval Državni zbor <title>V ZVEZI Z
                     NJEGOVIMI IZJAVAMI O MOŽNIH SCENARIJIH POLITIČNIH DOGAJANJ V SLOVENIJI</title>
                  , o katerih je govoril v javnosti.</p>
               <p>Gospoda predsednika lepo pozdravljam.</p>
               <p>Za to točko dnevnega reda ste na klop prejeli tudi pisno mnenje, ki ga je poslal
                  predsednik Republike na zahtevo Državnega zbora in magnetogramski zapis izvajanj
                  predsednika republike v Novi Gorici dne 23. februarja 1994.</p>
               <p>Državni zbor je v nadaljevanju 19. seje dne 14.4.1994 sprejel razlago 293., 294.
                  in 295. člena poslovnika Državnega zbora v besedilu, kot ga je pripravila Komisija
                  za poslovnik na mojo zahtevo z dne 6.4.1994.</p>
               <p>Ugotavljam, da se je predsednik Republike odzval vabilu Državnega zbora in bo
                  svoje mnenje tudi ustno obrazložil.</p>
               <p>Glede na omenjeno razlago Državni zbor po predstavitvi mnenja o njem ne razpravlja
                  in ne sprejema sklepov. Državni zbor pa lahko sklene, da bo določeno vprašanje
                  izpostavljeno v mnenju,obravnavano na seji v okviru posebne točke dnevnega reda. S
                  tem sklepom se določi tudi, kdaj bo obravnavano to vprašanje in kdo naj pripravi
                  gradivo.</p>
               <p>Prosim predsednika Republike, gospoda Milana Kučana, da poda svoje mnenje.</p>
            </sp>
            <sp xml:id="SDZ1-Redna-19-1994-04-20.sp85">
               <speaker>MILAN KUČAN:</speaker>
               <p>Spoštovani gospod predsednik, spoštovane gospe poslanke, spoštovani gospodje
                  poslanci, spoštovani zbor!</p>
               <p>Vaš sklep, da me povabite in mi tako omogočite, da pojasnim svoje izjave o možnih
                  scenarijih političnih dogajanj v Sloveniji, o katerih naj bi govoril v javnosti,
                  terja najprej tole pojasnilo.</p>
               <p>Nikjer nisem govoril o nikakršnih scenarijih političnih dogajanj v Sloveniji in
                  zato taka pojasnila niso mogoča.</p>
               <p>Ob upoštevanju razprave na izredni seji Državnega zbora 28. marca letos pa
                  domnevam, da gre za moje besede na poslanskem večeru v Novi Gorici, ki je bil 23.
                  februarja. Vaš sklep oziroma zahteva mi omogočata izkoristiti ustavno pravico in
                  dolžnost, da temu visokemu zboru in preko njega najširši javnosti povem, kako
                  presojam razmere v Sloveniji oziroma, kako sem jih presodil v Novi Gorici.</p>
               <p>Za nastop v javnosti sem se odločil zaradi svoje čvrste zavezanosti ustavnim
                  odgovornostim in moralnim obveznostim, ki jih imam kot predsednik države, da
                  opozorim na vprašanja, povezana s spoštovanjem ustavnosti in zakonitosti, z
                  varstvom človekovih pravic, pa tudi z notranjo politično stabilnostjo ter
                  varnostjo države. Sodim namreč, da ni dovolj, če svoja mnenja, opozorila, pobude
                  in predloge naslavljam samo pristojnim ministrstvom, Vladi in Državnemu zboru,
                  ampak je potrebno in utemeljeno, da se obračam tudi na javnost in opozorim na
                  težnje in pojave, ki so po mojem mnenju globoko škodljivi za interese državljank
                  in državljanov naše države, za njeno stabilnost in prihodnost, za njen položaj in
                  ugled v svetu. Za reševanje teh vprašanj nimam nobenih neposrednih pristojnosti. Z
                  javno besedo pa želim pomagati pri ustvarjalnem sproščanju družbenih napetosti,
                  povezanih s temeljnimi vprašanji države ter pri reševanju eksistenčnih vprašanj
                  državljank in državljanov Republike Slovenije, posebej vprašanj njihove socialne
                  in pravne varnosti.</p>
               <p>Javno zavzemanje za dosledno uresničitev projekta, ki je s plebiscitom decembra
                  1990 leta dobil enotno podporo vseh takratnih parlamentarnih političnih strank in
                  je bil izraz večinske volje slovenskega naroda ter državljank in državljanov
                  Slovenije, štejem za svojo prvo in najpomembnejšo dolžnost. Zato podpiram vse
                  tiste težnje, ki na načelih ustvarjalnega, kritičnega in odgovornega sodelovanja,
                  strpnosti, vztrajnosti, zaupanja in medsebojnega spoštovanja in spoštovanja načel
                  parlamentarne demokracije ter pravne države vodijo v to smer. Po mojem trdnem
                  prepričanju gre za projekt, ki je skupen, nacionalen in si ga ne more lastiti
                  nobena skupina, nobena stranka, še manj pa posameznik.</p>
               <p>Spoštovane poslanke in poslanci! To je bilo tudi temeljno sporočilo mojega
                  novogoriškega nastopa. Čeprav sem v javnih občilih že večkrat pojasnjeval vsebino,
                  smisel in cilje tega nastopa bom to storil še enkrat tudi pred Državnim zborom. Ne
                  razumem sicer zakaj moj novogoriški nastop, če se je že v zvezi z njim pojavljalo
                  toliko dvomom in vprašanj, pa tudi manipulacij in lažnih interpretacij, ni bil
                  celovito predstavljen v javnih občilih. Zanimivo, tudi ne v tistih, ki so si s tem
                  sporočilom dajali največ opraviti. Tako bi državljanke in državljani izvedeli - in
                  to pravico imajo - kaj je v resnici govoril predsednik Republike. O povedanem bi
                  si ustvarili sodbo sami, brez posrednikov in razlagalcev, posebej tistih, ki znajo
                  razmišljati zgolj v okvirih mračnih scenarijev in velikih zarot. Ampak, to je
                  stvar vesti in odgovornosti tistih, ki gradijo svoje politično delo na zavestnem
                  potvarjanju in nespoštovanju verodostojnosti.</p>
               <p>Če kdo o mojem kritičnem opozorilu, da se v naši politični praksi uveljavlja tudi
                  skrajno zaskrbljujoča miselnost, da cilji posvečujejo sredstva, potem prepoznava
                  svoj vzorec razmišljanja in še posebej ravnanja, je to stvar njegove vesti in je
                  tudi stvar njegove soodgovornosti za škodo, ki nastaja v družbi, je odgovornost za
                  zavestno potvarjanje in kršitev verodostojnosti izrečenih besed. Če povem
                  naravnost: očitno so nekateri sprejeli laž kot dokazilo. Moje, v Novi Gorici
                  izrečene ocene in opozorila na pojave nezakonitega ravnanja, družbenih anomalij in
                  teženj v političnem življenju, niso bile prve te vrste. Podobno kot tam, sem
                  govoril že nekajkrat prej, vendar takrat zaradi celovitosti in verodostojnosti
                  informacij, ki so bile javno objavljene, ni bilo manipulacij, montaž in špekulacij
                  z mojo besedo. Moji nastopi v časnikih so vsakomur dosegljivi in v nobenem od tega
                  zapisov ali nastopov ni prav nobene podlage za trditve o napovedovanju kakršnih
                  koli scenarijev, dogajanj in likvidacij in o zavzemanjih za to, da bi bila za
                  premagovanje političnega nasprotnika dovoljena vsa sredstva. Takšne razlage mojih
                  besed so sprevračanje in namerno podtikanje prav tistega, kar sem izrecno
                  zavračal. Res je prav nasprotno. Terjam, da politika deluje povezovalno, da išče
                  soglasje kolikor mogoče številnih delov družbe in ustvarja možnosti za mirno in
                  ustvarjalno življenje ljudi. Nasprotujem temu, da sedaj politika poglablja
                  obstoječa ali vnaša nove razkole med ljudi. Prepričan sem, da je to za obstoj in
                  prihodnost slovenskega naroda pogubno.</p>
               <p>Spoštovane poslanke in poslanci! Izročil sem vam natančen zapis povedanega v Novi
                  Gorici. Iz njega boste zlahka razbrali, da je sporočilo mojega nastopa sestavljeno
                  iz treh bistvenih delov. V prvem delu znova, kot predsednik države, razlagam svoj
                  politični projekt. Zavzemam se za to, da bi mogle druga ob drugi obstajati
                  različne resnice, za polarizem in za spravo. Spravo razumem kot nujno sobivanje
                  različnih prepričanj, v resnici kot odpor zoper nasilje ene same, v imenu katere
                  bi bilo dovoljeno pobijati vse druge resnice in likvidirati njihove nosilce. Pri
                  tem imam v mislih tudi tragične izkušnje iz druge svetovne vojne in neposredno po
                  njej. V drugem delu izražam obžalovanje, kjer je slovenski politični prostor
                  postal izrazito razdeljen, temeljno načelo življenja v njem pa konfrontacija in
                  nesodelovanje. V njem dobiva, žal, po moji sodbi, domovinsko pravico načelo <q>"Kdor
                  ni z nami, je proti nam"</q>. Po logiki stvari to načelo nasprotnika spreminja v
                  sovražnika. Za premagovanje sovražnika pa naj bi bila dovoljena vsa sredstva, tudi
                  tista, ki so v popolnem nasprotju s temeljnimi načeli demokracije, torej
                  diskvalifikacija in likvidacija, če je potrebno tudi fizična. Taka je neusmiljena
                  logika tega načela - to je že treba vedeti. Govorim torej o politični metodi, ki
                  se poskuša uveljaviti v Slovenskem prostoru, ji nasprotujem in opozarjam, kam ta
                  metoda vodi.</p>
               <p>Lani avgusta sem na radiu Slovenija pri pojasnjevanju tega načela navedel
                  pokojnega profesorja dr. Dušana Pirjevca. Ta je v svojem dnevniku in razmišljanjih
                  smiselno zapisal, da je za Slovence značilno, kako ne poznajo političnih
                  nasprotnikov, marveč le sovražnike. V medsebojnem spopadu se potem zgodi, da ena
                  politična skupina pokonča drugo. Posebej segati po zgodovinskih dokazih o tem
                  nesmiselnem početju mi najbrž ni potrebno. Zato znova poudarjam, da je soživljenje
                  z drugače mislečimi eno temeljnih vprašanj politične kulture in civiliziranosti,
                  obenem pa tudi čisto navadne elementarne vzgojenosti. Podobno pravim v pogovorih,
                  objavljenih v Delu in v Večeru, konec lanskega leta. Oba pogovora omenjam zato,
                  ker želim posebej poudariti, da že skoraj leto dni opozarjam na škodljive procese,
                  ki so se globoko zarezali v delovna okolja, v soseske in celo v družine ter že
                  usodno vplivajo na narod v celoti in ga delijo. - Verjamem, da to vidite tudi
                  sami. - Ne gre več zgolj za istovetenje z enimi in za zavračanje drugih političnih
                  voditeljev. Gre za izničevanje veljave in zaupanja legitimnim ustanovam sistema,
                  vključno s parlamentom, Vlado in pravosodjem. Nisem torej napovedoval nobenih
                  posameznih dogodkov, pač pa sem opozarjal na politične razmere, ki lahko
                  pripeljejo do incidentov in nestabilnih političnih razmer.</p>
               <p>Državni zbor me sicer ne sprašuje neposredno po moji domnevni vpletenosti v zadevo
                  Smolnikar, je pa to vprašanje v javnosti tako rekoč ves čas vsiljevano s strani
                  tistih, ki bi se po moji sodbi želeli razbremeniti odgovornosti zanjo. S polno
                  odgovornostjo zagotavljam, da s to zadevo nisem povezan, niti ljudje iz mojega
                  urada. In to velja tudi za vsa nezakonita dejanja. Toliko bolj sem zato
                  zainteresiran za strokovno in hitro preiskavo. Bilo bi seveda najbolj nenavadno,
                  če bi dejstvo, da je šlo za najhujšo kršitev človekovih pravic, pri vsem tem
                  ostalo nazadnje povsem nepomembno.</p>
               <p>V tretjem delu se zavzemam za to, da bi za poklicno opravljanje nalog pri
                  upravljanju države morala veljati povsem strokovna merila, merila odličnosti.
                  Namesto prizadevanj, da se uveljavi pozitivna, to je strokovna selekcija kadrov v
                  življenju naše države, se kar naprej srečujemo s poskusi samopotrjevanja in
                  samoopravičevanja, z govorjenjem o t.i. starih strukturah, strašenjem z zarotami,
                  močnimi skrivnostnimi organizacijami, ledenimi gorami, in tako dalje. O tem govore
                  predvsem tisti, ki sami niso sposobni oblikovati pozitivnega programa družbenih
                  sprememb, čeprav so take pozitivne spremembe še kako potrebne in jih državljani še
                  kako upravičeno želijo. Tudi pri presoji politike obstoje merila. Demokratičnost
                  politične prakse se presoja po metodah in sredstvih, ki jih politiki uporabljajo.
                  Vendar problem t.i. stare strukture in miselnosti na svoj način v resnici obstaja;
                  predvsem kot nekompetentnost, neprofesionalnost in nestrokovnost mnogih ljudi v
                  upravljalskih strukturah države, gospodarstva in tudi na drugih področjih - ne pa
                  kot njihova strankarska ali ideološka pripadnost. Danes so se ti ljudje
                  razporedili v skoraj vse stranke. To je razumljivo. Vendar tam ne branijo
                  nikakršne komunistične ideje, branijo svoj socialni položaj, svoj kruh, nekateri
                  med njimi pa tudi svoje povzpetništvo.</p>
               <p>Spoštovane poslanke in poslanci! Iz javnih občil in iz samih dogajanj v slovenski
                  družbi ste se, tako kot sem se sam, mogli seznaniti in zamisliti nad pojavi, o
                  katerih sem govoril v Novi Gorici in ki pričajo o kršenju načel pravne in
                  demokratične države. Govoril sem o skupini, ki se razglaša za Civilno inicijativo
                  in njenih anonimkah, o stalnih grožnjah z dosjeji, o mafijah - novih in starih,
                  ter o pojavih ilegalnih skupin, ki delujejo kot paraobveščevalne službe, nelegalno
                  zbirajo podatke in zasledujejo nosilce državnih in političnih funkcij, novinarje
                  in javne delavce.</p>
               <p>Naj ob tem spomnim, da sem lani poleti opozarjal, da naša država protiobveščevalno
                  ni dovolj zaščitena in da bi bilo pri Vladi koristno ustanoviti Svet za nacionalno
                  varnost, ki bi - ob parlamentu - usmerjal, usklajeval in nadzoroval delo naših
                  obveščevalnih služb. Sicer pa je del tega ugotovil tudi politični kolegij
                  predsednika Vlade, ko je marca letos sklenil, da bo predsednik Vlade, praviloma,
                  preko političnega kolegija vzpostavil potrebno koordinacijo med resorji oziroma
                  med službami.</p>
               <p>Ostajam trdno prepričan, da je nujna takojšnja vzpostavitev vseh pravnih in
                  institucionalnih temeljev in okvirov za učinkovito delovanje nadzornih mehanizmov
                  nad represivnim aparatom države v celoti. Treba ga je zavarovati pred skušnjavo,
                  da bi cilje dosegal in naloge uresničeval z nedovoljenimi sredstvi. Preprečiti je
                  treba, da bi ga zlorabljali posamezniki ali skupine za politične cilje ali celo za
                  moralno diskvalificiranje političnih nasprotnikov ter drugače mislečih
                  nasploh.</p>
               <p>Ureditev in praksa morata tudi na tem občutljivem področju zagotavljati učinkovit
                  sistem varstva človekovih pravic. Poudarjanje teh pravic ne more biti le sredstvo
                  v boju za oblast, in torej le prazna beseda, ampak je vsebina demokratične oblasti
                  same.</p>
               <p>Ustava je v svojem najglobljem bistvu namenjena prav varstvu človekove svobode in
                  človekovih pravic. Ni namenjena varstvu kakih višjih interesov, v imenu katerih bi
                  si kdorkoli smel lastiti pravico, da sam presoja, kdaj je dovoljen poseg v
                  človekove pravice mimo tistih, ki jih poznata in striktno omejujeta ustava in
                  zakon. Najhujša oblika ogrožanja človekovih pravic je, če se posamezniki v
                  državnih organih postavijo nad zakon. Ni višjih interesov, s katerimi bi mogli
                  opravičevati kršitve človekovih pravic in nespoštovanje človekovega dostojanstva.
                  Pričakujem, da se bo izostrila občutljivost javnosti in državnih organov do
                  slehernega samovoljnega poseganja v človekove pravice. Kajti, če se ne upremo
                  takoj, ko izvemo, da se je danes nezakonito prisluškovalo, ali nadzorovala pošta
                  meni, se bo to zgodilo jutri tebi in pojutrišnjem se bo to dogajalo vsem nam. Saj
                  poznate tisto iz Murphijevih zakonov: če si paranoik, še ne pomeni, da te v
                  resnici ne zasledujejo.</p>
               <p>Vedno se bo našlo dovolj tako imenovanih višjih interesov, s katerimi se bo to
                  početje opravičevalo. Zato menim, da zaslužijo odločenost predsednika Vlade, da ne
                  bo dopustil nikakršnih nezakonitosti, pa naj jih zagreši kdor koli, vso podporo
                  parlamenta in širše javnosti. Pričakujem, da bodo tako ravnali vsi.</p>
               <p>Spoštovane poslanke in poslanci! Državni zbor ima na voljo informacijo Vlade
                  Republike Slovenije o problematiki sodelovanja med Ministrstvom za notranje zadeve
                  in Ministrstvom za obrambo ter sklepe in ugotovitve marčnega političnega kolegija
                  pri predsedniku Vlade.</p>
               <p>Sam te informacije Vlade nisem imel vse do konca preteklega tedna, ko sem jo
                  ponovno posebej zahteval. Svoje ocene sem opiral na uradna ustna pojasnila
                  pristojnih funkcionarjev Ministrstva za notranje zadeve, o njihovih zaznavah pri
                  preiskavi povezanih s Civilno iniciativo. To preiskavo sem sam predlagal. Ocene
                  sem opiral tudi na druga, javno zabeležena dogajanja in tudi na številna tovrstna
                  mnenja in opozorila v razpravah v parlamentu.</p>
               <p>Bilo bi neodgovorno, če me ti pojavi ne bi zaskrbeli in če bi ob njih ostal
                  brezskrben. Ob vsem tem sem pričakoval ustrezen odziv pristojnih državnih organov
                  in komisij Državnega zbora. Obenem pa je bilo vse to tudi razlog za povabilo
                  predsedniku Vlade in predsedniku Državnega zbora na pogovor o političnih in
                  varnostnih razmerah v državi in za moje javne ocene teh razmer. Sodim, da je na
                  pojave nezakonitega delovanja treba opozoriti takoj, preden to postane vsakodnevna
                  praksa. Sedaj je na temelju vladne informacije mogoče veliko enostavneje
                  oblikovati oceno varnostnih razmer v državi, še posebej glede spoštovanja
                  ustavnosti in zakonitosti ter varovanja človekovih pravic.</p>
               <p>Pričakujem, da vas bo Vlada obvestila o vseh ugotovitvah, do katerih je ali bo
                  prišla pri raziskovanju vseh dogodkov, zaradi katerih je javnost že nekaj časa
                  upravičeno vznemirjena.</p>
               <p>To velja tudi za orožje, s katerim je slovenska država - tudi v interesu lastne
                  varnosti - pomagala Hrvaški ter Bosni in Hercegovini, pa tudi za orožje, ki je
                  bilo namenjeno slovenski vojski. Državni zbor in javnost morata dobiti celovito
                  poročilo o vsem tem, tako da bodo odstranjeni vsi dvomi o nepravilnostih ali celo
                  o osebnih okoriščanjih in morebitnem vojnem dobičkarstvu. Če je do tega prišlo,
                  potem morajo krivci za to odgovarjati po zakonu pred pristojnim sodiščem.</p>
               <p>Držim se svojih ustavnih pooblastil. Ne posegam v uradne postopke in ravnanja
                  državnih organov, niti ministrstev niti Vlade, niti parlamenta, razen v primerih
                  in na področjih, ki jih izrecno določata ustava in zakon. Dolžnost varovati
                  ustavni red pa mi nalaga, da sem poslal vrsto pisnih opozoril in predlogov Vladi
                  Republike Slovenije.</p>
               <p>Samo za primer naj navedem nekatera vprašanja, na katera so se nanašala opozorila
                  in pri katerih je šlo po moji sodbi za kršitve zakonitosti in za samovoljo
                  državnih organov in njihovih funkcionarjev.</p>
               <p>V mnenju o predlogu zakona o obrambi, ki sem vam ga na zahtevo Državnega zbora
                  poslal 3. decembra lanskega leta, sem opozoril na spornost vladne uredbe o činih
                  in poviševanju v Ministrstvu za obrambo, na spornost dajanja soglasja Vlade k
                  predlogu za razrešitev načelnika republiškega štaba teritorialne obrambe in
                  imenovanje novega načelnika, na sporno urejanje in podeljevanje odlikovanj v
                  Ministrstvu za obrambo, na nedopustno poseganje vojaških oseb na politično
                  področje, na neobveščanje predsednika Republike kot vrhovnega poveljnika o
                  dejanskih razmerah v obrambnih silah in njihovi bojni pripravljenosti, dalje, na
                  potrebo po ustanovitvi Sveta za nacionalno varnost pri Vladi za usmerjanje,
                  usklajevanje in nadzorovanje celotno varnostno obveščevalne in protiobveščevalne
                  dejavnosti države ter po zagotovitvi nadzora Državnega zbora nad to dejavnostjo in
                  nad celotnim obrambnim področjem.</p>
               <p>Opozarjal sem na protipravno in samovoljno razporejanje častne enote teritorialne
                  obrambe in na nezakonito prilaščanje pristojnosti za odpust vojakov, pri čemer se
                  je minister celo skliceval na konzultacijo v ustavnem sodišču.</p>
               <p>Smisel teh mojih opozoril je bil, da je do sprejema nove zakonske ureditve treba
                  spoštovati veljavno ureditev in hkrati pohiteti s pripravo in sprejetjem
                  celovitega, novega, z ustavo usklajenega zakona o obrambi. Samo tako bi se bilo
                  mogoče izogniti pravnim prazninam in samovoljnim razlagam.</p>
               <p>Razloge za tako ravnanje sem videl, kot sem navedel v mnenju o obrambi, tudi v
                  pomanjkljivem in nedorečenem nadzoru in v neizvajanju nadzora nad obrambnim
                  področjem, posebej nad oboroženimi silami. To je eno temeljnih načel parlamentarne
                  demokracije in civiliziranega upravljanja z državo in tudi ena od zahtev, ki nam
                  jih nalaga naše sodelovanje v nedavno podpisanem partnerstvu za mir.</p>
               <p>Ne gre spregledati, da je Vlada dolžna izvajati zakone, voditi in usmerjati
                  državno upravo prek ministrov ter nadzorovati njihovo delo. V zvezi z anonimnim
                  pisanjem takoimenovane Civilne inicijative in njenim povezovanjem s tujimi
                  obveščevalnimi službami, na kar se sama sklicuje, v zvezi z domnevnim
                  prisluškovanjem v Banki Slovenije in v zvezi z odkritjem orožja na mariborskem
                  letališču sem se v pisnih in osebnih stikih s predsednikom Vlade, ministrom za
                  notranje zadeve in šefom Slovenske obveščevalne varnostne agencije zavzel, da se
                  zadeve do konca raziščejo in zavarujejo interesi države, zagotovi varnost
                  državljanov in da se domači in mednarodni javnosti sporočijo ugotovitve.</p>
               <p>Naj ob tem povem tudi mnenje  o obveščenosti, bolje o obveščanju Predsednika
                  Republike; ne Milana Kučana, ampak institucije te države. Zaradi njegovih ustavnih
                  dolžnosti, obveznosti v notranje-političnem življenju države ter nastopanju v
                  mednarodnem življenju je nedvomno v interesu vseh državljank in državljanov in
                  vseh ustanov, ki oblikujejo in uresničujejo notranjo in zunanjo politiko države,
                  da je predsednik republike sproti in celovito obveščen o vseh zadevah, pomembnih
                  za dobro delovanje države. Izkušnje iz vsakodnevne prakse me prepričujejo, da
                  sedanja ureditev obveščanja Predsednika Republike ne ustreza temu standardu.
                  Sodim, da bi pri zaokroževanju naše pravne ureditve in njenem usklajevanju z
                  ustavo kazalo razmisliti tudi o ustrezni zakonski ureditvi teh odnosov. Neurejeno
                  obveščanje neposredno izvoljenega Predsednika Republike je svojevrstno spričevalo
                  te države, tudi Vlade in Državnega zbora. Vsaj nenavadno je spraševanje, od kod je
                  predsednik države informiran in ne, zakaj predsednik države ni informiran. Države
                  s parlamentarno tradicijo imajo te odnose pravno urejene. V Nemčiji denimo s
                  približno podobnim ustavnim položajem predsednika države, ki pa ni tudi vrhovni
                  poveljnik oboroženih sil, zvezni kancler sproti obvešča predsednika države o svoji
                  politiki in vodenju poslov posameznih zveznih ministrov, s pisnimi gradivi in s
                  poročili o zadevah posebnega pomena, pa tudi z osebnim pogovorom. Tako je na
                  temelju ustave izrecno določeno s poslovnikom Vlade, na katerega daje soglasje
                  zvezni predsednik; in taka je tudi praksa.</p>
               <p>Spoštovane poslanke in poslanci. Ob vseh nespornih in vzpodbudnih dosežkih ter
                  uspehih v minulem poldrugem letu oziroma skoraj treh letih samostojnega državnega
                  življenja v Sloveniji še vedno verjamem, da so temeljna izhodišča in cilji
                  plebiscitnega projekta enako aktualni, kot so bili ob svojem sprejemanju. Verjamem
                  in upam, da ostaja ta projekt slej ko prej tudi skupna skrb parlamentarnih in vseh
                  drugih strank, vseh državnih organov in ustanov civilne družbe, tako kot je bila
                  skupna skrb njeno zahtevno prvo dejanje, osamosvojitev Slovenije. Verjamem, da je
                  to hkrati vaše prepričanje in prepričanje velike večine državljank in državljanov
                  Slovenije.</p>
               <p>Zdaj je čas, ko se velja povprašati o naši skupni in posamični pripravljenosti za
                  soživljenje različnih pogledov. Na preizkušnji je naša pripravljenost, da
                  spoštujemo voljo volilnega telesa. Očitno je, da eni ne priznajo rezultatov ne
                  prvih in ne drugih volitev. Vselej bo nekdo, ki na volitvah izgubi, ali dobi manj,
                  kot je pričakoval. Katere volitve bodo potem takem sploh priznane? Gre za to, da
                  spoštujemo dosežke usklajevanj in odločitve, sprejete po demokratičnih
                  institucionalnih poteh, pripravljenost, da presežemo politično izključljivost, ki
                  ni sposobna prenesti tekmovalnosti konceptov.</p>
               <p>Gre za to, ali smo res pripravljeni pristati na prakso vsesplošnega sumničenja,
                  apriornih dvomov, nesramnosti in razvrednotenja vsega in vsakogar, neutemeljenih
                  in nedokazanih obtožb in zlorabe moralnih in pravnih temeljev etike, politične
                  kulture in javne besede. Gre za to, ali zmoremo in hočemo obvladati nestrpnosti
                  vseh vrst, ki kot pravi Nobelov nagrajenec, Edi Visel, nikomur ne prizanaša, vdira
                  v politične sisteme in družbene razrede, verske sisteme in gospodarske strukture.
                  Ni je skupnosti, pravi, ki bi bila imuna proti njenim zastrupljenim puščicam.
                  Sprašujem, ali bo ta nevarna bolezen tudi nas razdvajala in razdvojila, povzročila
                  nove, nerazumljive in nepotrebne delitve med Slovenci, med državljani
                  Slovenije.</p>
               <p>Gre za vprašanja, ali bodo mogli posamezniki in skupine v imenu samovoljno
                  oklicanih višjih interesov oživljati razprtijo v preteklosti, opravičevati
                  vsakovrstna nova zapostavljanja manjšin, vsiljevati nestrpnost in ksenofobijo kot
                  novo družbeno vrednoto in uporabljati metode političnega dela, ki spadajo v
                  starinarnico zgodovine. Gre za to, ali bo demokratična Slovenija dovolila, da taki
                  ljudje uničijo, kar smo dosegli in ogrozijo našo skupno prihodnost, da
                  razvrednotijo moralne vrednote in upanja, ki jih priznava in nosi v sebi
                  velikanska večina nas in vsega človeštva.</p>
               <p>Verjamem, da v Sloveniji, med njenimi državljankami in državljani prevladujeta
                  volja in pripravljenost za strpen političen dialog o naši prihodnosti in o
                  vprašanjih našega današnjega dne. Naj prevladuje volja za dejavno koalicijo
                  razuma, za skupno delo o ohranitvi svobode različnih političnih, duhovnih in
                  kulturnih prepričanj. Tako kot lani, na srečanju pod majevsko lipo, se znova
                  zavzemam za koalicijo razuma, pameti in treznosti, za sodelovanje vseh tistih, ki
                  se nismo pripravljeni sprijazniti s tiščanjem v provincialnost, zamudništvo,
                  medsebojna obračunavanja, vrtenja na mestu in krize. Od moči take koalicije, od
                  kakovosti sobivanja in sodelovanja je odvisno ne le to, kako bomo vstopali v
                  evropsko integracijo in v povezovalne procese sodobnega sveta, ampak tudi, kako
                  bomo krojili svojo prihodnost za naše dobro in za dobro prihajajočih rodov.</p>
               <p>Niso še izpolnjene vse zaveze, ki smo jih dali državljanom ob plebiscitu in
                  osamosvojitvi. To je dejstvo, ki terja od slovenskih politikov vsaj lojalnost do
                  lastnega naroda in njegove države. Država je zaradi državljanov in ne državljani
                  zaradi države. Njena dolžnost je, da je državljanom prijazna. To mora biti ta čas
                  prva skrb in odgovornost slehernega demokratičnega in domoljubnega politika v
                  Sloveniji.</p>
               <p>Spoštovane poslanke in spoštovani poslanci. Moja nedavna srečanja s šestimi
                  predsedniki srednjeevropskih držav pretekli teden v Vitomislyu so utrdila moje
                  prepričanje, da je Slovenija postala v tujini razločno prepoznana kot država, ki
                  vztrajno in sistematično uveljavlja tržno gospodarstvo, parlamentarno demokracijo
                  in varovanje človekovih pravic in svoboščin. Vsi moji letošnji tuji sogovorniki,
                  od ameriškega podpredsednika Ela Gorea, do nemškega predsednika Veizsäckerja so
                  izrazili tudi velika pričakovanja, da bi slovenska država lahko bila uspešna v
                  mednarodnih povezovanjih, v prizadevanjih za umiritev razmer na Balkanu, v
                  partnerstvu za mir in svojim prispevkom pri evropskih institucionaliziranih
                  povezovanjih. Njihove sodbe so naklonjene in želje po dejavni vlogi Slovenije
                  velike. Ta presoja je tudi v pismu, ki mi ga je te dni poslal predsednik
                  Clinton.</p>
               <p>Razgledovanje po svetu nas zgovorno prepričuje, da smo samo majhen del tega zelo
                  zapletenega svetovnega procesa tranzicije, smo mogoče manj problematični in
                  preglednejši del tega procesa, vseeno pa je vse, kar se v tranziciji pri nas
                  dogaja, predmet zanimanja tistih, katerim se želimo pridružiti. Želijo biti
                  prepričani o naši iskreni želji in o naši sposobnosti, da se srečamo na temelju
                  enakih družbenih vrednot in načel, na katerih so se povezovali narodi in države,
                  ki so svojo zgodovinsko priložnost dobili pred nami.</p>
               <p>Moramo vedeti, da preoblikovanje sveta v družbo demokratičnih in za posameznika
                  prijaznih skupnosti in držav poteka po mejah zagotavljanja ali nezagotavljanja
                  človekovih pravic, spoštovanja ali nespoštovanja zakonitosti in ustavnosti,
                  priznavanja ali nepriznavanja pravic manjšin, po načelih demokratično urejenih
                  razmerij med obrambnim področjem in civilno državo, po mejah totalitarne
                  samopašnosti in demokratičnega nadzora.</p>
               <p>V vseh teh in podobnih parametrih morata družba in država, ki sta si zastavili za
                  svoj civilizacijski cilj Evropo, brez dvoma in brez fige v žepu ustreči najvišjim
                  standardom. Moralna in politična zavezanost demokratični mednarodni javnosti in še
                  bolj upanjem in pričakovanjem naše domače javnosti zahteva, da vsakdo svoje delo v
                  ključnih ustanovah našega političnega sistema opravi dosledno, kakor je v njegovi
                  moči, da bomo upravičili in izpolnjevali svoja in druga pričakovanja.</p>
               <p>Tako kot v vseh državah, posebej v tistih, ki so prekinile s svojo
                  realsocialistično preteklostjo, se tudi pri nas pojavljajo družbene anomalije, ki
                  prizadevajo državljane gmotno, politično in moralno in za katere večkrat ni
                  opravičila. Mislim na predrago državo, na upočasnjeno lastninjenje in zlorabe ob
                  tem, pa tudi, na tiste na katere je opozorila razprava ob javnem dolgu. Tudi
                  tista, ki prizadeva delavce, čeprav so desetletja vlagali svoj trud in delo v
                  podjetja, pa so mnogi med njimi sedaj brezposelni, mnogi s svojo skrbjo za delo,
                  plačo in kruh za preživetje, pa na pojave korupnosti, na nerazumljivo zavlačevanje
                  postopkov denacionalizacije, ter na še nepopravljene krivice tistim, ki jih je
                  prizadel stari družbeni sistem. Tudi tiste povsem človeške, kot so odškodnina za
                  čas preživet po zaporih, za trpljenje, pravica do groba in spomina in druge, kar
                  vse je stvar zakonodajnega urejanja in s tem stvar tega parlamenta.</p>
               <p>Prepričan sem, da tudi urejanje odnosov med državo in cerkvijo ne poteka tako, kot
                  bi bilo želeti in bi bilo mogoče. Upravičeni so očitki zaradi počasnosti pri
                  sistematični zamenjavi starih zakonov in njihovem usklajevanju s pravnimi
                  standardi in predpisi Evropske unije in Sveta Evrope. Kritična je usposobljenost
                  družbenih ustanov, posebej pravosodnih in tožilstev, da bi učinkoviteje kot do
                  zdaj in pravočasno zavrli kršenje zakonov.</p>
               <p>Na vse to sem opozarjal v svojih javnih nastopih. Sodim, da to moram storiti tudi
                  ob tej priložnosti v Državnem zboru, ki je zakonodajni organ.</p>
               <p>Znova opozarjam na nujnost hitrejšega reševanja teh vprašanj, kajti nereševanje
                  kopiči protestno razpoloženje nezadovoljnih državljanov, ki je v marsikaterem
                  primeru upravičeno in si bo sicer poskušalo samo vzeti svojo pravico. V to me
                  prepričuje veliko število pisem, ki jih dobivam vsak dan. Ta protestni potencial,
                  razumljiva prizadetost in užaljenost ljudi, pa ne bi smela biti predmet političnih
                  zlorab. Pravočasno zaznavanje protestnega potenciala terja hitre, pravočasne in
                  prepričljive odgovore. Zato znova opozarjam tudi na spoštovanje vladavine prava,
                  zakonitosti in ustavnosti, ki so temelj demokracije, varnosti državljanov, temelj
                  spoštovanja njihovega dostojanstva in varstva njihovih pravic, pa tudi na
                  učinkovito zoperstavljanje družbenim anomalijam in moralnim poškodbam.</p>
               <p>Spoštovane poslanke in spoštovani poslanci! Sedaj, ko ta država, naša domovina, na
                  katero znamo biti ponosni, po daljšem času znova postaja tudi gospodarsko in
                  socialno uspešnejša, z ugledom v svetu in zanimanjem zanjo, kar je nedvomno tudi
                  zasluga prizadevanj naše Vlade in njenega sodelovanja s tem parlamentom, sproža s
                  svojo obetavno prihodnostjo tudi močne želje vladati ji, se je polastiti.</p>
               <p>Kdor razume domovino kot deklino, ki si jo je moč prilastiti in jo samovoljno
                  izrabljati za svoje cilje, za ozke cilje skupin ali posameznikov, ta jo bo v
                  trenutku, ko mu bo odslužila, tudi zavrgel.</p>
               <p>Prav s tega mesta je, spoštovane gospe in spoštovani gospodje poslanci, pred časom
                  češki predsednik, demokrat in humanist Vaclav Havel pokazal na neizogibno nujnost
                  za nastanek in obstanek take domovine, v kateri se ne bomo vsi samo dobro
                  počutili, ampak tudi vsestransko bogato živeli, namreč, da morajo stranke služiti
                  državi in ne država strankam. Tega se globoko zavedam tudi sam in z vso
                  odgovornostjo vsem sodržavljankam in sodržavljanom zatrjujem, da tako, v skladu s
                  pristojnostmi, ki jih imam in v skladu z moralnimi načeli, ravnam in delujem tudi
                  sam.</p>
               <p>Hvala lepa, da ste me poslušali.</p>
            </sp>
            <sp xml:id="SDZ1-Redna-19-1994-04-20.sp86">
               <speaker>PREDSEDNIK MAG. HERMAN RIGELNIK:</speaker>
               <p>Predsedniku republike se zahvaljujem za podano mnenje in za sodelovanje na
                  seji.</p>
               <p>Sprašujem poslanke in poslance, ali želi kdo predlagati zboru, da sprejme kakšen
                  sklep v zvezi s katerimi od vprašanj, ki jih je predsednik republike predstavil v
                  svojem mnenju? Prosim, da morebitne predloge hkrati predložite tudi pisno, da bomo
                  lahko glasovali.</p>
               <p>Ker vidim, da ne, zaključujem to točko dnevnega reda in odrejam odmor do 17. ure.
                  Hvala lepa.</p>
            </sp>
            <stage type="time">(Seja je bila prekinjena ob 16.37 uri in se je nadaljevala ob 17.10
               uri.)</stage>
            <sp xml:id="SDZ1-Redna-19-1994-04-20.sp87">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospa in gospodje! Pričenjam
                  nadaljevanje 19. seje Državnega zbora Republike Slovenije. Novih obvestil o
                  zadržanosti in opravičil nismo prejeli. Ugotovimo sklepčnost! <stage>(57
                     prisotnih.)</stage> Državni zbor je torej sklepčen in lahko odloča. Na to sejo
                  sem vabil predstavnike Vlade Republike Slovenije in jih lepo pozdravljam tudi
                  popoldan.</p>
               <p>Sprašujem, glede na to, da nadaljujemo z delom, kjer smo končali ob drugi uri, ali
                  želi še kdo sodelovati v splošni <title>RAZPRAVI O PREDLOGU ZAKONA O POPRAVI
                     KRIVIC</title>?</p>
               <p>Ja, prosim. Gospod Miroslav Geržina ima besedo. Izvolite.</p>
            </sp>
            <sp xml:id="SDZ1-Redna-19-1994-04-20.sp88">
               <speaker>MIROSLAV GERŽINA:</speaker>
               <p>Hvala lepa gospod predsedujoči! Dober dan. Spoštovani! Spodbudil me je govor
                  predsednika države, ko je govoril tudi o prepočasnem reševanju problema poprave
                  krivic v naši državi. In to je ena. Druga pa, ko je govoril o tem, da se v naši
                  družbi poraja delitev na dva pola. Jaz pa menim, da bi poprava krivic - in s tem
                  nekako repliciram predlogu združene liste, da bi se umaknilo ta zakon iz
                  procedure, in da bi se pač šlo v druge rešitve ali počakali, ali vložilo državni
                  predlog, mislim predlog Vlade. Kar je predsednik države rekel, da zamujamo, mislim
                  predlog je tukaj, problemi so tudi finančne narave, pravijo tisti, ki varujejo
                  državni proračun; mogoče so ali pa niso. Jaz mislim, da tistim, ki so jim bile
                  krivice narejene, da pač poskusimo na en primeren in skupaj dogovorjen način te
                  krivice, ne da bi povzročali nove, tudi rešiti, da bi rešili ljudi travme, tiste
                  travme, ki so bile prizadete z krivičnim ravnanjem bivšega režima. Mislim, da smo
                  dolžni to čim preje narediti, ker smo mi za to določeni, ker smo mi predstavniki
                  ljudstva in smo mi zakonodajni organ, ki moramo to narediti, smo spodbujeni, danes
                  še enkrat s stani predsednika države. In mislim, da je ta država nekaj dolga
                  nekaterih ljudi že absolvirala, da tako rečem, ko smo priznali javni dolg iz
                  naslova nekaterih propadlih projektov, ki so jih pač bivši člani bivše edine
                  stanke povzročili in smo to kar lepo z levo roko absolvirali. Sedaj, ko gre za
                  neke druge krivice, pa je videti, da so to malo drugačne, da ne moremo to dati v
                  javni dolg, ker - ne vem zakaj. Ali so še danes tisti ljudje, bi rekel, višek v
                  tej družbi, ali so moteči element, tako kot so bili nekoč. Mogoče zato, ker so
                  slučajno imeli to srečo ali nesrečo, ker so se rodili kot sinovi ali hčere bogatih
                  staršev in zato niso <q>"pasali"</q> v tisti sistem. Jaz ne vem, ali se tega še nismo
                  otresli ali ljudi, če so jim bile narejene krivice, ali ločujemo še vedno po tem,
                  kdo je kaj. Jaz mislim, da je to potrebno narediti. Mislim, ne se spraševati
                  tukaj, kot je mislim eden kolegu rekel: Kaj je sedaj resnica, kaj je resnica, kje
                  so krivice? Ali so, tako sem razumel danes, da sploh, mogoče pa sploh še ni bilo
                  niti krivic.</p>
               <p>Jaz mislim, da so krivice. Če je glavni inštitut te države danes ugotovil, da so
                  bili krivice narejene in da se prepočasi rešuje ta zadeva, mislim da je prav, da
                  sprejmemo v prvem branju ta zakon - jaz bom vsaj tako glasoval - da se pripravi za
                  drugo branje, da se dejansko poskuša čim bolj natančno ugotoviti, koliko je bilo
                  po številu teh krivic narejenih in da se dogovori, da bi nesramoten znesek
                  dejansko <stage>(tudi sam se strinjam s tistimi, ne vem koliko je bilo, 80 mark
                     ali dolarjev, ali pa 100, da se ne bom preveč zmotil)</stage> dali na mesec;
                  mislim, da neko primerno, mogoče povprečno današnjo plačo, če kdo smatra, da je
                  1000 na mesec preveč.</p>
               <p>Zato predlagam vsem, da to sprejmemo, da je to primerno. Vsebina za drugo
                  obravnavo in vas vabim, da tudi vi glasujete za. Hvala lepa.</p>
            </sp>
            <sp xml:id="SDZ1-Redna-19-1994-04-20.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o splošni razpravi? Prosim, gospod Žarko Pregelj
                  izvolite.</p>
            </sp>
            <sp xml:id="SDZ1-Redna-19-1994-04-20.sp90">
               <speaker>ŽARKO PREGELJ:</speaker>
               <p>Spoštovani! Skoraj vsak podoben zakon, ki pride v parlamentarno proceduro, prej
                  ali slej naleti na neko ogromno čer. In tisti čeri se reče denar. To sedaj na
                  videz izgleda, kajti jedro oziroma srž današnje razprave se je v bistvu zgodil
                  okoli 6. člena in tistih tolarjev, ki naj bi nekako poplačali prizadete državljane
                  za njim storjene krivice. Pri tej parlamentarni razpravi se skoraj vedno zgodi, da
                  nekdo izredno ognjevito brani nekakšen svež proračunski denar in danes se je v tem
                  parlamentu zgodila tudi metafora. Namesto svež proračunski denar, se je pojavila
                  sveža proračunska kri. Glejte! Ti izrazi so pa že nekoliko prehudi, ali pa
                  dejansko pomenijo tisto zaradi česar so bile tem ljudem kršene najosnovnejše
                  človeške pravice, med njimi najbolj sveta pravica, to je pravica do življenja. Če
                  je to tako, potem so še kako upravičeni ti državljani, da dobijo neko zadoščenje
                  tudi v materialni obliki. Mi vsi vemo, da človeku, ki je star blizu 80 let, prav
                  malo pomenijo ta materialna bogastva. Običajno tak človek taka nadomestila nekako
                  prepusti svojim potomcem, nekako se v bistvu potolaži, da če ni imel on, bodo
                  imeli vsaj njegovi zanamci oziroma njegovi nasledniki. To navidez zgolj moralno
                  dejanje je sicer lahko nek motiv, toda v resnici gre za nekaj več. Gre za gesto te
                  družbe, predvsem družbe - ne morem reči, da zgolj države, kajti ta država od
                  volitev 1990 ni v polni odgovornosti kriva za dejanje prejšnje države, je pa
                  nasledila vse dobro in slabo prejšnje države. Zato je obvezana, da popravlja
                  napake, ni pa tako moralno zavezana kot bi bila zavezana prejšnja.</p>
               <p>Menim, da je ta zakon nujno potrebno sprejeti. Predlagam pa, da se v nadaljnji
                  proceduri - kajti čakata nas, v kolikor uspešno pride zakon v to prvo fazo, vsaj
                  še dve obravnavi v tem zboru - razčistimo, da se izognemo tem pomislekom, kdo ima
                  pravico do čistega oziroma do svežega proračunskega denarja. Menim, da je ta
                  dilema v resnici lažna dilema. Zgodila se je že ob razpravi o spremembah
                  stanovanjskega zakona in se kar naprej in naprej ponavlja. Izvor te dileme je pa v
                  tem, da nekdo meni, da ima pravico iz državnega proračuna ne napeljati majhno
                  transfuzijsko cevko finančne krvi, ampak cev - krvovod v razno razne projekte brez
                  dna in za to sploh ne odgovarjati. Se opravičujem, če sem uporabil izredno grobo
                  besedo! To je v bistvu parafriziranje določenih današnjih nastopov.</p>
               <p>Upam, da se bomo uspeli v nadaljnji obravnavi odločiti, da je te krivice potrebno
                  popraviti tudi z materialnimi nadomestili in da je potrebno ta materialna
                  nadomestila najti, ali znotraj proračuna, kajti sredstva obstajajo. Med drugim so
                  določeni krivci za take storjene krivice bogato poplačani še vedno s strani tega
                  proračuna - to vsi dobro vemo - obstajajo pa tudi določeni viri, ki bi se jih
                  lahko v to usmerilo. Hvala lepa.</p>
            </sp>
            <sp xml:id="SDZ1-Redna-19-1994-04-20.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Mateja Kožuh-Novak.</p>
            </sp>
            <sp xml:id="SDZ1-Redna-19-1994-04-20.sp92">
               <speaker>DR. MATEJA KOŽUH-NOVAK:</speaker>
               <p>Čeprav se mi že dolgo poraja ta dilema, ki jo nisem mislila sprožiti, ampak ker
                  cel dan poslušam to, bi pa vseeno sprožila spet neko mejno razmišljanje. Ali res
                  dajemo zadoščenje žrtvam, ki so pretrpele toliko ponižanj, s tem, da jim dajemo
                  denar? Jaz se močno sprašujem, če to zadoščenje res dajemo, ali pa jih mogoče
                  ponovno ponižujemo, ko spravljamo njihove stiske v ceno, koliko stane en mesec
                  zapora in koliko stane njihovo življenje, ki ga niso mogli živeti tako kot so
                  menili, da bi ga lahko. Ali popravljamo s tem krivice tudi tistim, ki so umrli in
                  so trpele cele njihove družine zaradi tega, ker so doživljali krivico? Ponovno se
                  sprašujem, ali ne delamo novim krivic bodočim generacijam, ki jim s tem jemljemo
                  sredstva za nova delovna mesta, za stanovanja mladim družinam? Vedno sem živela v
                  prepričanju, da mladim denar, ki ga dobijo od staršev <stage>(in to je ravnokar
                     rekel moj predgovornik)</stage> nikoli ne more biti tako oplemeniten kot tisti
                  denar, ki ga sami zaslužijo s svojim delom.</p>
            </sp>
            <sp xml:id="SDZ1-Redna-19-1994-04-20.sp93">
               <speaker>PODPREDSEDNIK DR. LEV KREFT:</speaker>
               <p>Besedo ima dr. Franc Zagožen. Gospod Žarko Pregelj je replika. Imate vi tudi
                  repliko, gospod Zagožen? Potem pa še gospod Žarko Pregelj.</p>
            </sp>
            <sp xml:id="SDZ1-Redna-19-1994-04-20.sp94">
               <speaker>DR. FRANC ZAGOŽEN:</speaker>
               <p>Na to moram replicirati. Mislim, da smo si vsi enotni, da seveda takih krivic ni
                  mogoče z denarjem povrniti. Ampak, s predlogom, ki ga obravnavamo, se Združenje
                  strinja. Tudi oni seveda to vedo, da ne bodo vsem s tem krivice poplačane, ne
                  materialno, ampak vsaj toliko, kolikor ta država zmore in kar se zdi v tem
                  trenutku nekako pravično. In na to so pristali.</p>
               <p>Združenje šteje zelo veliko članov. Velik del članov tega združenja so ravno
                  golootočani, ki so zagotovo veliko pretrpeli in se torej s tem predlogom
                  strinjajo.</p>
               <p>Glede tega pa, da bi delali nove krivice, češ da obremenjujemo mlado generacijo s
                  tem. Glejte, v vsakem primeru je treba po krivem obsojenim povrniti škodo in jih
                  rehabilitirati. Sem nekajkrat že danes ponovil: to je ustavno določilo. Seveda gre
                  to na račun davkoplačevalcev v vsakem primeru. Ampak pravna država drugače ne more
                  delovati. Tudi če se sodne zmote naredijo ali kaj podobnega. Navsezadnje ta denar
                  ne bo šel iz države, ampak bo ostal v državi. Samo en del ga bodo dobili tisti, ki
                  so jim bile velike krivice storjene.</p>
               <p>Meni je bilo prej očitano, da so nepravilno ocenjene finančne posledice. V
                  predlogu se izhaja iz tega, da naj bi bilo okrog 2.000 preživelih. Ocena
                  statističnega zavoda je, da bi lahko bilo kvečjemu 3.000. Prej sem omenil številko
                  3.300, ampak glede na to, da je en del tujcev, ki jih ta zakon ne zajema in da je
                  bilo nekaj justificiranih, nekaj 100, gre dejansko ob statistični predpostavki, da
                  je njihova življenjska doba normalna, kar je seveda zelo vprašljivo, ampak je zelo
                  verjetno skrajšana. Ob predpostavki, da so bile vse starostne skupine od 20 do 50
                  let enako zastopane, je živih manj kot 3.000. To pa je tudi zgornja ocena;
                  podatkov pa ministrstvo pač ni dalo, koliko je dejansko preživelih. To je, kot sem
                  rekel, zgornja ocena. Mislim, da je realna ocena bližje tisti prvi, ki bi pa lahko
                  bila tudi spodnja ocena, okrog 2.000 ali nekaj več preživelih. Tako, da so
                  nekatere izjave o tem, kakšna finančna bremena bo ta zakon</p>
               <p>državi prinesel, povsem neupravičena in mislim, da imajo čisto določen namen.
                  Ponovno sem preračunaval najslabšo možno varianto in bi zgornja meja vseh stroškov
                  lahko bila nekje med 60 in 70 milijoni mark izplačila v denarju v tolarski
                  protivrednosti. In glede na to, da bodo postopki tekli - ker jih bo veliko število
                  -in jih bo obravnavala ena sama komisija - je treba računati, da bi bilo to
                  razdeljeno najmanj na dve proračunski leti. In dejansko ni to noben izgovor; ne
                  more biti noben izgovor. Poleg tega, tudi če bi šlo za resno finančno obremenitev
                  proračuna, to ne bi mogel biti argument proti sprejemu zakona. Hvala.</p>
            </sp>
            <sp xml:id="SDZ1-Redna-19-1994-04-20.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žaro Pregelj, potem pa še gospod Kociper.</p>
            </sp>
            <sp xml:id="SDZ1-Redna-19-1994-04-20.sp96">
               <speaker>ŽARKO PREGELJ:</speaker>
               <p>Spoštovani! Repliciram na izvajanje gospe Kožuhove. Poglejte, verjetno ni dileme:
                  denar ne more biti poplačilo za storjene moralne krivice, za blatenje časti, za
                  blatenje imena, oziroma nikoli ne more noben denar poplačati izgubljenega
                  življenja. Tukaj mislim, da ni nobene dileme. Toda sprašujem se v drugi smeri.
                  Namreč, zavedati se moramo - tako sem tudi razumel nastop gospoda Kopača - da
                  takoj, ko bo ta zakon sprejet, bo ta skupina državljanov <stage>(grdo
                     rečeno)</stage> <q>"proračunska kategorija"</q>, ki bo obremenjevala proračun in potem
                  jih je treba gledati zgolj v tej luči. In če jih gledamo v tej luči, potem mislim,
                  da je nesmiselno spraševati, ali se lahko ta krivica poplačuje z denarjem. Kajti
                  potem se lahko enako vprašamo, ali se lahko poplačujejo z denarjem zasluge? Mi vsi
                  vemo, da imamo zakone, ki veljajo in da obstajajo proračunski odhodki za zasluge
                  nekaterih naših državljanov, za izredne zasluge, in dobijo za to izredne dohodke
                  oziroma izredna nadomestila. In če velja tisti princip, potem lahko velja tudi ta
                  princip. In zgolj za to gre, da se enostavno uporablja pri vseh državljanih enake
                  principe. Ne pa, da za nekoga to lahko velja, za drugega pa ne. Hvala lepa.</p>
            </sp>
            <sp xml:id="SDZ1-Redna-19-1994-04-20.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper; za repliko se je javil tudi gospod
                  Drago Šiftar.</p>
            </sp>
            <sp xml:id="SDZ1-Redna-19-1994-04-20.sp98">
               <speaker>ŠTEFAN KOCIPER:</speaker>
               <p>Hvala lepa. Pravzaprav mi je žal, da smo se ponovno lotili te razprave in
                  ponavljamo zadeve, predvsem pa mi žal tega nivoja in moram replicirati gospe
                  Kožuhovi. Mislim, da si te demagogije - moram jo kar tako imenovati - tisti, ki so
                  utrpeli te krivice, res ne zaslužijo, da se sprašujemo, ali bomo sedaj na račun
                  mladih družin popravljali njihove krivice. Te lažne dileme so nam že večkrat znane
                  iz razprave v tem parlamentu - masla ali topov. Mislim, da smo jih že tolikokrat
                  prešli, da nam je jasno, da je treba poskrbeti za vse - za socialne pravice, ki
                  smo jih že uzakonili, in za tiste, katere moramo šele sedaj uzakoniti. Prav pred
                  kratkim smo lahko predsednika države slišali izza te govornice, da je nerazumljivo
                  zavlačevanje poprave krivic. In res ne razumem nekaterih, ki so ponovno zašli v
                  problematiziranje.</p>
               <p>Torej, apeliral bi, da izglasujemo stališča takšna, kakršna pač bodo. Mislim, da v
                  drugi in tretji obravnavi je možno natančneje oceniti in med drugim so tudi taka
                  stališča, kolikšna je pač ta ocenjena škoda, ki je le simbolična in bi lepo
                  prosil, tako kot dobro veste, kot predsednik odbora in član krščanskih demokratov,
                  da v vsakem trenutku zagovarjam, da je treba mladim družinam, ali kakršnimkoli
                  družinam dati tisto kar jim pripada. Najmanj, kar je pri tej demagogiji narobe, je
                  to, da se zamenjujejo vzroki in posledice. Če je kaj, potem je treba opozoriti, da
                  tisti, ki so povzročili te krivice, pravzaprav jemljejo tem mladim družinam to,
                  kar bo s popravo teh krivic morala ta država dati. Hvala lepa.</p>
            </sp>
            <sp xml:id="SDZ1-Redna-19-1994-04-20.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Drago Šiftar. Prosim.</p>
            </sp>
            <sp xml:id="SDZ1-Redna-19-1994-04-20.sp100">
               <speaker>DRAGO ŠIFTAR:</speaker>
               <p>Repliciral bi gospe Kožuhovi. Rad bi povedal - ne bi sedaj govoril, če se da nekaj
                  z denarjem plačati - ne da se. Povem vam, osebno poznam človeka, ki je 8 let
                  sedel, sicer dobil je 12, v Stari Gradiški in sedaj, ko ureja dokumente, je
                  ugotovil po dolgi poti, ko je do nekaj dokumentov prišel, da je to bilo celo po
                  pomoti. Mislim, da se takšne stvari ne dajo plačati, niti materialno tistemu
                  človeku, še manj pa tisti družini, ki je ob tem trpela.</p>
               <p>V tem trenutku bi vseeno povedal eno heretično misel, prav na njeno, ko govori,
                  kako bo sedaj to proračun ali mlade družine prizadelo. Jaz sem absolutno za to, da
                  naj mlade družine absolutno ne prizadene, bi pa predlagal, tisti, ki so nasledniki
                  stranke, ki je to gorje povzročila, naj dajo, ki so nasledniki premoženja, to
                  premoženje v ta sklad in proračun se ne bo niti za promil povečal. Hvala.</p>
            </sp>
            <sp xml:id="SDZ1-Redna-19-1994-04-20.sp101">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Ugotavljam, da ne in zaključujem splošno razpravo.</p>
               <p>Prehajamo h glasovanju o stališčih in sklepih. Pri tem vas opozarjam na naslednja
                  gradiva, ki ste jih prejeli: danes ste prejeli na klop dodatni sklep, ki je take
                  narave, da bomo o njem tudi najprej glasovali, gospoda Franca Lipoglavška; prejeli
                  ste tudi amandmaje k stališčem in sklepom, ki jih je oddal poslanski klub
                  Liberalnih demokratov; potem ste prejeli pregled dopolnilnih predlogov k sklepom
                  in stališčem - devet jih je, vse je oddal gospod Sašo Lap, mislim, da v imenu
                  Samostojne poslanske skupine;</p>
               <p>ne vem, ali vam je bil razmnožen tudi predlog dodatnega sklepa gospoda Zagožna
                     <stage>(mislim, da ste ga prav tako vsi prejeli)</stage>; vsekakor veste, da
                  gre za konvencijo; in z dnem 23. marca, s tem datumom ste prejeli poročilo k
                  predlogu zakona o popravi krivic od Odbora za notranjo politiko in pravosodje, ki
                  vsebuje tudi predlog stališč in sklepov skupaj s še enim dodatnim sklepom.  </p>
               <p>Glasovali bomo tako, da bomo najprej glasovali o predlogu sklepa, ki je najbolj
                  oddaljen - to je ta predlog, da se zavrne zakon v prvi obravnavi - potem bomo
                  glasovali o amandmajih na stališča in sklepe matičnega delovnega telesa
                     <stage>(vse te amandmaje je vložila poslanska skupina Liberalnih
                     demokratov)</stage>, potem bomo glasovali o predlogih za nove točke v stališčih
                  in sklepih <stage>(te predloge je predlagala Samostojna poslanska skupina imate
                     jih v posebnem pregledu in tudi poslanska skupina Liberalnih demokratov
                     Slovenije)</stage>, potem bomo glasovali o celotnem dokumentu stališč in
                  sklepov in potem še o dveh predlogih dodatnih sklepov. Zato vam predlagam, čeprav
                  bom sklepe bral, da imate vse to gradivo, ki ste ga prejeli, pred seboj.</p>
               <p>Najprej dajem v obravnavo predlog sklepa: <q>"Zakon o popravi krivic se v prvi
                  obravnavi zavrne."</q> Predlog sklepa je predlagal gospod Franc Lipoglavšek. Želi kdo
                  o tem sklepu razpravljati? Gospod Franc Lipoglavšek ima besedo.</p>
            </sp>
            <sp xml:id="SDZ1-Redna-19-1994-04-20.sp102">
               <speaker>FRANC LIPOGLAVŠEK:</speaker>
               <p>Hvala lepa za besedo. Gospod predsednik, samo obrazložil bi svoj glas in ne bi
                  ponovno podpiral polemike in obrazložitve, ampak preprosto bi rekel, normalno da
                  bom ta svoj sklep oziroma predlog sklepa podprl, zlasti še zato, ker je bilo v
                  razpravi danes mnogokrat poudarjeno, da nekatere kvantifikacije niso jasne in da
                  je vendarle potrebno zato pridobiti nekatere podatke, ki pa so pri Vladi in jih
                  vsebuje na nek način tudi vladni predlog. In da s tem misli naša poslanska skupina
                  resno, ko želi podpreti vladin predlog, bi predal še dodaten sklep, in sicer, če
                  bi bil ta naš prvi sklep izglasovan, bi drugi sklep bil v tem, da se vladni
                  predlog tega zakona uvrsti na majsko zasedanje Državnega zbora.</p>
            </sp>
            <sp xml:id="SDZ1-Redna-19-1994-04-20.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tudi o tem dodatnem sklepu lahko glasujemo v primeru, da bo ta prvi
                  sprejet. Čeprav zagotavljam, da v primeru, da bi bil ta prvi sklep sprejet, bi
                  tako ali tako s strani vodstva predlagali, da se že na 20. sejo Državnega zbora
                  uvrsti zakon, ki je že prav tako vložen. Gospod Žarko Pregelj ima besedo.</p>
            </sp>
            <sp xml:id="SDZ1-Redna-19-1994-04-20.sp104">
               <speaker>ŽARKO PREGELJ:</speaker>
               <p>Spoštovani! Imam proceduralno vprašanje. Namreč, če sem prav slišal, nekoliko je
                  bilo slabo slišati, predsedujoči, predlagate, da glasujemo o amandmaju na 1. točko
                  stališč in sklepov odbora?</p>
            </sp>
            <sp xml:id="SDZ1-Redna-19-1994-04-20.sp105">
               <speaker>PODPREDSEDNIK DR. LEV KREFT:</speaker>
               <p>Glasujemo o predlogu sklepa, ki je najdlje od predloga matičnega delovnega telesa.
                  Tako smo sedaj odločili.</p>
            </sp>
            <sp xml:id="SDZ1-Redna-19-1994-04-20.sp106">
               <speaker>ŽARKO PREGELJ:</speaker>
               <p>To pa ni po pravilih. Na podlagi 184. člena se najprej glasuje o predlogu
                  matičnega odbora. In sicer, o amandmajih se glasuje šele pod drugo alineo 185.
                  člena. Namreč gre za to, da je najprej treba sprejeti sklep, ali se sprejme
                  predlagani zakon kot osnovo za drugo obravnavo. Najprej se glasuje o dikciji, ki
                  jo predlaga matični odbor. Tukaj ni amandmajev. Amandmaji so šele, če matični
                  odbor, to pa je tudi storil, predlaga še dodatne sklepe oziroma dodatna stališča,
                  ki naj jih predlagatelj upošteva, in na tista stališča se dajo amandmaji. Mislim,
                  da gre za določeno razliko, čeprav res je, da ima predlagatelj, ki predlaga
                  zavrnitev po tretji alinei 115. člena, da predlaga in to bo tudi predlagano, da se
                  pač predlagani zakon zavrne. Zato predlagam, da se tukaj ne gremo amandmajske
                  faze, ker je ni, in da upoštevamo poslovnik v osnovni dikciji, tako kot je tudi
                  zamišljen. Hvala.</p>
            </sp>
            <sp xml:id="SDZ1-Redna-19-1994-04-20.sp107">
               <speaker>PODPREDSEDNIK DR. LEV KREFT:</speaker>
               <p>Zahvaljujem se vam za to razlago poslovnika. Tudi sam sem se, ne v tem primeru,
                  ampak prvič, ko se je pojavilo to vprašanje, s tem istim vprašanjem ukvarjal, tako
                  kot drugi, ki vodimo te seje. Sam se sicer strinjam z vašo razlago, da ima predlog
                  matičnega delovnega telesa v proceduralnih primerih prednost, vendar smo v vseh
                  dosedanjih primerih te vrste ravnali obratno in smo najprej glasovali o najbolj
                  oddaljenih predlogih sklepov, ker sprejem takega sklepa pač pomeni, da o vsem
                  ostalem potem sploh ne glasujemo, ampak drugače rešujemo nastalo situacijo. Če
                  tako predlagate, bi potem to proceduro dal na glasovanje Državnemu zboru v tem
                  konkretnem primeru, sicer pa bi delali tako, kot smo po navadi delali do sedaj.
                  Ali predlagate, da damo na glasovanje, ali bomo glasovali najprej o tem predlogu
                  sklepa ali ne?</p>
               <p>Saj pravim, da smo do sedaj delali drugače in menili, da smo na ta način
                  spoštovali poslovnik. Zato ne vem, zakaj bi ob tem zakonu sam začel delati
                  drugače, čeprav kot sem rekel, se strinjam z vami.</p>
               <p>Prosim, gospod Žarko Pregelj ima besedo. V dosedanjih razpravah o tem vprašanju so
                  pač prevladala taka tolmačenja poslovnika, ki so bila drugačna.</p>
            </sp>
            <sp xml:id="SDZ1-Redna-19-1994-04-20.sp108">
               <speaker>ŽARKO PREGELJ:</speaker>
               <p>Spoštovani! Ni to proceduralna razprava v smislu nekega proceduralnega
                  izživljanja. Zgolj ugotavljam, nič drugega ne morem več, kot ugotavljati, da v
                  resnici je ta poslovnik tako zastarel, da ga ne moremo več uporabljati in da
                  uporabljamo drug princip, to je uporabljamo obstoječo prakso. Tako, kot je zdaj
                  predsedujoči ugotovil, je obstoječa praksa drugačna. In zdaj edino, kar lahko jaz
                  v tej vlogi opozicijskega poslanca naredim, je, da predlagam zboru, da o tem
                  odloči vsakič posebej in to možnost bom pač izkoristil. Zato predsedujoči
                  predlagam, da zbor o tem odloči, ali bo glasoval po črki poslovnika ali po navadah
                  obstoječe prakse. Hvala.</p>
            </sp>
            <sp xml:id="SDZ1-Redna-19-1994-04-20.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospe in gospodje, v 185. členu našega poslovnika so naštete možnosti,
                  kaj Državni zbor stori ob koncu prve obravnave. Na koncu tega člena piše
                  dobesedno: <q>"Državni zbor glasuje najprej o predlogu matičnega delovnega telesa"</q>.
                  Zato bom v skladu s poslovnikom dal na glasovanje svoj predlog, to se pravi
                  predlog predsedujočega, da glasujemo tudi v primeru procedure, se pravi v primeru
                  načina sklepa tako imenovanega prvega sklepa stališč in sklepov, po poslovniku. To
                  se pravi, da najprej glasujemo o predlogu matičnega delovnega telesa. Ugotovimo
                  sklepčnost! <stage>(68 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta predlog sprejet in bomo glasovali tako, kot je bilo zdaj
                  izglasovano.</p>
               <p>Zato dajem v obravnavo in na glasovanje predlog sklepa Odbora za notranjo politiko
                  in pravosodje, ki se glasi: <q>"Predlog zakona o popravi krivic, prva obravnava, se
                  sprejme kot primerna podlaga za drugo obravnavo"</q>. Želi kdo besedo? Ugotavljam, da
                  nihče in dajem ta predlog sklepa na glasovanje. Ugotovimo sklepčnost! <stage>(66
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je bil ta predlog sklepa sprejet.</p>
               <p>Ker ostali predlogi sklepov niso proceduralne narave zaključka po 185. členu,
                  ampak vsebinske, predlagam, da nadaljujemo kot sem napovedal na začetku, če na to
                  ni nobenega ugovora. Torej, da najprej glasujemo o amandmajih na stališča in
                  sklepe, ki jih je predlagalo matično delovno telo, potem o predlogih dodatnih
                  sklepov, ki naj se dodajo stališčem in sklepom matičnega delovnega telesa, končno
                  o celoti stališč in sklepov in nato še o predlogih dodatnih sklepov.</p>
               <p>Ker ne vidim na to nobenih ugovorov, dajem v obravnavo in na glasovanje amandma k
                  1. točki stališč in sklepov: Doda se nova 1.a točka, ki se glasi: <q>"Pri pripravi
                  zakona za drugo obravnavo naj predlagatelj omeji časovno obdobje na čas po
                  zaključku 2. svetovne vojne in"</q> - opozarjam na popravek s strani predlagatelja -
                  <q>"krog upravičencev na tiste osebe, ki so imele stalno prebivališče na območju
                  Republike Slovenije ali so bile v Republiki Sloveniji obsojene"</q>. 2. - opozarjam na
                  dodatek predlagatelja - in 9. člen. Želi kdo o tem predlogu, da se doda nova 1.a
                  točka razpravljati? Besedo ima gospod dr. Franc Zagožen. Prosim.</p>
            </sp>
            <sp xml:id="SDZ1-Redna-19-1994-04-20.sp110">
               <speaker>DR. FRANC ZAGOŽEN:</speaker>
               <p>Spoštovani zbor! Glasoval bom proti temu amandmaju k 1. točki. Tudi med vojno so
                  bile žrtve, civilne žrtve vojne, pomorjene žrtve vojne, za katere niso bili izdani
                  mrliški listi in to obdobje med vojno pravzaprav zakon zajema samo v tej točki. Tu
                  ne gre za popravljanje krivic, ki bi imele materialne posledice, ali za
                  kakršnakoli krivične obsodbe, ampak enostavno za to, da se tistim, ki so tako ali
                  drugače umrli med vojno in svojcem niso izdali mrliških listov in niso izvedeli,
                  kje so pokojni pokopani, da te dokumente dobijo. Hvala.</p>
            </sp>
            <sp xml:id="SDZ1-Redna-19-1994-04-20.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, gospod Jožef Školč, izvolite.</p>
            </sp>
            <sp xml:id="SDZ1-Redna-19-1994-04-20.sp112">
               <speaker>JOŽEF ŠKOLČ:</speaker>
               <p>Hvala lepa. Jaz bom seveda glasoval za ta amandma predvsem zaradi tega, ker bi
                  drugače ta zakon absolutno zapletali. Poglejte, za kaj gre. Popolna slepota je, če
                  kdo misli, da je mogoče na osnovi tega kar se je dogajalo med vojno, obsoditi
                  bodisi ljudi, ki so bili v NOB, bodisi ljudi, ki so sodelovali na drugi strani.
                  Pravna kontinuiteta nam govori, da mi prevzemamo seveda odgovornost za Kraljevino
                  Jugoslavijo in pa v delu Primorske za italijansko državo. In celo nastaja niz
                  problemov v tem, kaj je po kapitulaciji leta 1943 pa do kasneje, ko so bile
                  določene meje in, da ne govorim o coni A in B itd. Poskušati seveda zgodbo o
                  krivicah vezati tudi na to, da je geneza te zgodbe, kar verjetno je v enem delu,
                  med vojno, je, bom rekel,  politično mogoča za državotvorne stranke, da temu tako
                  rečem, je pa to popolna slepota. Če se v bistvu mi ne omejimo na neko pregledno
                  obdobje in, če prav razumem predlagatelje jim gre predvsem za to, da seveda
                  obračunajo z nekim režimom, ki je bil nelegitimen, potem velja pogledati, od kdaj
                  je pač ta imel oblast v Sloveniji, ki je bila tudi navzven legitimirana. Če mi
                  odpremo pot v to smer, potem seveda se bo ta parlament ukvarjal s sila zanimivimi
                  razpravami. Jaz osebno sem razmišljal, da bi seveda potem vpeljali nek zakon, ki
                  bi govoril o tem, da bi ocenili škodo, ki je nastala za slovenski narod v času
                  protireformacije, da pogledamo koliko knjig je bilo požganih, da pogledamo koliko
                  čarovnic je bilo požganih itd. Seveda ne bo nobenega, ki bi bil direkten fizičen
                  naslednik, mogoče tudi, ampak dejansko je, če se mi ne omejimo na tisto, kar je
                  racionalno, bomo mi prišli do tega, kar smo svoj čas že govorili o Karantaniji, o
                  knezu Koclju in ne vem o čem vse. To se mi zdi, da je le čez zmožnosti naše
                  energije, ki jo imamo v tem parlamentu in zato bom jaz glasoval, da v kolikor
                  govorimo o popravi krivic, govorimo od tega datuma, ki je predlagan; čeprav me
                  preseneča, da smo slišali včeraj, da nastaja v močni politični grupaciji politična
                  opcija, ki ne priznava kontinuitete, razen v delu, ko se govori o popravi krivic.
                  Če imamo mi ljudi, ki trdijo, da gre za popolno diskontinuiteto - za politično
                  luknjo, potem je na nek način, bom rekel, pritlehno in dosti nekonsekventno, da
                  zagovarjajo, da pa režim, ki ga sicer ne priznajo, da je storil neke krivice.
                  Hvala lepa. Glasoval bom skratka za ta amandma, ki za silo rešuje zakon v vsaj
                  tistem delu, ko se lahko pogovarjamo o času, v katerem je mogoče stvari
                  pregledali.</p>
            </sp>
            <sp xml:id="SDZ1-Redna-19-1994-04-20.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Žarko Pregelj, prosim. Niste imeli obrazložitve
                  glasu, gre za razpravo.</p>
            </sp>
            <sp xml:id="SDZ1-Redna-19-1994-04-20.sp114">
               <speaker>ŽARKO PREGELJ:</speaker>
               <p>Spoštovani! Repliciram gospodu Školču. Najprej za ta zadnji del, ko trdi, da bi
                  lahko uveljavljali tudi krivice, ki so bile storjene v času protireformacije na
                  Slovenskem. Glejte, nimamo pravne kontinuitete za takratno državo. Tukaj se pravno
                  te zadeve ne dajo urejati. Tukaj gre za določeno zgodovinsko kontinuiteto, nikakor
                  pa ne za pravno. V tem stoletju pa je zadeva nekoliko drugačna. Slovenija je
                  nasledila tudi pravno odgovornost prejšnje države. Saj tudi javne dolgove itd. smo
                  nasledili. Torej tudi to dolžnost, da popravimo določene krivice. Tako, da to se
                  ne da primerjati.</p>
               <p>Kar pa se tiče obdobja med drugo svetovno vojno. Jaz se strinjam, da je težko
                  takrat ugotavljati krivca, krivdo itd. Vsekakor pa se lahko ugotovi, da je takrat
                  določenim ljudem - kajti tukaj pa je tudi zgodovina, ampak tudi določeni dokumenti
                  so čisto jasni - bila storjena krivica, ker jim je bilo odvzeto življenje, ali na
                  eni ali na drugi strani. Za eno stran se je vsaj do neke mere zadevo že rešilo, za
                  drugo stran pa se ni. Če ta država hoče enkrat na tem področju zadeve urediti,
                  potem mora zadostiti tudi želji po pravični ureditvi teh krivic do tega dela
                  državljanov, do katerih še ni uredila. Zato menim, da je izogibanje tega
                  medvojnega obdobja v resnici slabo dejanje in, da ne bo rešilo vrste problemov in,
                  da se bodo te krivice v bistvu</p>
               <p>še vedno pojavile kot nekaj, kar še ni v tej državi razrešenega. Hvala.</p>
            </sp>
            <sp xml:id="SDZ1-Redna-19-1994-04-20.sp115">
               <speaker>PODPREDSEDNIK DR. LEV KREFT:</speaker>
               <p>Gospod Polajnar, imate repliko? Gospod Školč, replika. Gospod dr. Jože Pučnik,
                  replika. Najprej gospod Jožef Školč, ki se je preje javil. Se opravičujem!</p>
            </sp>
            <sp xml:id="SDZ1-Redna-19-1994-04-20.sp116">
               <speaker>JOŽEF ŠKOLČ:</speaker>
               <p>Hvala lepa, gospod predsedujoči! Jaz sem svojo razpravo imel ravno zaradi razprave
                  o pravni kontinuiteti. Opozoril sem, da seveda je kasnejša SFRJ ali pa FLRJ, ali
                  kako se je že na začetku to imenovalo, bila naslednjica Kraljevine Jugoslavije.
                  Potem sem govoril o specifiki Primorske cone A in B, kjer ne bi sedaj v kontekstu
                  teh krivic govoril, kaj se je tam dogajalo. Ampak ravno zaradi tega, če bi hoteli
                  stvar narediti za kolikor toliko pregledno, da je pametno vzeti ta datum. Ni
                  mogoče, da bi - ne razumem ne gospoda Preglja, ne koga drugega, da pravno
                  kontinuiteto kasnejše SFRJ ali pa sedaj Republike Slovenije, bodisi veže za belo
                  gardo ali pa za partizansko gibanje, ki ga sploh ne pozna. Zato je potrebno vzeti
                  pač čas od maja leta 45 naprej.</p>
               <p>Kar se pa tiče primerjav s tem, kar sem govoril, da bi se dalo narediti, poznamo
                  seveda tudi pravno kontinuiteto institucij in katoliška cerkev seveda je
                  institucija, za katero velja, da traja dalj, kot države, ki jih poznamo na tem
                  področju in bi se seveda tak zakon, v kolikor bi bil vložen, nanašal na krivice,
                  ki jih je pač v tem prostoru storila institucija, ne pa država.</p>
            </sp>
            <sp xml:id="SDZ1-Redna-19-1994-04-20.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik. Replika.</p>
            </sp>
            <sp xml:id="SDZ1-Redna-19-1994-04-20.sp118">
               <speaker>DR. JOŽE PUČNIK:</speaker>
               <p>Spoštovani! K repliki me je spodbudila beseda gospoda Školča, pritlehnost,
                  pritlehno gledanje. Ne vem, kaj je to za vas. Izraz ni posebno jasen. Če ga jaz
                  prav razumem, kaj tiči za tem izrazom, kakšna usmerjenost, jo seveda zavračam.</p>
               <p>Poglejte, gospod Školč, tudi med vojno se je marsikaj dogajalo. Ni šlo samo za
                  odpor proti okupatorju, kar seveda pozdravljam, temveč je šlo istočasno za
                  uveljavljanje boljševiške revolucije na Slovenskem. Z vsemi posledicami. Ne
                  pozabljajmo tega. In kdor tega noče vedeti, naj prebere tudi te naše klasike
                  slovenskega marksizma, kjer je to jasno zapisano. Naj prebere knjigo Metoda
                  Mikuža, ki je priznan zgodovinar, ki je natančno povedal, da v Sloveniji
                  pravzaprav v običajnem pogledu sploh ne gre za kolaboracijo v splošnem pomenu
                  besede, temveč gre za izrazit primer kontrarevolucije. To se pravi, in kjer je
                  kontra revolucija, je seveda bila revolucija. To za tiste, ki mislijo, da
                  pravzaprav med vojno ni bilo revolucije.</p>
               <p>Sedaj pa za drugo vprašanje. Glede pravne kontinuitete. Saj ne gre tukaj za
                  odškodnino, ki bi jo pravzaprav morala nositi naša država. Gre za uveljavljanje
                  osnovnih civilizacijskih pravil, da tisti, ki so bili kjerkoli pobiti, krivi ali
                  ne krivi, poudarjam krivi ali ne krivi, ker gotovo je bilo pri pobitih na obeh
                  straneh tudi nekaj krivih. Ampak neodvisno od krivde, imajo pravico, da se nekje
                  dostojno ugotovi, kje so pokopani, v katero jamo so bili zmetani in kje lahko
                  svojci prižgejo kakšno svečo, če čutijo potrebo po tem. Poglejte, za te stvari
                  gre, kajti zakon ne govori samo o odškodninah. To za tiste, kot gospod Kopač, ki
                  jim je osnovna skrb, da ja ne bi nastopile na takih področjih težave s slovenskim
                  proračunom. Torej, tukaj gre predvsem za simbolne stvari in menim, da je slovenska
                  država dolžna, da simbolno pokaže - poudarjam - krivim in ne krivim tisto osnovno
                  človeško dostojanstvo in da se vsaj ta del zgodovine ne obnavlja in pregreva vedno
                  znova. Zaključimo s tem. Prav tisti, ki najbolj kričijo: <q>"zaključimo s
                  preteklostjo"</q>, se potem na vse viže upirajo ob tem, kadar gre za takšna
                  vprašanja.</p>
               <p>Poglejte, kakšna moralna senzibilnost je nastopala, ko smo diskutirali o sodnikih
                  in o javnih tožilcih, ki so mnoge poslali tudi na <q>"šafot"</q> brez veliko
                  razmišljanja. Kakšna moralna senzibilnost! Poglejte, se je reklo, da ne bomo
                  krivic delali. A žrtvam, ki so jih zmetali kdo ve kam, tudi tiste, ki so bili na
                  sodnih procesih po vojni pobiti, to se pravi obsojeni in pobiti, se ne ve, kje so
                  grobovi. To ne dela nobena civilizirana država. In dajmo vsaj tem ljudem neko
                  simbolno priznanje. Priznajmo jim, da so bili ljudje - in poudarjam, krivi ali ne
                  krivi. In to omejevanje, ta slepa pega pri gledanju nekaterih na slovensko
                  zgodovino dokazuje samo to, da je volja po tem, da potegnemo črto za preteklostjo,
                  samo verbalna in zgolj politična. Tega se bojim.</p>
               <p>Zato prosim - jaz mislim, da lahko mi s tem, če res ta amandma liberalne
                  demokracije, največje politične stranke v Sloveniji z vsemi mogočimi pluralizmi,
                  ki so se vanjo vključili v zadnjem času, naj da, da mi ta  amandma res zavrnemo -
                  če je to mogoče, če hočemo potegniti črto nad preteklostjo. Hvala lepa.</p>
            </sp>
            <sp xml:id="SDZ1-Redna-19-1994-04-20.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliki imata še gospod Zagožen in gospod Jožef Školč. Gospod Lavrinc
                  imate vi tudi repliko?</p>
            </sp>
            <sp xml:id="SDZ1-Redna-19-1994-04-20.sp120">
               <speaker>DR. FRANC ZAGOŽEN:</speaker>
               <p>Spoštovani zbor, vsebinsko je bistveno že repliciral gospod Pučnik. Jaz bi zavrnil
                  samo argument, da ni mogoče tega časa raztegniti v čas in prostor, ko je težko
                  govoriti o pravni kontinuiteti. Gre za Primorsko. Ampak gospod Školč omenjate tudi
                  cono A in cono B. Ta je nastala po 9.5., tako da vaš amandma tega prav tako ne
                  rešuje. Ker gre pa dejansko samo za to osnovno civilizacijsko pravico, da imajo
                  mrtvi pravico do pokopa, kar je v vseh doslej znanih starih kulturah in
                  civilizacijah pravica vsakega, potem je seveda to pravico treba priznati tudi za
                  ta čas in prostor tudi na Primorskem v coni A in B in storiti kar je mogoče, da se
                  spoštuje. Hvala.  </p>
            </sp>
            <sp xml:id="SDZ1-Redna-19-1994-04-20.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč in za njim še Maks Lavrinc.</p>
            </sp>
            <sp xml:id="SDZ1-Redna-19-1994-04-20.sp122">
               <speaker>JOŽEF ŠKOLČ:</speaker>
               <p>Hvala lepa. Jaz ne bi bil rad v sporu z gospodom Pučnikom in upam, da vse tisto,
                  kar je govoril o tem, kaj kdo noče v tem prostoru narediti, da ni letelo nanj.
                  Vsaj kar se tiče sodnikov  in tožilcev, se jaz s tem tukaj nisem hvalil; bil sem
                  med tistimi, ki sem pomagal do formulacije, ki je naredila to za kriterij, ne pa
                  speljala do prehodne določbe, da ne bi govoril o drugih rečeh. Ne bi tudi govoril,
                  kaj sem delal v okviru organizacije, ko sem bil član in kasneje tudi predsednik,
                  za to, da se te diskusije o političnih procesih v Sloveniji odprejo, ker mislim,
                  da je to popolnoma irelevantno. Tudi ne bi rad, da se zdaj v tem trenutku
                  razdelimo na tiste, ki hočejo določene stvari popraviti in na tiste, ki s tem, ko
                  imajo neke pomisleke, jemljemo nase pezo težkih dogodkov kolikor hočete nazaj, ne
                  bom rekel niti od leta 1941 niti od leta 1919 niti od leta 1945. Jaz seveda na
                  svoje rame, razen v toliko kolikor se je potrebno s tem ukvarjati v državnem
                  parlamentu, ne mislim vzeti nič niti od lastne družine, še manj pa seveda od
                  drugih. Odgovornost nas tukaj je, da se ukvarjamo s tem na čisto drugačen način.
                  Zato sem govoril o kontinuiteti in o tem datumu. Upam, da tu ne bo sporazuma.
                  Slovenska država, in tu ne razumem ne gospoda Pučnika ne gospoda Zagožna, mogoče
                  manj gospoda Pučnika; gospoda Zagožna, ker je pač svojo akademsko kariero naredil
                  na drugem področju, lahko razumem. Gre enostavno za to, da ni mogoče kontinuitete
                  Republike Slovenije peljati na revoluciji in kontrarevoluciji. V tem je vsa
                  zgodba. In zato je treba ta čas izvzeti iz zakona. To je pravzaprav bila teza, ki
                  jo zagovarjata obe stranki, ki ju tukaj personificirata v tej diskusiji gospod
                  Zagožen in gospod Pučnik. In tudi ni bila FLRJ priznana zaradi revolucije in ne
                  vem česa, ampak kasneje iz popolnoma drugih razlogov. In tudi ni bilo to
                  zanikovano zaradi kontrarevolucije. V tem smislu je seveda ta argumentacija
                  zgrešena. V kolikor bomo mi ta čas vpeljali v ta zakon, ne rečem, da bo
                  neizvedljiv, ampak formalna odgovornost bo padla na tiste, ki so svojo dejansko
                  moč leta 1941 izgubili, na takratno Slovensko ljudsko stranko, če govorimo za
                  Slovenijo oziroma na to znamenito beograjsko diktaturo. Jaz stvari tako razumem.
                  Ne vem pa, če mi lahko z njimi te stvari poravnamo. To je vsa zgodba. Zato jaz
                  tako vlečem za čas, ko se lahko o tem pogovarjamo drugače. Revolucija in
                  kontrarevolucija je nekaj, kar zavezniki kasneje niso priznali kot državotvorno
                  dejanje, ampak je šlo za čisto druge principe, ki so priznali FLRJ za naslednico
                  bivše kraljevine Jugoslavije. O tem jaz govorim, o ničemer drugem.  Misliti, da se
                  s tem amandmajem v bistvu vplete te enote - ni res, vpleta se druge, če govorimo o
                  kontinuiteti. Drugače pa pišimo zakon drugače. V kolikor mora sedaj ta zdajšnja
                  država te krivice poravnavati, potem poravnava prej krivice, ki so bile pač
                  storjene pod jurisdikcijo prejšnjih držav. In zato je zame sporno, da tisti, ki
                  najbolj <q>"osporavajo"</q> revolucijo in kontrarevolucijo - in jaz jo seveda tudi
                  osporavam, zato tudi sedim v Liberalni demokraciji - ne morejo graditi
                  kontinuitete na revoluciji. V tem je vsa zgodba, gospodje, v ničemer drugem.
                  Bolečina zato ni ne večja, ne manjša. Gre za resne formalne stvari. Hvala
                  lepa.</p>
            </sp>
            <sp xml:id="SDZ1-Redna-19-1994-04-20.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Maks Lavrinc. Prosim.</p>
            </sp>
            <sp xml:id="SDZ1-Redna-19-1994-04-20.sp124">
               <speaker>MAKSIMILJAN LAVRINC:</speaker>
               <p>Hvala predsedujoči. Kolegice in kolegi! Zelo kratek ugovor ali pomislek. V 2.
                  členu, kjer govorite o datumu 6.4.1941, in iz razprave gospoda Pučnika, ki se je
                  navezoval samo na vsebino 9. člena, niste razmišljali o določilih 7. člena.
                  Namreč, v tem času, od začetka vojne naprej, boste na Slovenskem našli ljudi, ki
                  imajo po tem zakonu lahko status političnega preganjanca na vseh straneh. In to
                  pomeni potem igre brez meja, v tem materialnem smislu.</p>
            </sp>
            <sp xml:id="SDZ1-Redna-19-1994-04-20.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali je replika? <stage>(Da.)</stage> Gospod Miroslav Geržina ima
                  repliko.</p>
            </sp>
            <sp xml:id="SDZ1-Redna-19-1994-04-20.sp126">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Gospod Školč, govorili ste o politični stranki
                  SLS pred vojno in med vojno. Mislim - ne poznam prav dobro, ampak toliko sem
                  prebral - da je OF v nekem določenem času med vojno vzela oblast - in za to so
                  papirji - in je odločala, kdo se bo boril, kdo se lahko bori proti okupatorju -
                  tudi za to so papirji - in se je odločila, da bo obsojala v imenu ljudstva - tudi
                  za to so papirji. Se pravi, vsaj od tistega časa je treba govoriti. Preden pa je
                  to vzela, pa se je formalno dogajalo, da je oblast imela brez papirjev, ali pa
                  mogoče so papirji, in bi bilo pošteno od tistih, ki so papirje imeli, da bi jih
                  pokazali in da bi se lahko pogovarjali tudi o tistem delu. Zato menim, da je ta
                  vaš predlog, da se tisti čas izvzame, neprimeren. Ker potem morate dati odgovor na
                  to, kdo naj pokoplje in kdo ima odgovornost, da pokoplje tiste ljudi, ki še danes
                  - kot je rekel gospod Pučnik - niso pokopani. Ali so še živi, ali so mrtvi, se še
                  ne ve. Hvala lepa.</p>
            </sp>
            <sp xml:id="SDZ1-Redna-19-1994-04-20.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Jožef Školč.</p>
            </sp>
            <sp xml:id="SDZ1-Redna-19-1994-04-20.sp128">
               <speaker>JOŽEF ŠKOLČ:</speaker>
               <p>Stvari, o katerih govori gospod Geržina, so seveda na nek način različne. Nisem
                  govoril niti v enem trenutku, da nima kdorkoli živ, bodisi krščen, ali nekrščen
                  pravice do svojega groba in to na pokopališču. Ve se, kdo ljudi spravlja na
                  pokopališče in kdo so bili tisti, ki so lahko bili pokopani za zidom
                  blagoslovljene zemlje. Jaz o tem nisem govoril. Govoril sem o revoluciji in
                  kontinuiteti. Nisem vedel gospod Geržina, da ste vi tisti, ki pač OF priznate za
                  kontinuiteto; to pa res nisem vedel. Hvala lepa.</p>
            </sp>
            <sp xml:id="SDZ1-Redna-19-1994-04-20.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. V kolikor ni več replik, se je za besedo prijavil gospod Ignac
                  Polajnar. Prosim.</p>
            </sp>
            <sp xml:id="SDZ1-Redna-19-1994-04-20.sp130">
               <speaker>IGNAC POLAJNAR:</speaker>
               <p>Spoštovane poslanke in poslanci. Ne bom ukradel veliko časa. Glasoval bom proti
                  temu amandmaju. Dopoldan sem že govoril o tem, da je treba zajeti tudi medvojni
                  čas zaradi tega, ker karkoli je takrat bilo, ali je bila oblast legitimna ali
                  nelegitimna, legalna ali ilegalna in nelegalna; karkoli se je dogajalo, bila je
                  oblast in ta oblast je cele družina spravila ob življenje - to je bilo tisto
                  najhujše, kar se je dogajalo - in za te ljudi gre, ne za tiste, ki so v bojih
                  padali v medsebojnih obračunavanjih, ampak za tiste ljudi, ki so izgubili
                  življenje zaradi te oblasti, ki se je potem legitimirala po vojni. Ni mogoče
                  govoriti, da je po vojni 9.5. nastala oblast, iznikla iz ne vem kakšne ideje.
                  Nastala je iz moči, iz strukture, kakršna se je naredila v vojni. Ljudje božji, to
                  je bistvo tega sporočila. In kdor tega ne prizna, ne prizna ničesar, kar se je od
                  leta 1941 do 1945 dogajalo. Jaz sem te stvari nekoliko spremljal v zadnjih letih
                  in moram reči, nastala je tako dobra struktura, da je 9.5.1945 oblast lahko začela
                  normalno funkcionirati, tudi če sedaj govorimo tudi takole legalno, pa bolj
                  legitimno funkcionirala je že prej na način,ki si ga je izbrala. In ta način je
                  treba sankcionirati. Hvala lepa.</p>
            </sp>
            <sp xml:id="SDZ1-Redna-19-1994-04-20.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp xml:id="SDZ1-Redna-19-1994-04-20.sp132">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, spoštovani kolegi! Jaz bom tudi proti temu
                  amandmaju glasoval. Tam sem poslušal vprašanje, kdo je imel oblast pred vojno v
                  Sloveniji. Tam kjer so moji starši bili doma oziroma so še, je na žalost bila
                  Italija do razpada Italije oziroma do začetka NOB. Tako bom rekel, sedaj se
                  dejansko čudim, s to argumentacijo, ne bom nič imen navajal, ampak v bistvu, danes
                  sem dobil tukaj nek argument, da nekateri, ki so največ govorili, da je NOB bil,
                  ga sedaj hočejo zanikati. Mislim, dejstvo je, da po 6.4.1941, ko se je uradno
                  tukaj začela vojna na ozemlju bivše oziroma Kraljevine Jugoslavije, ne bivše, to
                  je že dve državi nazaj, je bila ta oblast, začel se je ta NOB, ki je bil tak in
                  drugačen, znotraj njega so bile določene žrtve. Jaz, ko sem to bral, nič ne piše,
                  nikjer ne omenja nobenih, ne da so to partizani, ne da so to domobranci, ampak
                  govori o določenih žrtvah in pomorjene žrtve vojne, civilne in ne vem kaj, ki
                  imajo določene pravice, ki so dejansko čisto civilizacijske narave.</p>
               <p>Tako, da se dejansko čudim, zakaj amandma, ki naj ta datum prestavi. Tudi ne vem
                  zakaj bi ga prestavil na 9.5.1945, ker kontinuitete po argumentaciji gospoda
                  Školča, mislim, da s to prejšnjo državo, ampak bi morali narediti na leto  1989,
                  1990. Jaz mislim, da je pravna kontinuiteta države kot take oziroma države kot
                  institucije, ne glede na to, da je bila  Primorska pod Italijo. Vendar, ko se je
                  začela graditi ta država - nova, smo govorili včasih - se je začela graditi nekje
                  okrog tega datuma, ne vem če je 06.04.1941 ravno tisti, ampak okrog tega datuma in
                  začela se je graditi v tej strukturi znotraj NOB. Sedaj, tukaj kontinuiteto v
                  smislu političnega sistema, ali nekega totalitarnega sistema gotovo nihče ne
                  prizna, je pa dejstvo, da se je od tam najprej začelo. Začela se je graditi oblast
                  in tam notri se je nekaj dogajalo. Dogajale so se različne stvari in ne vem, zakaj
                  bi bili sedaj proti temu, da določene stvari, ki so se tam notri dogajale, v
                  okviru tega zakona, priznamo, ugotovimo kolikor se da in se tem ljudem, ki so
                  utrpeli določene zadeve oziroma tukaj govori, ki so pomorjene žrtve vojne in v 9.
                  členu navaja, kaj jim gre. Mislim, da to res ne sme biti nihče za to. Zlasti pa se
                  bojim res, glede na argument gospoda Školča, da bom tudi jaz nehal verjeti, da je
                  bil moj oče kot partizan na napačni strani. Hvala lepa.</p>
            </sp>
            <sp xml:id="SDZ1-Redna-19-1994-04-20.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč.</p>
            </sp>
            <sp xml:id="SDZ1-Redna-19-1994-04-20.sp134">
               <speaker>JOŽEF ŠKOLČ:</speaker>
               <p>Da ne bo spora. Jaz seveda ne dvomim, kdo je bil v vojni v Sloveniji na pravi
                  strani, o tem tudi lahko govorim; ne verjamem pa vam, gospod Mozetič, pa tudi
                  drugim govorcem vaše stranke in še parim drugim strankam, da naenkrat priznate
                  legitimiteto te oblasti. Ko smo imeli, če se boste spomnili, ni dolgo nazaj,
                  diskusijo o tem, kdo bo šel na proslavo ob zasedanju tega Kočevskega zbora, ki je
                  bila prva taka formalna, taka ljudska oblast v Sloveniji, se pa tega ni priznalo,
                  je to bilo nelegitimno. Danes bi ta nelegitimna oblast morala poravnavati račune.
                  Govorim, seveda vam postavljam vprašanje o vašem konsekventnem stališču, o ničemer
                  drugem, ampak govorim, da če hočemo krivice popravljati, da je ta čas vojne precej
                  bolj kompliciran.</p>
               <p>Mi smo imeli partizansko oblast, o kateri ste danes zelo lepo in na široko
                  govorili, in jaz se veselim, da se o tem tudi da lepo pogovarjati in da tudi
                  gospod Polajnar in drugi povedo, da je to bila struktura, ki je bila v stanju
                  stvari urejati takoj po vojni. Vem, da je seveda bila tudi oblast, ki so jo
                  nastavili Italijani in Nemci: ne vem, ali ta zakon zajema tudi to. Če zajema, ali
                  bomo to izterjali od njihovih potomcev, ali bomo to izterjali od italijanske in
                  nemške države?</p>
               <p>In govorim vam o tretjem, da je šlo na koncu seveda tudi formalno za državo, ki se
                  je imenovala v največjem delu kraljevina Jugoslavija. Ali je odgovorna za to, ker
                  ni izvajala več svoje oblasti tudi ona? To so tri stvari, ki se v tistem času
                  mešajo in samo zaradi tega jaz govorim, da potegnimo črto na tisti čas in da je to
                  potrebno urejati drugače. Jaz ne bi sedaj rad razpravlja o vsem tem, kaj je kdo
                  kdaj komu naredil, hočem pa reči, da odgovornost za to, kaj se je dogajalo v
                  tistem času, je v formalnem smislu - vsaj kolikor se da izluščiti sedaj iz te
                  diskusije, jaz sem se prej cel čas te diskusije vzdrževal, računajoč, da je to
                  nekaj najbolj razumnega, da gremo od vojne naprej - to možno samo na način, če
                  vzamemo za čas, ko se ve, kdo je imel nedvoumno oblast na tem teritoriju. Hvala
                  lepa.</p>
            </sp>
            <sp xml:id="SDZ1-Redna-19-1994-04-20.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Mozetič, prosim.</p>
            </sp>
            <sp xml:id="SDZ1-Redna-19-1994-04-20.sp136">
               <speaker>MIROSLAV MOZETIČ:</speaker>
               <p>Sedaj, če izhajamo iz tega, da neka struktura, ki je bila neligitimna, nič ne
                  vsiljujem, nobenih sodb ne dajem, ali je bila ali ni bila in da ta ni odgovorna,
                  potem ne vem, kdo je odgovoren. Sedaj bi se morali sicer vprašati, potem je treba
                  iskati dejansko, kdo so bili odgovorni in iskati - prej je gospod Školč omenjal
                  katoliško cerkev, protireformacijo in ne vem kaj. Tudi na tej strani so bile
                  določene strukture, ki jih je možno najti, ki so bile znotraj tega neligitimnega
                  sistema NOB-ja odgovorne. Tako, da iz tega vleči to zadevo mislim, da je napačno.
                  Je pa dejansko, takrat - do sedaj so nas to učili - takrat se je začela graditi ta
                  država. Tam so naši ljudje živeli in ljudje smo tukaj. In znotraj te države smo in
                  mislim da je ta država kot država odgovorna; ne v smislu da je ona storila sedaj
                  ali pa da smo mi storili te zadeve, ampak kot država odgovorna za svoje ljudi, za
                  tisto kar se je takrat dogajalo. Tukaj mislim, da je nesporno in ni nikakršne
                  povezave iskati, da je bila kraljevina pa ne vem kakšna kraljevina. Tisti sistem,
                  ki se je takrat gradil znotraj NOB-ja ali pa zraven, je to povzročal. Je določene
                  stvari naredil in iz tega izhajamo.</p>
               <p>Tako, kot je sodnik 10 let nazaj dal napačno sodbo. Država je odgovorna zato, ker
                  je on napačno sodil; država pa lahko sicer njega vpraša. To mislim, da je tukaj
                  jasno. Ne vem, zakaj je problem ta 6.4.1941, bi pa želel vseeno vedeti datum po
                  letu 1945, ko sedaj gospod Školč govori samo povojno obdobje. Sedaj, ali je to
                  9.5.? Ne vem, katero obdobje je. Dejansko je tukaj ogromno zadev, ki so se
                  dogajale tik po vojni, so v bistvu zrasle daleč pred vojno. Tako, da vse te
                  kontinuitete - ne glede, kako kdo priznava legitimiteto enega ali drugega, je to
                  pomembno.</p>
               <p>Sem pa že prej rekel, da drugo je neka legitimiteta neke državnosti, ki raste,
                  drugo posamičnega je pa različnega sistema, ki v enem obdobju v isti državi bi
                  bila kraljevina, potem je republika, totalitarna, fašistična, komunistična, potem
                  pa demokratična. Ti politični sistemi gotovo niso nasledniki eden drugega. Država
                  kot taka, je vedno država kot taka. Hvala lepa.</p>
            </sp>
            <sp xml:id="SDZ1-Redna-19-1994-04-20.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spoštovane kolegice poslanke, spoštovani kolegi poslanci. K besedi
                  repliki, sta se javila še gospod dr. Jože Pučnik in gospod dr. Franc Zagožen.
                  Obema bom dal besedo in seveda vsakemu drugemu, ki se bo še k besedi javil; konec
                  koncev je to poslovniška obveznost in ne dobrota predsedujočega. Vendar, ob vsem
                  tem mi dovolite, da kot predsedujoči v tem trenutku povem vsaj tisto, kar mislim,
                  da imam kot predsedujoči pravico.</p>
               <p>Vsaka razprava, gospe in gospodje, ne vodi nikamor drugam, kot h glasovanju. Zato
                  vas prosim, da se tega vendarle zavedate, ko ponavljate isti krog razprave, ki smo
                  ga preigrali že dopoldan, še enkrat. Besedo ima gospod dr. Jože Pučnik.</p>
            </sp>
            <sp xml:id="SDZ1-Redna-19-1994-04-20.sp138">
               <speaker>DR. JOŽE PUČNIK:</speaker>
               <p>Spoštovani! Sprenavedanje gospoda Školča bi bilo zabavno, če ne bi šlo za tako
                  žalostne reči. Naj povem na kratko samo dva elementa. Prvi element, torej vse se
                  nanaša na to kontinuiteto. Če se mi vprašamo, kdo je potem vse te stvari počel med
                  vojno, če ne priznamo kontinuitete, se moramo postaviti na načelo, da so to bile
                  skupine nekih privatnikov, ki so se šle vojno po Sloveniji in so opravljale te
                  reči. Je to bila morda, ali je odgovorna država ali pa je odgovorna na primer za
                  Ljubljano gospa Zdenka Kidrič, ki je takrat vodila VOS in prve likvidacije po
                  Ljubljani? Poglejte, mi moramo, ja, in druga stran, seveda. Ali je to bila
                  privatna vojna, ki se nikogar ne tiče in smo mi pred tem, da postavimo te
                  privatnike pred sodišče in od njih izterjamo vse posledice, to je ena alternativa,
                  ali pa priznamo pravzaprav dolgo desetletje uradno tezo, da se je ljudska oblast
                  začela graditi že v letu 1941, recimo z odlokom oktobra leta 1941, o kaznovanju in
                  o vseh teh stvareh, ki je v bistvu prvi zametek kazenskega zakonika. To sta
                  alternativi.</p>
               <p>Sedaj pa drugi argument še. Gospod Školč, prejšnji režim je takoj po vojni
                  priznal, bi rekel krivice, ki so se</p>
               <p>dogodile pripadnikom komunistične stranke pod kraljevino. To je šlo za zapor, to
                  je šlo za emigracijo, in če smo že zopet pri gospe Zdenki Kidrič, jaz sem
                  prepričan, da je njeno dolgoletno šolanje v Moskvi skupaj z gospodom Mačkom,
                  sigurno vneseno v njeno delovno dobo kot oblika poprave krivic kraljevine
                  Jugoslavije, ki je komuniste, in to je res, preganjala z izrazito nepravnimi
                  sredstvi. Poglejte, takrat se je to, ta kontinuteta vse nazaj v kraljevino
                  postavila in se je to upoštevalo, tudi zapori v kraljevini in tako naprej, se to
                  vprašanje ni postavljalo. Zato gospod Školč je vaše nategovanje formalnega prava
                  res nekaj, kar bi moral imenovati z vašim priljubljenim izrazom <q>"pritlehno"</q>. Hvala
                  lepa.</p>
            </sp>
            <sp xml:id="SDZ1-Redna-19-1994-04-20.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen. Prosim.</p>
            </sp>
            <sp xml:id="SDZ1-Redna-19-1994-04-20.sp140">
               <speaker>DR. FRANC ZAGOŽEN:</speaker>
               <p>Spoštovani zbor! Za glasovanje gre, za odločitev seveda, in prav zaradi tega se
                  ponovno oglašam. Gospod Školč namerno speljuje razpravo na druge probleme, jaz pa
                  poudarjam ponovno, da bi bilo seveda povsem normalno, da bi vsi Državljani
                  Republike Slovenije po drugi svetovni vojni, po 09.05., imeli pravico od upravnih
                  organov države, ki se je takrat izpostavila, zahtevati dokumente o pokojnih
                  sorodnikih. Tega takrat niso mogli, o tistih, ki so padli med vojno. Tega nismo
                  mogli nikoli po letu 1945 in to pravico naj jim da ta zakon. In pravico seveda
                  mrtvim do pokopa. Za to gre in nobenega argumenta sedajle nisem slišal, zakaj bi
                  morali obdobje med drugo svetovno vojno izvzeti, ko pa poznamo tisočletja stare
                  kulture, ki so vse to pravico mrtvim priznale.</p>
               <p>S sprejetjem tega amandmaja bi naredili to izjemo. Tistim pobitim civilnim žrtvam
                  vojne bi odrekli pravico do pokopa, za čas od začetka druge svetovne vojne, pa do
                  konca druge svetovne vojne in njihovim sorodnikom pravico do tega, da vedo, kje so
                  njihovi grobovi. Hvala.</p>
            </sp>
            <sp xml:id="SDZ1-Redna-19-1994-04-20.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-19-1994-04-20.sp142">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Nisem se
                  imela namena oglasiti, čeprav moram reči, da sem nekajkrat vendarle želela stopiti
                  za to govornico, pa vendarle. Preden se bom odločala o tem, ali podprem predlog
                  Liberalne demokracije Slovenije ali ne, želim postaviti nekaj vprašanj
                  predlagateljem. Strinjam se z gospodom Zagožnom, da je vsako človeško bitje vredno
                  in mora biti deležno spoštljivega pokopa, da ima pravico do groba, do imena in do
                  spomenika, da se tudi živi lahko poklonimo tistim mrtvim ljudem. S tem se
                  absolutno strinjam. Toda sprašujem, ali pravilno razumem 1. in 2. člen tega
                  zakona, ki opredeljuje tudi medvojno obdobje. Nikjer ne zasledim natančno
                  opredelitve, kaj to je politični zapornik, kaj so to bivši politični preganjanci,
                  katera oblast je v tem trenutku za obdobje od 1941 do 1945 legitimna? Ali je to
                  okupacijska oblast, je to oblast fašizma in nacizma, ali je to oblast, ki se je
                  rojevala, kot pravimo, med vrstami slovenskih</p>
               <p>borcev za svobodo in tistih, ki jim nekateri skušate naprtiti popolno zločinskost
                  dejanja, ko so se uprli okupatorju?</p>
               <p>Prosim za natančne odgovore na ta vprašanja, ker če jih ne bom dobila, se bojim,
                  da je utemeljena misel, da gre v tem zakonu ne samo za popravo krivic, ampak
                  hkrati tudi za zelo premišljen način revizije dogajanja med drugo svetovno vojno v
                  času od leta 1941 do 1945, in če hočete, da uporabim zelo ostre besede, za obračun
                  z NOB-jem, z državo, tudi sedanjo Slovenijo, če hočete, ki je vendarle zgrajena na
                  temeljih protifašizma, protinacizma in je kot članica te osi postala in se
                  včlanila v društvo sodobnih demokratičnih držav. Resnično, lepo prosim za odgovore
                  na ta vprašanja, šele potem se bom lahko v polni meri in z vso odgovornostjo
                  odločala o predlaganih dopolnilih. Hvala.</p>
            </sp>
            <sp xml:id="SDZ1-Redna-19-1994-04-20.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Marjan Podobnik ima besedo.</p>
            </sp>
            <sp xml:id="SDZ1-Redna-19-1994-04-20.sp144">
               <speaker>MARJAN PODOBNIK:</speaker>
               <p>Spoštovani! Jaz bi želel v zvezi s številnimi razpravami, ki so bile danes, tudi
                  zdaj ob tem glasovanju, in kjer se je na nek način skušalo enačiti partizanstvo in
                  komunistično revolucijo in se naprtiti oznako pomembnemu delu parlamenta, da je
                  proti partizanstvu, proti ciljem partizanskega boja. Protestiram, ker osebno
                  ocenjujem, da je partizanski boj eno, zloraba partizanskega boja za komunistično
                  revolucijo, zaradi česar so se dogajale stvari, o katerih tu govorimo, pa nekaj
                  drugega. In tisti, ki zavestno to dela, dela najhujši greh pred narodom, kar se
                  tiče vprašanje narodne sprave. Zato prosim, da govorimo o tem, kar piše, o tem za
                  kar glasujemo, ne pa o tem, kar bi želeli prikriti. Partizanstvo je nekaj, mnogi,
                  kot je bilo prav zdaj na koncu rečeno, številni slovenski fantje in možje
                  različnih političnih prepričanj so šli v partizanski boj z željo, da naredijo
                  nekaj pozitivnega za slovenski narod, kot so šli mnogi v boj tudi na drugi strani
                  z enako željo. Komunistična revolucija pa je pomenila zlorabo tega boja. In zato
                  sem jaz za to, kot mlad človek in tudi kot mlad politik za to, da teh stvari ne
                  mešamo na ta način. Ker če se bo na ta način skušalo prikazati in dejansko
                  označiti en del ljudi, da so proti osnovnim ciljem zaradi katerih so se ljudje
                  opredeljevali, da se borijo proti enemu ali drugemu ali tretjemu okupatorju, potem
                  si seveda usluge ne bomo naredili.</p>
               <p>Glede konkretnega amandmaja bi rekel pa samo to: nerazumljivo mi je, da lahko
                  nekdo nasprotuje temu, da ima človek pravico do groba. In če ocenjujete, da nekdo
                  na kateri koli strani še nima te pravice, dajte predlog, da jo dobi. Ampak da
                  daste predlog, da nekdo nima pravice do groba, to ni civilizacijska norma. Zato
                  sem jaz proti temu amandmaju, ki je tu predlagan. Hvala.</p>
            </sp>
            <sp xml:id="SDZ1-Redna-19-1994-04-20.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Omerza, gospa Danica Simšič, pa dr.
                  Zagožen.</p>
            </sp>
            <sp xml:id="SDZ1-Redna-19-1994-04-20.sp146">
               <speaker>MAG. IGOR OMERZA:</speaker>
               <p>To, kar je povedal gospod Podobnik ni odgovor na vprašanje, ki ga je postavila
                  kolegica Danica Simšič. Zato se mi zdi, da se skriva za tem predlogom to, kar je
                  povedala tukaj gospa Simšičeva. In dokler dejansko predlagatelji ne povedo vsebine
                  teh dveh členov, se ne morem opredeliti oziroma se bom absolutno opredelil za to,
                  da se to obdobje definira <q>"po koncu druge svetovne vojne"</q>.</p>
            </sp>
            <sp xml:id="SDZ1-Redna-19-1994-04-20.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič. Za njo pa še gospod Franc Zagožen.</p>
            </sp>
            <sp xml:id="SDZ1-Redna-19-1994-04-20.sp148">
               <speaker>DANICA SIMŠIČ:</speaker>
               <p>Spoštovani gospod Marjan Podobnik! Jaz sem postavila čisto jasno vprašanje in
                  hkrati čisto jasno trditev, da ima vsako človeško bitje pravico do groba in
                  spodobnega pokopa. O tem ni dvoma. Vem, da vi osebno niste predlagatelj, je pa
                  vaša stranka. Nihče od predlagateljev do tega trenutka ni odgovoril na vprašanja.
                  Zato še enkrat prosim. In vprašanja niso bila smešna, čeprav je iz vaših vrst
                  prihajal smeh. Mislim, da se potem lahko razpravlja tudi o vašem pristopu do
                  tega.</p>
               <p>Še enkrat, lepo prosim, želim jasno opredelitev, kdo je to <q>"bivši politični
                  zapornik, bivši politični preganjanec"</q>, še zlasti s poudarkom na obdobje od
                  1941-1945. Hvala.</p>
            </sp>
            <sp xml:id="SDZ1-Redna-19-1994-04-20.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen.</p>
            </sp>
            <sp xml:id="SDZ1-Redna-19-1994-04-20.sp150">
               <speaker>DR. FRANC ZAGOŽEN:</speaker>
               <p>Jaz želim na to odgovoriti, samo prej so se oglasili drugi. Sem pa že nekajkrat
                  danes povedal. Poglejte, 9. člen je zelo jasen, ko govori o pomorjenih žrtvah
                  vojne in prav posebej našteva: <q>".. so tiste osebe, ki so bile v razdobju od
                  6.4.1941 do 9.5.1945 na Slovenskem kot civilne žrtve vojne ali druge žrtve, ki
                  niso padle v boju, usmrčene brez postopka, iz političnih, ideoloških ali razrednih
                  razlogov - vsaj na dveh straneh lahko."</q> Med pomorjene žrtve vojne štejejo tudi
                  tiste osebe, ki so bile usmrčene v prvem povojnem obdobju po 9.5.1945 brez
                  postopka in sodbe. Vsem pomorjenim žrtvam se povrne dobro ime in imajo pravico do
                  kulturno civilizacijskega oziroma krščanskega pokopa, groba, spominskih znamenj in
                  izdajo mrliških listov. V ta namen je treba ugotoviti te osebe in njihova imena
                  javno objaviti. Te naloge izvršijo Ministrstvo za notranje zadeve Republike
                  Slovenije in občinski organi za notranje zadeve. Republika Slovenija je dolžna
                  pomorjenim žrtvam vojne postaviti na območju Roga v roku enega leta primeren
                  spomenik s primernim napisom."</p>
               <p>In jaz sem pravil, da se na te pomorjene žrtve vojne nanaša tudi čas od 6.4.1941
                  naprej, skratka med vojno - saj je tukaj dovolj jasno povedano, kdaj se je to
                  dogajalo.</p>
               <p>Bivši politični zaporniki po tem zakonu, teh pa - vsaj jaz to tako tudi razumem -
                  med vojno ni bilo. Politični procesi so pa bili res po vojni. Po vojni so bili
                  Dachauski procesi, po vojni so bili kulaški procesi, po vojni so bili procesi
                  proti tistim, ki so bili potem zaprti na Golem otoku, itn., in po vojni so bili
                  politični preganjanci, itd. Med vojno najbrž ni bilo te vrste procesov in zaporov,
                  zato se ta 3. člen, ko govori o bivših</p>
               <p>političnih zapornikih po tem zakonu, nanaša na povojno obdobje. Hvala.</p>
            </sp>
            <sp xml:id="SDZ1-Redna-19-1994-04-20.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Školč. Prosim, da ne razpravljate po dvorani;
                  tu je govornica, vsak bo dobil besedo. To sem obljubil že preje, tako da te
                  razprave, ki potekajo po dvorani, niso potrebne. Gospod Jožef Školč pa ima
                  besedo.</p>
            </sp>
            <sp xml:id="SDZ1-Redna-19-1994-04-20.sp152">
               <speaker>JOŽEF ŠKOLČ:</speaker>
               <p>Hvala lepa. Do sedaj nisem verjel, da ima lahko gospa Simšič  prav. Po tem, kar je
                  govoril gospod Zagožen, mi je to popolnoma jasno. Enostavno ne vem, kaj so potem
                  bili ljudje, ki so bili v Begunjah, ki je bil zapor, ki so bili v drugih zaporih,
                  ki so jih izdajali eni ali drugi, ki so jih zapirali? Ne vem, kaj so bili
                  interniranci na Krku, Mathausenu, Dachau itd.? Če ti ljudje po mnenju gospoda
                  Zagožna pač niso bili zaporniki med vojno, potem ne vem kdo je to lahko bil?
                  Menim, da je to dodaten razlog, da razmislimo o tem, kako glasujemo. To
                  sprenevedanje je izven vsega in govori res o tem, da mi sprejemamo nekaj tretjega,
                  ne tisto, kar nam prodaja gospod Podobnik, češ o komunizmu in o partizanstvu. Jaz
                  sem govoril ravno o tem. Jaz zagovarjam partizanstvo in ne razumem gospoda
                  Podobnika, da pristaja na kontinuiteto revolucije. V tem je moj pomislek in v tem
                  smislu ne razumem tudi drugih t.im. demokratičnih strank, da pač govorijo o
                  kontinuiteti z  revolucijo. To se nahaja v tem časovnem obdobju. To je problem
                  tega.</p>
            </sp>
            <sp xml:id="SDZ1-Redna-19-1994-04-20.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Franc Zagožen.</p>
            </sp>
            <sp xml:id="SDZ1-Redna-19-1994-04-20.sp154">
               <speaker>DR. FRANC ZAGOŽEN:</speaker>
               <p>Spoštovani! Vi veste, da pridejo v postopek tudi še drugi zakoni in tisti
                  obravnavajo problem taboriščnikov, prisilno izseljenih itd., skratka popravo
                  krivic tistim, ki so jih okupacijske oblasti tako ali drugače obsodile ali
                  izselile, ali pobile, ali poslale v taborišča itd. Ta zakon pa, mislim, da je
                  dovolj jasen. Zajema tiste, ki jih vsi drugi zakoni ne. Gre za veliko število
                  Slovencev, ki so bili pobiti med vojno na obeh straneh, kot sem rekel, in po vojni
                  na eni strani, in za katere niti mrliški listi niso izdani. S tem seveda so
                  krnjene tudi pravice njihovih ožjih sorodnikov, vdov, vdovcev ali otrok. Gre
                  recimo za pravice dedovanja itd. Poleg tega pa ta zakon obravnava politične
                  procese, politične zapornike po vojni in politično preganjane po vojni od
                  enostrankarske oblasti. Ne mešati tega, ker so drugi zakoni, ki jih pripravlja
                  Vlada in, ki rešujejo te probleme, ki ste jih sedaj omenili. Ta zakon pač ne
                  posega na tisto področje, pač pa zadeva tudi nekatere tiste, kot sem že preje v
                  razpravi povedal, ker so bili politično preganjani po vojni, ali politični
                  zaporniki, tudi nekateri taki, ki so najprej bili izgnani od okupacijskih oblasti
                  v taborišča in so se po vrnitvi znašli doma kot politični preganjanci ali
                  zaporniki.</p>
               <p>Tako, da jaz ne vem, v čem je tu nejasnost in se bojim res, da se namenoma
                  zapleta. Saj smo nedavno o tem razpravljali, objavljeni so predlogi drugih zakonov
                  v Poročevalcu. Gotovo ste jih gledali, morate poznati njihovo vsebino in gre
                  pravzaprav za paket zakonov. Ne more ta zakon posegati v čisto drugo področje, ki
                  ga obravnava drug zakon, to pa je problem žrtev okupacijskih oblasti med 2.
                  svetovno vojno.</p>
            </sp>
            <sp xml:id="SDZ1-Redna-19-1994-04-20.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-19-1994-04-20.sp156">
               <speaker>DANICA SIMŠIČ:</speaker>
               <p>Hvala lepa. Glede na vaše pojasnilo, gospod Zagožen, da bivših političnih
                  zapornikov in bivših političnih preganjancev v času od leta 1941 do leta 1945 ni
                  bilo, potem resnično ne razumem, zakaj je taka opredelitev v 1. členu zapisana in
                  zakaj se posega v obdobje od 6.4.1941 dalje. Potem je to določilo popolnoma
                  nesmiselno. In če govorimo o žrtvah vojne, o žrtvah, če hočete, vojnega nasilja,
                  ste pa tudi sami izredno lepo povedali, da to ureja zakon o žrtvah vojnega
                  nasilja, ki ga imamo tudi v parlamentarni proceduri.</p>
               <p>Zato še enkrat izražam svoj pomislek, da tako, kot je 1. člen zapisan, si ga lahko
                  razlagamo tako ali drugače. In glede na to, da niti v obrazložitvi, niti iz vašega
                  pojasnila ni definitivno jasno, kaj vse to lahko pomeni, vodilo so samo vaše
                  besede oziroma zagotovilo, da teh ljudi v tem času sploh ni bilo, potem menim, da
                  je najbolje, da takega določila v zakonu ni.</p>
               <p>In strinjam se, še enkrat poudarjam, vsak ima pravico do groba, do pokopa in do
                  kraja, kjer se živi lahko spominjajo tega človeka. Vse to se strinjam in glede na
                  pomorjene v Rogu itd., to je bilo pa tudi v obdobju po letu 1945. Vse drugo, čas,
                  obdobje v samem vojnem času, pa naj, ali ureja poseben zakon, ali naj se ta zakon
                  razdeli v popolnoma dva jasna dela, ali pa naj to ureja zakon o žrtvah vojnega
                  nasilja.</p>
               <p>Zelo zelo bom odkrita. Če to ostane tako zapisano, se mi nehote ali pa hote
                  vsiljuje tista misel, ki jo bom še enkrat ponovila: da gre za zelo jasen poizkus
                  revizije partizanstva in dogajanja med 2. svetovno vojno. Zato je moje mnenje, da
                  to na tak način v zakonu ne more biti. Še posebej, če predlagatelji menite in
                  zagotavljate, da takih ljudi v tem času ni bilo. Hvala.</p>
            </sp>
            <sp xml:id="SDZ1-Redna-19-1994-04-20.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Zagožen.</p>
            </sp>
            <sp xml:id="SDZ1-Redna-19-1994-04-20.sp158">
               <speaker>DR. FRANC ZAGOŽEN:</speaker>
               <p>Jaz ne razumem, zakaj se nočemo slišati, ampak jaz sem namenoma in vsak ima lahko
                  pred seboj in lahko prebere: <q>"Pomorjene žrtve vojne so tiste osebe, ki so bile v
                  razdobju od 6.4.1941 do 9.5.1945"</q>, to pa je medvojno obdobje, <q>"na slovenskem kot
                  civilne žrtve vojne ali druge žrtve, ki niso padle v boju, usmrčene brez postopka,
                  iz političnih, ideoloških ali razrednih razlogov"</q>. To je 9. člen. Če se vam zdi,
                  da 1., 2. in 3. člen niso dovolj jasni, potem je to mogoče tako reševati in
                  predlagati take sklepe za drugo obravnavo. Če pa vi enostavno izločate medvojno
                  obdobje, potem ste pa tudi 9. člen izločili. Ja, tako, takšen je vaš predlog.
                  Seveda je.</p>
            </sp>
            <sp xml:id="SDZ1-Redna-19-1994-04-20.sp159">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Janez Kopač, potem pa še gospod Franc Lipoglavšek.</p>
            </sp>
            <sp xml:id="SDZ1-Redna-19-1994-04-20.sp160">
               <speaker>JANEZ KOPAČ:</speaker>
               <p>Hvala. Mislim, da smo sami predlagatelji amandmaja res naredili tudi nekoliko
                  zmede, ki pa mislim, da jo je pojasnila gospa kolegica Danica Simšič.</p>
               <p>Menim, da lahko v imenu vseh predlagateljev spodaj podpisanih, pri amandmaju k 1.
                  točki, ki naj bi se nanašal na storniranje teh štirih let, pa posledično na 2. in
                  9. člen - kar je bilo redakcijsko popravljeno in je sedaj posebej poudaril tudi
                  gospod Zagožen - ta 9. člen črtamo. Čeprav se bo to tako in tako urejalo tudi v
                  drugem zakonu in je na nek način vseeno, ali je tu notri ali pa ni notri. Medtem
                  ko amandma k 1. točki, ki se pa nanaša na 2. člen in torej govori o tem, da je
                  treba datum premakniti na po koncu vojne, torej na 9. maj 45, pa je potreben, po
                  mojem mnenju. Ker če pogledate kombinacijo 2. in 7. člena, potem boste videli, da
                  ima vsakdo pravico do statusa političnega preganjanca, tudi tisti, ki se mu je med
                  vojno zgodilo karkoli. Pa bom namerno malo bolj analiziral. Če jim je nemška
                  patrulja, ki je pač prišla v neko vas, zaplenila neko kravo in so jo spekli ali pa
                  da so to naredili partizani, saj je vseeno, bi oni sedaj imeli - torej bi tista
                  družina oziroma družinski član bivšega kmeta, ki so mu kravo odpeljali, imel
                  pravico do statusa političnega preganjanca? To pove kombinacija 2. in 7. člena. 7.
                  člen je prav, da ostane in je prav, da ostane tak za po obdobju po 2. svetovni
                  vojni. 7. člen, pa tak kot je, ne bi smel obstati, če se nanaša tudi na obdobje od
                  41. do 45., ker potem bomo pa prišli do tega, kar moj kolega Maks Lavrinc pravi,
                  do iger brez meja. Temu podeljevanju statusa političnega preganjanca ne bo ne
                  konca ne kraja in menim, da bo lahko vsakdo, ki je živel v času, torej recimo pri
                  zavesti v letih 41. do 45, ali pa njegov družinski član, uveljavil tak status.
                  Praktično mislim, da ne bo nikogar, ki bi tega ne mogel uveljaviti s to
                  kombinacijo 2. in 7. člena.</p>
               <p>Zato menim, da je pomembno, da se ta amandma poslanskega kluba LDS k 1. točki
                  sprejme in da - torej umikam poprej redakcijsko popravljen amandma, da se nanaša
                  tudi na 9. člen; da bi ja ne bilo kakšnih očitkov, da smo proti civilizacijskemu
                  pristopu ali pa pravici do grobov. To se ni nanašalo na to. Menim pa, da je to
                  povzročilo nekaj zmede.</p>
               <p>Torej, amandma k 1. točki poslanskega kluba LDS je tak, kot ste ga dobili v tem
                  papirju z edinim redakcijskim popravkom - po zaključku 2. svetovne vojne in krog,
                  ne kraj. To, kar je omenila že gospa Veliščkova oziroma gospod Kreft na začetku.
                  Hvala lepa.</p>
            </sp>
            <sp xml:id="SDZ1-Redna-19-1994-04-20.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Lipoglavšek.</p>
            </sp>
            <sp xml:id="SDZ1-Redna-19-1994-04-20.sp162">
               <speaker>FRANC LIPOGLAVŠEK:</speaker>
               <p>Hvala za besedo! Kolegice in kolegi mislim, da  je bilo že pojasnjeno. Mislim, da
                  je jasno, da v 2. členu govorimo o upravičencih, v 9. pa govorimo o žrtvah -
                  pomorjenih žrtvah. Zato bi vendarle prosil, da se to ne povezuje in zato mislim,
                  da je smiseln ta prvi amandma in, da naša poslanska skupina tudi podpira.
                  Hvala.</p>
            </sp>
            <sp xml:id="SDZ1-Redna-19-1994-04-20.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Benjamin Henigman.</p>
            </sp>
            <sp xml:id="SDZ1-Redna-19-1994-04-20.sp164">
               <speaker>BENJAMIN HENIGMAN:</speaker>
               <p>Hvala za besedo. Res se nisem mislil oglasiti k besedi, vendar ko smo prišli že
                  tako daleč, da pri zakonu o popravi krivic govorimo o tem, da 9. člen ostane, kjer
                  govorimo o žrtvah vojne od 6.4., celo od začetka pa do konca - to ja, na drugi
                  strani pa to niso upravičenci. Povedal bom konkreten primer iz ljubljanske
                  pokrajine. 28. julija 1942 je komunistična patrola - ne bom rekel partizanska -
                  ujela devet ribniških kmetov prigoriških kmetov in jih je pobila in zmetala v
                  kraško brezno. Sedaj pa se sprašujem, ali so to žrtve, ali so to pomorjene žrtve
                  vojnega nasilja in nič drugega, ali pa so ti ljudje tisti oziroma te družine
                  tiste, ki imajo pravico in možnost tudi do poprave krivic in, da se jim to javno s
                  tem zakonom pove.</p>
               <p>Zato mislim, da je ta amandma nesprejemljiv in da ga je potrebno zavrniti in zakon
                  sprejeti tako kot piše v 2. in v 9. členu, ker drugače v bistvu se sprenevedamo in
                  mešamo pojme. Kaj pomeni datum 6.4., ali pa datum 9.5.? Jaz tukaj ne vidim
                  nikakršne razlike. Takih primerov je še veliko več in jih lahko v nadaljnji fazi
                  sprejemanja tega zakona tudi s pismenimi pričevanji in zgodovinskimi obrazlagani
                  dokazujemo na Dolenjskem, na področju Ribnice, Sodražice, Blok itd. še veliko.
                  Mislim, da v tem trenutku ni te potrebe. Prosim, da končno že enkrat priznamo
                  revolucijo in da priznamo tudi žrtvam od 6. aprila naprej, da jim gredo iste
                  pristojnosti oziroma isto kot tistim, kateri so navedeni v 9. členu oziroma z
                  datumom 9.5.1945 dalje. Glasoval bom proti temu amandmaju.</p>
            </sp>
            <sp xml:id="SDZ1-Redna-19-1994-04-20.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač.</p>
            </sp>
            <sp xml:id="SDZ1-Redna-19-1994-04-20.sp166">
               <speaker>JANEZ KOPAČ:</speaker>
               <p>Hvala. Samo v enem stavku. Gospod Henigman je gotovo mislil dobro, ampak ni dobro
                  prebral zakona. Ta zakon se ne nanaša na tovrstne ljudi. Nanaša se na tiste, ki so
                  preživeli - rekel bom malo, slišalo se bo grdo. Če bi bili ti ljudje takrat
                  poškodovani in bi iz tega izhajala invalidnost potem bi se jim v kombinaciji 2. in
                  7. člena priznal status političnega preganjanca. Ker pa so jih, kot sem razumel
                  gospoda Henigmana, člani tiste patrole pobili, pa se seveda ta zakon ne nanaša na
                  njih, niti na njihove družinske člane. Reči je potrebno še to, tudi, če bi
                  preživeli bi se nanašal na njih, vendar potem pridemo v kolizijo z zakonom o
                  civilnih invalidih vojne, kjer pa se komulirata dve pravici.</p>
               <p>Ta zakon ni razrešil kumulacije ali alternativnosti sestavljanja posameznih
                  pravic, na kar je danes že en predgovornik opozoril s tem, ko je rekel, da se enim
                  podvaja doba iz enega naslova pa še iz drugega naslova. Skratka moram reči, da je
                  zakon nedodelan, kar se tega tiče. Gospod Henigman pa s tem svojim argumentom,
                  vsaj glede na primer, ki ga je navedel, ni imel prav. Hvala lepa.</p>
            </sp>
            <sp xml:id="SDZ1-Redna-19-1994-04-20.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in prehajamo h glasovanju o
                  amandmaju k 1. točki. Prosim, Ciril Pucko, želite obrazložiti glas ali še v
                  razpravi sodelovati? Dobro. Razprava je zaključena, prehajamo k obrazložitvi
                  glasov. Besedo ima gospod Ciril Pucko.</p>
            </sp>
            <sp xml:id="SDZ1-Redna-19-1994-04-20.sp168">
               <speaker>CIRIL PUCKO:</speaker>
               <p>Spoštovane dame in gospodje! V delovanju tega Državnega zbora sem imel že večkrat
                  priliko spoznati pojav nenadne izgube spomina mnogih izmed vas. Zdaj gre ta izguba
                  spomina že v absurdne razsežnosti, kajti pred dvema urama je s tega mesta govoril
                  predsednik države. Zato bom, da bi vam osvežil spomin, citiral predsednika
                  Republike Slovenije v Državnem zboru 20. aprila 1994, stran 9. Citiram - mislim:
                  <q>"Na še nepopravljene krivice tistim, ki jih je prizadel stari družbeni sistem,
                  tudi tiste povsem človeške, kot so odškodnina za čas, preživet po zaporih, za
                  trpljenje, pravico do groba in spomina in druge, kar vse je stvar zakonodajnega
                  urejanja in s tem stvar tega parlamenta."</q> In naprej: <q>"Zato znova opozarjam tudi na
                  spoštovanje vladavine prava, zakonitosti in ustavnosti, ki so temelj demokracije,
                  varnosti državljanov, temelj spoštovanja njihovega dostojanstva in varstva
                  njihovih pravic."</q> In vse to vsebuje ta zakon. Zato bom glasoval proti temu
                  amandmaju. Hvala.</p>
            </sp>
            <sp xml:id="SDZ1-Redna-19-1994-04-20.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prosim, da
                  ugotovimo sklepčnost. Glasujemo o amandmaju k 1. točki stališč in sklepov za
                  uvedbo nove 1.a točke. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>K tretji točki imamo dva amandmaja - imate jih v gradivu predlogov poslanskega
                  kluba Liberalnih demokratov Slovenije. Prvi: Besedo <q>"proučijo"</q> se zamenja z besedo
                  <q>"upoštevajo"</q>. In Drugi: Na koncu stavka se črta pika in doda besede <q>"ter
                  upoštevajo pripombe  Vlade ob prvi obravnavi zakona, dne 15.3.1994"</q>. Besedo ima
                  gospod dr. Franc Zagožen. Prosim.</p>
            </sp>
            <sp xml:id="SDZ1-Redna-19-1994-04-20.sp170">
               <speaker>DR. FRANC ZAGOŽEN:</speaker>
               <p>Spoštovani zbor! Sem že prej v razpravi rekel, da v imenu predlagatelja zavračam
                  vse amandmaje, ki jih je predložila Liberalno demokratska stranka, ker do te mere
                  spreminjajo zakon, da potem seveda izgublja smisel. Prvi amandma je bil že
                  sprejet. Če bodo tudi naslednji, potem se bomo verjetno morali predlagatelji
                  umakniti in ugotoviti, da ta Državni zbor ne želi popraviti krivic, tako kot pred
                  dnevi ali tedni ni želel priznati, da obstajajo žrtve komunističnega nasilja.
                  Hvala.</p>
            </sp>
            <sp xml:id="SDZ1-Redna-19-1994-04-20.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o predlaganih amandmajih k 3. točki?
                  Ugotavljam, da nihče in dajem na glasovanje najprej prvi amandma: Beseda
                  <q>"proučijo"</q> se zamenja z besedo <q>"upoštevajo"</q>. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da je ta amandma sprejet.</p>
               <p>Zdaj dajem na glasovanje še drugi amandma: Na koncu stavka se črta pika in doda
                  besede <q>"ter upoštevajo pripombe Vlade ob prvi obravnavi zakona z dne 15.3.1994"</q>.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da je ta amandma sprejet.</p>
               <p>In prehajam k amandmaju k 4. točki. Črtajo se besede <q>"proučijo in odločijo o
                  možnosti, da se"</q>. Želi kdo besedo o tem amandmaju? Ugotavljam, da ne in ga dajem
                  na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta amandma ni sprejet.</p>
               <p>K 6. točki imamo amandma, ki se glasi: Besede <q>"naj preučijo in odločijo ponovno o
                  svojem stališču, da"</q> naj se zamenjajo z besedami <q>"naj črtajo določbe, po
                  katerih"</q>.</p>
               <p>Želi kdo o teh amandmajih razpravljati? Ugotavljam, da ne in ga dajem na
                  glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da je ta amandma sprejet.</p>
               <p>Sedaj dajem v razpravo in na glasovanje amandma k 7. točki, ki se glasi: Besede
                  <q>"proučijo možnost preciziranja postopka"</q> se nadomestijo z besedami <q>"precizirajo
                  postopek"</q>. Želi kdo besedo o tem amandmaju? Ugotavljam, da ne in ga dajem na
                  glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>K 8. točki imamo amandma, ki se glasi: Besede <q>"natančneje preučijo opredelitev
                  škode in odškodnine"</q> se nadomestijo z besedami <q>"predvidijo natančno višino škode
                  in izplačanih odškodnin"</q>. Želi kdo besedo o tem amandmaju? Ugotavljam,  da ne in
                  ga dajem na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da smo ta amandma sprejeli. S tem smo izčrpali amandmaje k točkam
                  stališč in sklepov matičnega delovnega telesa in prehajamo h glasovanju o predlogu
                  dopolnilnih sklepov k sklepom in stališčem matičnega delovnega telesa.</p>
               <p>Najprej bomo glasovali o predlogih sklepov, ki jih je predlagala Samostojna
                  poslanska skupina oziroma v njenem imenu gospod Sašo Lap. Hkrati vam, glede na
                  uro, predlagam, da vendarle glasovanje o tem zakonu dokončamo, če ni drugačnega
                  predloga.</p>
               <p>Dajem v razpravo in na glasovanje predlog sklepa, ki se glasi: "Predlagatelj naj
                  pri pripravi zakonov o popravi krivic vanj vključi tudi določbo, da imajo status
                  političnega preganjanca po tem zakonu tudi otroci, ki so bili odvzeti staršem na
                  podlagi 4. točke 1. člena zakona o vrstah kazni <stage>(Uradni list DFJ št.
                     48/1945)</stage>." Želi kdo besedo? Gospod Sašo Lap, prosim.</p>
            </sp>
            <sp xml:id="SDZ1-Redna-19-1994-04-20.sp172">
               <speaker>SAŠO LAP:</speaker>
               <p>Spoštovani! Torej, enkrat za devetkrat, devet teh dopolnilnih predlogov je. Res
                  vas pozivam. Ste danes obširno poslušali, kar sem tukaj predstavil, da enkrat v
                  tem parlamentu poskušamo res glasovati po vesti, ne pa po denarnici, tako kot je
                  bilo danes še in še krat povedano. Torej, premislite, vseh devet amandmajev je
                  sprejemljivih in če resno mislimo popraviti te krivice, prosim, da glasujete za.
                  Hvala.</p>
            </sp>
            <sp xml:id="SDZ1-Redna-19-1994-04-20.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi. Prosim, gospod Maks Lavrinc,
                  izvolite.</p>
            </sp>
            <sp xml:id="SDZ1-Redna-19-1994-04-20.sp174">
               <speaker>MAKSIMILJAN LAVRINC:</speaker>
               <p>Hvala za besedo. Ne razumem tega, zaradi tega, ker zakon govori o osebah in zame
                  so tudi otroci osebe.</p>
            </sp>
            <sp xml:id="SDZ1-Redna-19-1994-04-20.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje predlog
                  dopolnilnega sklepa pod točko 1 v pregledu dopolnilnih predlogov. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je ta predlog sprejet.</p>
               <p>Pod točko 2: <q>"Predlagatelj naj za drugo obravnavo zakona o popravi krivic vanj
                  vključi določbo, s katero bo političnem obsojencu zagotovil zdravstveno varstvo v
                  obsegu, predpisanem za vojne invalide"</q>.</p>
               <p>Želi kdo besedo? Ugotavljam, da ne in dajem ta predlog dodatnega sklepa na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je ta amandma sprejet.</p>
               <p>Pod točko 3: <q>"Predlagatelj naj pri pripravi zakona o popravi krivic vanj vključi
                  določbo, s katero bo političnemu obsojencu priznal pravice do zdraviliškega in
                  klimatskega zdravljenja v obsegu, predpisanem za vojne invalide"</q>.</p>
               <p>Želi kdo besedo? Ugotavljam, da ne in dajem ta amandma na glasovanje. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je ta amandma sprejet.</p>
               <p>Pod točko 4: <q>"Predlagatelj naj pri pripravi zakona o popravi krivic vanj vključi
                  tudi pravico do socialnega dodatka za politične obsojence, ki niso v delovnem
                  razmerju oziroma ne opravljajo samostojne gospodarske ali poklicne
                  dejavnosti"</q>.</p>
               <p>Želi kdo besedo? Ugotavljam, da ne in dajem ta dodatni sklep na glasovanje.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>Pod točko 5. "Predlagatelj naj pri pripravi zakona o popravi krivic vanj vključi
                  tudi določbo, s katero bo priznal političnim preganjancem oziroma njihovim otrokom
                  v pokojnino leta, ki so jih izgubili, ker so bila razveljavljena njihova
                  spričevala, dosežena v dobi okupacije, na srednjih in podobnih šolah
                     <stage>(Uradni list DFJ številka 53/1945)</stage>". Želi kdo besedo?
                  Ugotavljam, da ne in prosim, da ugotovimo sklepčnost. Ja, gospod Školč, se
                  opravičujem. Gospod Jožef Školč ima besedo.</p>
            </sp>
            <sp xml:id="SDZ1-Redna-19-1994-04-20.sp176">
               <speaker>JOŽEF ŠKOLČ:</speaker>
               <p>Hvala lepa. Jaz bi predlagatelja prosil za pojasnilo, kako je mogoče, da se tudi
                  leta delegirajo otrokom. To se mi ne zdi razumljivo. Kvečjemu, če se priznava
                  obsojencem. Ta logika mi je razumljiva, da se pa njihovim otrokom, to pa ne.
                  Mislim, ni mi razumljiva ta logika.</p>
            </sp>
            <sp xml:id="SDZ1-Redna-19-1994-04-20.sp177">
               <speaker>PODPREDSEDNIK DR. LEV KREFT:</speaker>
               <p>Želite odgovoriti, gospod Sašo Lap? Ja, prosim.</p>
            </sp>
            <sp xml:id="SDZ1-Redna-19-1994-04-20.sp178">
               <speaker>SAŠO LAP:</speaker>
               <p>Gospod Školč, moram reči, da vprašanja nisem najbolje razumel, vendar vam bom
                  vseeno odgovoril, kot jaz mislim, ker v nasprotnem primeru verjetno, ne glede na
                  to, kaj vam bom zdaj razložil, boste glasoval proti. Jaz sem zjutraj že razložil.
                  Ne vem, ali ste bili tukaj, ali ne, da ta predlog sklepa vsebuje določbo, da imajo
                  status političnega preganjanca po tem zakonu tudi otroci, ki so bili odvzeti
                  staršem na podlagi 4. točke 1. člena zakona o vrstah kazni, Uradni list DFJ
                  številka 48, iz leta 1945.</p>
            </sp>
            <sp xml:id="SDZ1-Redna-19-1994-04-20.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na
                  glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>Pod točko 6. <q>"Predlagatelj naj pri pripravi predloga zakona o popravi krivic za
                  drugo obravnavo spremeni določbo, ki določa, da imajo najožji svojci političnih
                  obsojencev 200 DEM odškodnine tako, da jo bodo imeli 70% zneska določenega za
                  politične obsojence"</q>. Želi kdo besedo? Ugotavljam, da ne in dajem ta predlog na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>Pod točko 7: "Predlagatelj naj pri pripravi predloga</p>
               <p>zakona o popravi krivic za drugo obravnavo vanj vključi določbo, s katero bo
                  omogočil revizijo pravnomočnih sodb ob pogojih, ki jih bo določil zakon za vse
                  tiste državljane, ki imajo priznan status političnega zapornika ob pogoju, da se
                  zloraba kazenske zakonodaje ne more uveljavljati z drugimi izrednimi pravnimi
                  sredstvi po določbah zakona o kazenskem postopku". Želi kdo besedo? Ugotavljam da
                  ne in dajem ta predlog na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je ta predlog sprejet.</p>
               <p>Pod točko 8: <q>"Predlagatelj naj pri pripravi predloga zakona o popravi krivic za
                  drugo obravnavo vanj vključi določbo, s katero bo priznal državljanom, ki so bili
                  z disciplinskim postopkom oziroma brez njega zaradi političnih razlogov
                  odstranjeni z delovnega mesta pravico do odškodnine in do let za pokojnino za
                  tisti čas, ko so bili brez zaposlitve"</q>. Želi kdo besedo. Ugotavljam da ne in dajem
                  ta predlog na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da smo ta sklep sprejeli.</p>
               <p>Pod točko 9: "Predlagatelj naj pri pripravi predloga zakona o popravi krivic za
                  drugo obravnavo vanj vključi tudi določbo, s katero bo priznal odškodnino
                  državljanom, ki so bili zaradi političnih razlogov med drugim kaznovani tudi s
                  kaznijo izgube pravice do socialnega zavarovanja <stage>(Ur.l. DFJ št.
                     48/45)</stage> člen 1 in člen 5, točka 3)". Želi kdo besedo? Ugotavljam da ne
                  in dajem ta predlog na glasovanje. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo ta predlog sklepa sprejeli.</p>
               <p>Sedaj se vračam k predlogom dodatnih sklepov k stališčem in sklepom matičnega
                  delovnega telesa, ki jih je predložila poslanska skupina Liberalnih demokratov
                  Slovenije.</p>
               <p>Prvi predlog: "Predlagatelj naj pri pripravi zakona predvidi skupno višino
                  sredstev in vire teh sredstev, ki jih bo država namenila za ta namen. Za
                  odškodnino za posamezna leta odvzema prostosti naj se predvidi le simbolično
                  izplačilo v gotovini in določi najvišjo možno vsoto tega izplačila, vse ostalo
                  izplačilo pa naj se predvidi v različnih oblikah državnega premoženja <stage>(5.
                     člen)</stage>. Določi naj se prekluzivni rok, npr. eno leto, za postavljanje
                  posameznih zahtevkov. Materialno ovrednotenje posameznih pravic se določi po tem
                  roku".</p>
               <p>Želi kdo o tem predlogu sklepa razpravljati? Ugotavljam, da ne in ga dajem na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da je ta predlog sklepa sprejet.</p>
               <p>Dalje: "Predlagatelj naj pri pripravi predloga zakona za drugo obravnavo predvidi
                  pridobitev statusa političnega preganjanca le dejanskim preganjancem, ne pa tudi
                  njihovim družinskim članom <stage>(7. člen)</stage>".</p>
               <p>Želi kdo razpravljati o tem predlogu? Ugotavljam, da ne in ga dajem na glasovanje.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Dalje: <q>"Predlagatelj zakona naj pri pripravi predloga zakona za drugo obravnavo
                  predvidi brezplačno obvezno zdravstveno zavarovanje, ki ga plačuje delojemalec, le
                  tistim političnim zapornikom in preganjancem, ki so še v delovnem razmerju"</q>.</p>
               <p>Želi kdo besedo o tem predlogu? Ugotavljam, da ne in ga dajem na glasovanje.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>S tem smo izčrpali dodatne predloge sklepov in na ta način pripravili celotno
                  besedilo stališč in sklepov za sprejem, s temi spremembami in dodatki, ki smo jih
                  sprejeli.</p>
               <p>Želi kdo o celotnem besedilu stališč in sklepov še besedo?</p>
               <p>Ugotavljam, da ne in dajem celotno besedilo stališč in sklepov na glasovanje.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo predlog stališč in sklepov sprejeli.</p>
               <p>Sedaj bomo glasovali še o predlogih dodatnih sklepov.</p>
               <p>Prvi dodatni sklep je predlagalo samo matično delovno telo: <q>"Ministrstvo za
                  pravosodje naj v najkrajšem možnem času preskrbi podatke o številu žrtev
                  političnih zapornikov, deportirancev in pomorjenih žrtev vojne, pokojnih in še
                  živečih, kar bo omogočilo oceno finančnih posledic"</q>.</p>
               <p>Želi kdo o tem predlogu dodatnega sklepa razpravljati? Ugotavljam, da ne in ga
                  dajem na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta dodatni sklep sprejeli.</p>
               <p>Drugi dodatni sklep pa je predlagal gospod dr. Franc Zagožen in v podobni obliki
                  tudi gospod Borut Pahor, ki se strinja s formulacijo, ki jo je predlagal gospod
                  dr. Franc Zagožen. In sicer: <q>"Državni zbor nalaga Vladi Republike Slovenije, da za
                  20. sejo predloži Državnemu zboru v ratifikacijo Evropsko konvencijo o človekovih
                  pravicah"</q>.</p>
               <p>Želi kdo besedo o tem predlogu dodatnega sklepa? Ugotavljam, da ne in ga dajem na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta dodatni sklep sprejeli.</p>
               <p>In sedaj imamo še obvezni proceduralni sklep za zaključek stališč in sklepov, to
                  je: <q>"Zakon za drugo obravnavo pripravijo predlagatelji v mesecu maju"</q>. - Ne za
                  sejo v mesecu maju - <q>"pripravijo v mesecu maju;"</q> to pomeni predložijo.</p>
               <p>Želi kdo razpravljati o tem predlogu? Ugotavljam, da ne in ga dajem na glasovanje.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta sklep sprejeli in s tem zaključujem to točko dnevnega
                  reda.</p>
               <p>Sejo nadaljujemo jutri ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 20. APRILA 1994 OB 19.15 URI IN</stage>
         </div>
      </body>
   </text>
</TEI>