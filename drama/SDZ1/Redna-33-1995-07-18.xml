<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-33-1995-07-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">F049648D9C06FF87C1257832004838E0</idno>
               <idno type="URI">F049648D9C06FF87C1257832004838E0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-33-1995-07-18.DZ" n="33">
               <name>Redna</name>
               <date when="1995-07-18"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-33-1995-07-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 18. JULIJA 1995 OB 10.08 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim, da vsi zasedejo svoja mesta v veliki dvorani. Državni zbor bo nadaljeval z
                  delom na svoji 33. redni seji. Začeli bomo z delom. Prosim tudi vodje in
                  sekretarje poslanskih skupin, da poskrbijo za prisotnost poslank in poslancev iz
                  lastnih vrst na seji.</p>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 33. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednje poslanke in poslanci:
                  mag. Dragan Černetič, dr. Bojan Korošec, Alojz Metelko, Mihaela Logar, Irena Oman,
                  dr. Peter Tancig, Borut Pahor od 12. do 14. ure, gospod Marjan Podobnik, Jožef
                  Kopše od 11. ure dalje, mag. Marjan Šetinc, Miran Jerič, Andrej Lenarčič in Drago
                  Šiftar za eno uro na pričetku seje in pa Stane Frim se je baje tudi dodatno
                  opravičil.</p>
               <p>Prosim torej, da ugotovimo prisotnost v dvorani. Ugotavljamo prisotnost v dvorani!
                  Nikoli ni prepozno, da zasedete svoja mesta. Ugotovimo sklepčnost! <stage>(56
                     prisotnih.)</stage></p>
               <p>Ugotavljam, da je Državni zbor torej sklepčen in lahko odloča.</p>
               <p>Na to sejo sem vabil predstavnike Vlade Republike Slovenije, ki jih lepo
                  pozdravljam.</p>
               <p>Današnje nadaljevanje 33. seje bomo pričeli z obravnavo 22. točke dnevnega reda -
                  predloga zakona o varnosti cestnega prometa in nato po dnevnem redu dalje.</p>
               <p>Prehajamo torej na <title>22. TOČKO DNEVNEGA REDA - NA PRVO OBRAVNAVO PREDLOGA
                     ZAKONA O VARNOSTI CESTNEGA PROMETA</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? Besedo ima gospod minister. Izvolite.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Gospod predsedujoči, gospe in gospodje, poslanke in poslanci! Dober dan. Pred vami
                  je predlog zakona, s katerim bo na novo urejeno področje varnosti cestnega
                  prometa, ki ga do sedaj še zmeraj urejata tako imenovani zvezni zakon o temeljni
                  varnosti cestnega prometa in republiški zakon o varnosti cestnega prometa. Na
                  njuni podlagi je bilo izdanih in trenutno še velja približno 20 podzakonskih
                  predpisov. Po osamosvojitvi naše države je bil republiški zakon dopolnjen s
                  pooblastilom ministra za notranje zadeve, da določi obrazce vozniškega in
                  prometnega dovoljenja ter registrske tablice, sicer pa zakona, ki od leta 1986
                  vsebinsko nista bila spremenjena. Med razlogi za pripravo novega zakona so na
                  prvem mestu vedno slabše prometno varnostne razmere, saj ne moremo mimo
                  statističnih podatkov, ki kažejo, da Slovenija po številu mrtvih, poškodovanih in
                  gospodarski škodi zaradi prometnih nesreč prehiteva marsikatero evropsko državo.
                  Tega števila ne moremo pripisati le slabšim cestam. Primerjava s tujimi zakonskimi
                  ureditvami kaže, da je odločujoč faktor verjetno le ostrejša zakonodaja in
                  učinkovitejši način sankcioniranja cestno prometnih prekrškov in izterjave kazni.
                  Ta ugotovitev je bila tudi glavno vodilo pri pripravi zakonskega predloga. Sočasno
                  z zakonom o varnosti cestnega prometa se spreminjata tudi zakon o državnih cestah
                  in zakon o prekrških, s katerima je ta sistem organizacijsko povezan.
                  Pripravljavci posameznih zakonov so svoja stališča uskladili, tako da so
                  odpravljene vse dileme glede usklajenosti sistemske zakonodaje. Predlog zakona je
                  bil kot celota v dosedanji predparlamentarni in parlamentarni razpravi ocenjen kot
                  primerna podlaga za pripravo predloga zakona za drugo obravnavo. V razpravi pred
                  parlamentarnimi odbori ter ob obširni javni razpravi je bilo izoblikovanih veliko
                  mnenj, stališč in predlogov, ki jih kot predlagatelji ocenjujemo kot koristno
                  podlago za oblikovanje predloga za drugo obravnavo.</p>
               <p>Dovolite mi, da vam v kratkem predstavim zakonski predlog. Oblikovan je kot
                  sodoben predpis, usklajen z mednarodnimi konvencijami in sporazumi. Skozi celoten
                  zakon lahko zasledujemo nekaj temeljnih načel kot so: načelo zaupanja, načelo
                  pomoči in zaščite šibkejših, načelo umiritve prometa, načelo defenzivne vožnje in
                  načelo objektivnosti in enakega obravnavanja vseh udeležencev v prometu. Ob
                  upoštevanju teh načel bo imel vsak udeleženec v prometu možnost vplivati tako na
                  lastno varnost, kot tudi na varnost drugih udeležencev v prometu. Predlagatelj je
                  v zakonsko besedilo vnesel več instrumentov, ki bodo že sami po sebi vplivali na
                  varnejšo vožnjo voznikov in umiritev prometa. Med njimi naj omenim le: zmanjšanje
                  hitrosti v naseljih ter določbo, po kateri morajo motorna vozila tudi podnevi
                  voziti s prižganimi lučmi. Posebna pozornost je namenjena posodobitvi osnovnih
                  prometnih pravil. Tako je izrecno prepovedanje menjavanje prometnega pasu v
                  križišču, uvedeno pravilo o vožnji v križišču s krožnim prometom ter izjema od
                  desnega pravila. Vgrajene pa so še nekatere novosti, že praktično preizkušene v
                  deželah in državah Evropske skupnosti.</p>
               <p>Čeprav je vožnja pod vplivom alkohola eden od bistvenih elementov prometne
                  varnosti, zakon ne prepoveduje uživanja alkoholnih pijač vsem voznikom, pač pa
                  podobno kot doslej, razlikuje med dovoljeno stopnjo alkohola v krvi pri
                  profesionalnih in amaterskih voznikih. V poglavju o voznikih smo odpravili
                  institut podaljšanja veljavnosti vozniškega dovoljenja, s čimer se bo zagotovo
                  bistveno zmanjšalo število upravnih postopkov na tem področju ter obveznosti
                  voznikov. Veljavnost vozniškega dovoljenja bo omejena starosti voznika. Odločitev
                  o starostni meji, 65 ali 70 let pa je zaradi številnih dilem prepuščena vam,
                  poslancem.</p>
               <p>Vozniško dovoljenje A kategorije je razdeljeno na tri podkategorije: A1, A2 in A3.
                  Glede na moč motorja in starost voznikov, o čemer smo upoštevali predpise Evropske
                  skupnosti v tisti meri, kot to dopušča Dunajska konvencija o cestnem prometu, ki
                  jo je Republika Slovenija nostrificirala.</p>
               <p>Usposabljanje voznikov je v celoti prenešeno v pristojnost Ministrstva za šolstvo
                  in šport. Ker menimo, da v sedanji fazi spreminjanja prometne zakonodaje ni
                  smiselno prenašati tudi pristojnosti glede opravljanja vozniških izpitov,
                  pristojnosti Ministrstva za notranje zadeve v tem delu niso spremenjene. Za
                  opravljanje preizkusa iz prve pomoči za kandidate, so pristojne organizacije
                  društva, zavodi ali zasebni zdravniki, ki jih določi minister za zdravstvo. Kljub
                  načelom zdravniške etike zakon vsebuje določbo o obveznosti zdravnika, ki pri
                  pregledu pacienta ugotovi, da le-ta ni zmožen za voznika motornih vozil, da to
                  sporoči pristojnim organom, saj ni etično dopuščati, da zdravstveno nesposobni
                  vozniki ogrožajo druge udeležence v cestnem prometu.</p>
               <p>Določbe o registraciji vozil so najbolj spremenjene in posodobljene. Tako je
                  odpravljena obveznost vsakoletnega podaljšanja veljavnosti prometnega dovoljenja
                  in nadomeščeno z obveznostjo označitve vozila, z veljavno nalepko za tehnični
                  pregled in obveznim zavarovanjem v skladu s predpisi. Uvedena je tudi obvezna
                  registracija koles z motorjem. Za njen pričetek pa bo po našem mnenju moral biti
                  določen najmanj triletni prehodni rok. Registrske tablice po novem sistemu bodo
                  vezane na lastnika vozila in jih ne bo več mogoče prenesti na drugo vozilo.
                  Ukinjene bodo posebne registrske tablice P in E oznake za tuja dopisništva, tuje
                  dopisnike ter tuja kulturna, prometna, ekonomska in druga predstavništva, ki bodo
                  nadomeščene z začasnimi ali stalnimi registrskimi tablicami, pač glede na obliko
                  uvoza vozila. Predpisana je tudi prepoved spreminjanja vsebine, oznake, mere,
                  oblike, barve registrskih tablic.</p>
               <p>Na področju tehničnih pregledov motornih in priklopnih vozil smo natančneje
                  določili pogoje, ki jih morajo izpolnjevati pooblaščene organizacije, predpisali
                  strožje kriterije glede strokovne usposobljenosti delavcev, ki opravljajo te
                  preglede, ter predpisali nalepko, s katero se na vozilu označi rok veljavnosti
                  tehničnega pregleda vozila. V zakonu smo obdržali obvezo vsakoletnega tehničnega
                  pregleda vozila. Menimo, da je le ta potreben zaradi množičnega uvoza vozil, ki
                  sicer v tujini niso bila registrirana, so pa dalj časa bila v skladišču neprodana
                  ter zaradi uvoza vozil vzhodnoevropskega porekla, ki so pogosto tehnično
                  sporna.</p>
               <p>Po poglavju <q>"Športne in druge prireditve na cesti"</q> je dodatno opredeljeno plačilo
                  stroškov tistim, ki izvajajo ukrepe za zavarovanje prireditve, kar je sicer obveza
                  organizatorjev. Predpisali smo tudi obvezo označevanja vozil, ki spremljajo
                  prireditev na progi zaradi varne izvedbe prireditve. Kazenske točke, ki so
                  verjetno najpomembnejša novost in bodo po našem mnenju bistveno prispevale k
                  spoštovanju predpisov, se vnašajo v evidenco na podlagi sklepov o prekršku,
                  odločbe sodišča za prekrške in ali sodbe sodišča. Izrekajo se v višini od 1 do 18.
                  V primeru, da voznik v dveh letih zbere 18 ali več kazenskih točk, mu na podlagi
                  odločbe upravnega organa preneha veljati vozniško dovoljenje. Ministrstvo za
                  notranje zadeve bo vozniku, ki bo v določenem času izbral 14 kazenskih točk,
                  poslalo obvestilo o tem. Tak voznik bo imel možnost opraviti teoretični preizkus
                  znanja. V primeru prenehanja veljavnosti vozniškega dovoljenja, pa bo potrebno
                  opraviti celoten izpit.</p>
               <p>Glede na perečo problematiko na področju varnosti cestnega prometa, je nepotrebno
                  poudarjati nujnost sprejetja novega zakona. Ob tem ne smemo pozabiti, da zakon s
                  poostrenimi kaznimi za prometne prekrške ne bo imel magične moči, čarobne palčke
                  in ne bo čez noč uredil vseh problemov, temveč bo moral postati del pravnega
                  sistema ter hkrati tudi del zavestno sprejete varnostne in prometne kulture in
                  načina obnašanja. Pri delu nam želim mnogo uspeha. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje
                  kot matično delovno telo. Besedo ima predsednik odbora, gospod Vitodrag Pukl.
                  Izvolite.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovani zbor! Zakon o varnosti cestnega
                  prometa je zakon, ki se tiče vseh državljanov, in sicer tako na aktivni kot na
                  pasivni strani, to se pravi kot potencionalnih prometnih prekrškov in pa kot žrtve
                  teh prekrškov. Zato ni bilo čudno, da je ta zakon, ko smo ga javno obravnavali,
                  zbudil tolikšno pozornost. K javni predstavitvi mnenj je prišlo veliko število
                  predstavnikov prav vseh organizacij, ki se ukvarjajo kakorkoli s prometom. Prišli
                  so predstavniki gospodarstva in pa jasno tudi predstavniki gospodarskih organov.
                  Sama razprava je bila zelo učinkovita in plodna, in na podlagi te razprave je
                  Odbor za notranjo politiko in pravosodje sestavil tudi predloge svojih sklepov,
                  katere imate. Bral jih ne bi, bom pa poudaril zaradi lažjega odločanja, ker gre za
                  izredno važen zakon, nekatere značilnosti tega zakona. Namreč, Odbor za notranjo
                  politiko in pravosodje je moral predvsem odločati o tem, ali naj se ta zakon, ki
                  naj bi bil baje izredno nujen, zaradi ustavitve pokola na slovenskih cestah
                  sprejme ločeno od zakona o prekrških. Seveda smo ugotovili v skladu z mnenjem
                  strokovne javnosti, da ta zakon ne more biti sprejet mimo sprejetja zakona, mimo
                  zakona o prekrških, tako da smo se odločili predlagati temu zboru, da se sprejme
                  sklep, da mora biti ta zakon obravnavan najmanj istočasno z zakonom o prekrških in
                  seveda tudi najmanj istočasno sprejet.</p>
               <p>Zakon o prekrških je namreč osnovni krovni zakon, kjer se tudi določajo razni
                  načini penalizacije, ugotavljanje prekrškov in seveda ne more specialni zakon biti
                  sprejet, brez da je bil sprejet osnovni zakon. To bi bil naš prvi sklep in s tem tudi predlagatelj soglaša.</p>
               <p>Drugo morali smo odločati o tem, ali se naj v novem zakonu uvedejo kazenske točke
                  poleg denarnih kazni ali ne. Kazenske točke pomenijo, da se, kot je že povedal
                  gospod minister, ob dosegu števila 18, izgubi vozniško dovoljenje in da mora
                  tisti, ki je s tem prizadet, opraviti ponovno vozniški izpit. Kar se tiče same
                  uvedbe kazenskih točk, smo bili mnenja, da je to primerno. Predvsem so kazenske
                  točke bolj socialno pravične, kot sama denarna kazen. Nekateri z lahkoto plačujejo
                  visoke denarne kazni, kazenske točke pa se nabirajo za prekrške, enake prekrške
                  državljanom vseh kategorij, to se pravi, od neplačevitih, od revnejših, srednjega
                  sloja, pa do izredno bogatih na enak način in tu samo premoženjsko stanje voznika
                  na penalizacijo in posledice ne vpliva. S tega stališča smo pozdravili uvedbo
                  kazenskih točk, zlasti še, ker pri vseh voznikih grožnja izgube vozniškega
                  dovoljenja očitno zaleže bolj kot sama visoka denarna kazen, kar so pokazale
                  izkušnje v nekaterih zapadnih državah. Odločili smo se predlagati zboru, da ta
                  način, ki je v zakonu predlagan in ki je tudi v predlogu zakona o prekrških
                  sprejet, sprejme.</p>
               <p>Tretja alternativa je bila v tem, kaj potem, ko voznik izgubi vozniško dovoljenje.
                  Predlagatelj zakona predlaga, da naj ta voznik po šestih mesecih popolnoma v
                  rednem postopku opravi nov vozniški izpit. Tu so se pojavila različna mnenja in
                  tudi ta različna mnenja obstojajo, ali je to smotrno in smiselno, ali ni to samo
                  nepotrebno delo pri avtošolah in pravzaprav vprašanje, ali se strokovno priznani
                  izpit lahko enostavno razveljavi in odvzame, to se pravi znanje, ki je
                  pridobljeno, da se na nek način razveljavi in so mnenja, katerega sem tudi jaz, da
                  bi morala posledica izgube vozniškega dovoljenja biti vezana seveda na tisti
                  šestmesečni rok in pa na posebno usposabljanje tistega voznika, ki je s prekrški
                  nabral toliko točk.</p>
               <p>Menim, da tisti voznik, ki je s prekrški nabral toliko točk, da je izgubil
                  vozniško dovoljenje, gotovo pozna prometne predpise in dobro vozi, manjka mu pa
                  nekaj drugega. Manjka mu pa obzirnost na cesti, manjka mu nekaj lastnosti, ki bi
                  se mu morale pravzaprav v tem ponovljenem postopku prikazati, če jih že ne bi
                  osvojil, bi bil vsaj zastrašen in bi morali najti poseben način, vsaj po mojem
                  mnenju, da bi ti, ki so izgubili vozniško dovoljenje, to vozniško dovoljenje po
                  tako opravljenem dodatnem šolanju in dodatni vzgoji dobili nazaj.</p>
               <p>Kar se tiče ostalega, je seveda bil cel kup pripomb, ki jih imate v naših
                  stališčih, katerih je okrog 40. Osnovno je, da menimo, da je kazenske točke
                  določati izključno samo za prekrške z elementi ogroženosti, to se pravi za tiste
                  prekrške, ki dejansko ogrožajo promet, ne pa za čisto disciplino oziroma policijo
                  na cestah in tudi s tem predlagatelj soglaša. Ostale pripombe, ki jih ne bom
                  posebej obrazlagal, so v zvezi s precizacijo določb tega zakona v sorazmerju
                  izrečenih kazni in težine prekrška, opozarjajo na stvari, ki so bile pozabljene,
                  opozarjajo na stvari, ki so po mnenju predlagateljev nepopolno rešene in je seveda
                  predlagatelj vzel to na znanje in bo za drugo branje proučil vse te pripombe in
                  jih seveda po možnosti, če bo to konsistentno in v skladu s temi, z intencijo
                  zakona tudi upošteval.</p>
               <p>Sprejeli smo še in tudi vi ste sprejeli predlog dodatnih stališč k stališčem
                  matičnega odbora, razen tistih, ki so že vključena v stališča matičnega odbora, so
                  vsi predlogi primerna osnova za proučitev po predlagatelju in menim, da glede te
                  proučitve ni težav.</p>
               <p>Zato v imenu Odbora za notranjo politiko in pravosodje predlagam, da se ta zakon
                  sprejme kot primerna osnova za drugo branje, da se sprejmejo stališča matičnega
                  odbora, in da seveda verjetno matični odbor, kot izhaja iz razprave in iz
                  stališča, nima nič proti, da se sprejmejo tudi predlogi in stališča, ki so
                  dodatna, razen tistih seveda, ki so že vključena v stališčih matičnega odbora, kar
                  pa je zelo veliko.</p>
               <p>Opozoril bi še na nekaj. Ta zakon moramo pripravljati zelo premišljeno in tehtno.
                  Sprejeti moramo zakon o prekrških, ki je že v proceduralni razpravi. S tem zakonom
                  ne bi smeli prehitevati, zlasti pa, kot je že povedal gospod minister, ne smemo
                  pričakovati, da bi rigoroznejše kazni čez noč rešile celotno problematiko prometa
                  in preprečile žrtve na cestah. Gre za sklop vplivov na tako stanje, gre za stanje
                  cest, gre za vzgojo, gre za prevoz šolarjev v šolo, gre za vozniško kulturo, gre
                  za cel kup stvari, ki se ne dajo rešiti enostavno s strožjo penalizacijo. Če bi
                  bila reč tako enostavna, bi pač v vseh državah strašno povišali kazni in zadeva bi
                  bila urejena. Vendar se tak način ni obnesel niti v stari grški civilizaciji, še
                  manj pa seveda v sodobni družbi.</p>
               <p>Predvsem pa je potrebno zagotoviti nadzor nad izvajanjem določb tega zakona. Če ne
                  bo nadzora in neposredno po ugotovitvi prekrška negativne posledice, to se pravi
                  kazni, je vse skupaj bob ob steno. Se pravi, predvsem moramo poleg tega, kot
                  spremljajočo bistveno okoliščino, gledati na to, da bodo organi policije dobili
                  ustrezna pooblastila, da bodo ustrezno tretirani, da bodo ustrezno na cestah, da
                  bodo ugotovili prekrške, ne tiste, če kdo vozi v naselju 51 ali 52 km namesto 50,
                  ampak tiste, ki resno ogrožajo promet in da bo reakcija na to hitra in učinkovita.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Od poslanskih skupin sta se že pisno prijavila gospoda
                  Gabrijel Berlič in gospod Ignac Polajnar. Besedo dajem torej Gabrijelu Berliču, za
                  njim bo na vrsti gospod Ignac Polajnar.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>V poslanski skupini smo ocenili ta zakon za precej pomembnega in smo se mu precej
                  tudi posvetili, je pa tako, kot je že itak bilo ugotovljeno tudi drugje, zelo
                  povezan z zakonom o javnih cestah, ki je že v parlamentarni proceduri in z zakoni
                  o prekrških, ki pa še ni v zakonodajnem postopku. Seveda, z našega stališča
                  gledano ugotavljamo, zakaj pa je pravzaprav to potrebno? Predvsem zato, da bodo
                  natančneje definirana pooblastila policistov pri nadzoru in urejanju prometa na
                  javnih cestah, saj je v predlaganem zakonu o varnosti cestnega</p>
               <p>prometa predviden celo postopek, ko ni vključena niti policija. Predlog namreč
                  predvideva, da se udeleženci v prometni nesreči, kjer je prišlo samo do materialne
                  škode, sami med seboj dogovorijo, izmenjajo podatke in napravijo zapisnik o
                  nesreči. Ne le, da tega ne priznavajo niti zavarovalnice in je postopek dvomljiv
                  tudi ob morebitnemu ugotavljanju krivdne odgovornosti, vprašanje je tudi, zakaj je
                  ob siceršnjem zaostrovanju kaznovalne politike potrebno omogočanje takšnega
                  postopka. Če je prometna nesreča zgolj z materialnimi posledicami dana v
                  razreševanje v nesreči udeleženih strani, pomeni, da nedovoljeno oziroma
                  neprilagojeno ravnanje enega ali več prometnih udeležencev, ni z ničemer
                  sankcionirano. V primerjavi s tistimi členi zakona, ko je bil prometni prekršek
                  ugotovljen s strani policista, ni pa imel nobenih materialnih posledic niti za
                  kršitelja niti za druge udeležence, konkretno na primer ugotovitev
                  alkoholiziranosti, se pokaže, da takšna rešitev najbrž ne ustreza teži storjenega
                  dejanja, še zlasti pri storilcih, ki so razmeroma pogosti povzročitelji takšnih
                  prometnih dogodkov.</p>
               <p>Glede na podatek, da je bilo v enajstih mesecih prejšnjega leta okoli 27.000
                  takšnih nesreč, menimo, da je zakon v tem delu naravnan predvsem tako, da bi na
                  eni strani delo policije olajšal, po drugi strani pa bi le-ta prevzela del
                  kaznovalne politike. Če to drži, potem se nehote postavi vprašanje, ali je tak
                  zakon potreben policiji, ali pa izboljšanju prometne varnosti in varnosti cest v
                  prometu. Predlagamo torej, da policija obravnava tudi nesreče zgolj z materialno
                  škodo, prometno ravnanje povzročitelja pa seveda sankcionira ustrezno
                  zakonodaji.</p>
               <p>Ali se kaznovalna politika na področju cestno prometne varnosti res poostruje?
                  Predlagane rešitve pomenijo očitno bistveno ostrejši pristop, ki pa bi moral biti
                  dovolj življenjski, da bi ga lahko ljudje sprejeli kot primernega. Gre za
                  vprašanje adekvatnega razmerja med težo storjenih prekrškov in njegovim
                  ovrednotenjem. V obrazložitvi zakona je omenjen nemški model, vendar so tam
                  kazenske točke za resne prometne prekrške od 1 do 7. Predlagane rešitve v tem
                  zakonu so bistveno ostrejše. Če bi sledili nemškemu modelu, ki sankcionira
                  prekoračitev hitrosti na primer od 21 do 25 km/h z eno kazensko točko, potem bi za
                  manjše prekoračitve hitrosti veljalo izrekati le opomin oziroma ustrezno denarno
                  kazen, brez predvidene stranske kazni, torej brez kazenskih točk. V tem predlogu
                  zakona je 122 predvidenih primerov, ki se kaznujejo s točkami, Nemci pa imajo le
                  23 postavk. Zanima nas, ali bo preglednost nad tem obširnim kazenskim postopkom
                  zagotovljena in ali se ga bo sploh dalo izvajati? Glede na izkušnje naše
                  kaznovalne politike se bojimo, da izmišljamo sistem, ki v realnosti ne bo deloval.
                  Ali ima ta zakon še kakšne slabosti? Seveda jih ima, še dosti. Poglejmo najprej
                  rešitve zakona na primeru najstarejših in najmlajših voznikov. Medtem, ko komaj
                  2.8% voznikov, starejših od 50, 65 let povzroči prometno nesrečo, pa je takih med
                  vozniki med 18. in 24. letom celo 26,9%. Kako to rešuje zakon? Omejitve postavlja
                  tistim nad 65 letom starosti, ostalim pa ne. Če se že zgledujemo po zakonodaji
                  drugih držav, zakaj se ne tudi na tem področju? Zanimiva rešitev, ki je ponekod
                  znana, bi lahko bil institut vozniškega dovoljenja na preizkus, ki traja v
                  posameznih državah različno dolgo, običajno do dveh let in s katerim se želi
                  zmanjšati njihovo večjo rizičnost med ostalimi prometnimi udeleženci.</p>
               <p>Kaj pa izrazoslovje v tem zakonu? Ali je v tem zakonu čutiti usklajenost z
                  izrazoslovjem v drugih zakonih? Vidna je neusklajenost z zakonom o javnih cestah.
                  Vsebuje kar nekaj neustreznih tehničnih izrazov ter opisov pojmov. Tako na primer
                  govori o državnih cestah v naseljih, teh pa v zakonu o cestah, ki je v sprejemanju
                  ni, ker so vse ceste znotraj naselij razporejene kot občinske ceste. Torej je
                  potrebno drugače napisati pogoje za hitrosti na cestah v naseljih, predvsem pa je
                  treba tudi za te ceste opredeliti kategorijo in vzpostaviti med njimi hierarhični
                  red. Tako bi prišli do ustreznejših izrazov, na primer: območje omejene hitrosti,
                  namesto izraza stanovanjske cone, kar je sedaj v predlogu zakona in ki je prometno
                  neopredeljiv pojem. Ko smo že pri izrazoslovju, ali ne bi bilo bolje, ko bi
                  nekatere tehnične izraze nadomestili z drugimi. Mi smo tu našli nekaj zadev, na
                  primer: zadnje meglenke, namesto tega, kar je zdaj v zakonu, ki pravi: <q>"namesto
                  dodatne rdeče luči za označevanje vozila v pogojih zmanjšanje vidljivosti."</q> Na
                  primer - zadnja pozicijska luč namesto rdeča luč na zadnji strani vozila, potem
                  homologizacija namesto atesta, nadomestni deli namesto rezervni deli itd. In če
                  smo že pri tehničnem področju, s tega področja še to - menimo, da bi morali iz
                  zakona izpustiti vsa določila o konstrukcijsko tehničnih lastnostih vozil, ker je
                  to predmet pravilnika o dimenzijah, masah in opremi vozil oziroma o
                  homoglobizaciji. To je navedeno v členih 56, 59 in 83. V večji meri bi morali
                  upoštevati mednarodne klasifikacije; na primer, 19. člen po mednarodni
                  klasifikaciji EC je kolo z motorjem samo del kategorije motornih koles L1 in
                  L2.</p>
               <p>Opozorili bi radi tudi na to, da je v zakonu tudi precej nedefiniranih in včasih
                  celo nelogičnih pojmov. Našteli smo jih kar precej - na primer, v 19. členu 58.
                  točka, kjer govori o majhni medsebojni razdalji. Bolje bi bilo na takšni
                  medsebojni varnostni razdalji, da med ta vozila brez oviranja ne more zapeljati
                  drugo vozilo; potem drugi odstavek 20. člena - udeleženci v cestnem prometu se
                  morajo obnašati tako, da s svojim ravnanjem ne ovirajo, ogrožajo oziroma
                  obremenjujejo drugih udeležencev. Tukaj se obravnava pojem obremenjevanja, za
                  katerega menimo, da je preširok. Možna so različna, čisto subjektivna tolmačenja;
                  tretji odstavek 21. člena - voznik mora voziti čim bližje desnemu robu vozišča.
                  Izraz <q>"čim bližje"</q> je zopet eden takšnih nedefiniranih - da pri tem ne omenjamo
                  varnosti predvsem pri nočni vožnji; drugi odstavek 23. člena - priključevanje v
                  gostem prometu - voznik lahko ovira druge udeležence v prometu, vendar ne več, kot
                  je nujno potrebno. Ponovno zopet eden izmed spornih pojmov - gre za vprašanje
                  subjektivne ocene policista - kot primer - zagrožena kazen pa je 15 tisoč SIT in 3
                  kazenske točke; prvi odstavek 41. člena - kadar se voznik bliža križišču s
                  prednostno cesto, mora pravočasno nakazati, da bo zmanjšal hitrost. Kako in s čim
                  nakaže, da bo zmanjšal hitrost? Prvi odstavek 125. člena pravi: <q>"Ostali vozniki
                  nekaterih vozil imajo lahko do 0,5 grama alkohola na kilogram krvi pod pogojem, da
                  tudi pri nižji koncentraciji alkohola ne kažejo znakov nezanesljivega ravnanja."</q>
                  Gre ponovno za popolnoma subjektivno oceno policista. Ali bo policist dobil pri
                  tem kakšna navodila, kako bo ocenil nezanesljivo ravnanje itd.? 129. člen, prvi
                  odstavek, 1. točka: <q>"Policist lahko odvzame vozniško dovoljenje in prepove vozniku
                  nadaljevanje vožnje, prvič, če je zaradi telesnega ali duševnega stanja zmanjšana
                  njegova sposobnost za vožnjo"</q>. Gre ponovno za subjektivni način ugotavljanja
                  stanja voznika, zato bi bila potrebna navodila, ki bi konkretneje določala, v
                  kakšnih je primerih je možen takšen poseg. Če gremo naprej, 180. člen, prvi
                  odstavek pravi: Vozilo se registrira na prošnjo lastnika vozila. Prošnji je treba
                  priložiti naslednja dokazila in našteva, med drugim tudi dokazilo o predpisanem
                  obveznem zavarovanju. Vprašanje pri tem je, kako predložiti dokazilo o sklenjenem
                  obveznem zavarovanju, če vozilo še nima registrskih tablic? V zakonu manjkajo
                  določila v zvezi z obveznostmi in odgovornostmi vseh ostalih sodelujočih v prometu
                  in ne samo vozniku. Gre za vse ostale uporabnike, graditelje, vzdrževalce,
                  postavljalce prometnega režima, urbaniste, urejevalce prostora ob cestah itd. Ker
                  je število v nesrečah udeleženih voznikov sorazmerno majhno, 1 do 2%, je uvajanje
                  drastične kaznovalne politike lahko razumeti tudi kot odraz nemoči nadzora.
                  Preventive tudi v prihodnje ne moremo zamenjati z represijo, zato menimo, da se
                  mora področje vzgoje v prometu sistemsko urediti.</p>
               <p>In kaj naj ob vsem tem še rečemo v zakonu? To bo očitno še eden izmed zakonov, ki
                  bodo deležni številnih pripomb in sprememb, vendar pa tudi eden izmed zakonov, ki
                  so nujno potrebni. Kljub vsemu menimo, da bi lahko bil zakon vseeno primeren za
                  prvo obravnavo. Čakalo pa nas bo še veliko dela, da bi dobili zakon, ki bo kljub
                  trenutni pomanjkljivosti vseeno ustrezen. Če bomo z njegovo pomočjo ohranili vsaj
                  eno človeško življenje, bo zakon dosegel svoj namen. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima v imenu poslanske skupine, gospod Ignac Polajnar. V imenu
                  poslanskih skupin pa so se javili še gospodje Štefan Matuš, Tone Peršak in doktor
                  Vladimir Topler.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Gospod predsedujoči, spoštovane poslanke in poslanci, spoštovani predstavniki
                  Vlade! Prav je, da ta zakon čimprej sprejmemo. V naši poslanski skupini ga
                  podpiramo in mislimo, da je primerna osnova za nadaljnjo obdelavo. Zlasti prav se
                  nam pa zdi, da so pri tem zakonu oziroma v javni razpravi sodelovali mnogi tisti,
                  ki jih sedaj tukaj ne bo, zlasti predstavniki inštitucij, ki se ukvarjajo s
                  prometom, ki skrbijo za varnost v prometu in so navsezadnje bili odgovorni, da bi
                  stvari tekle čimbolj normalno. Te inštitucije so zagotovo povedale veliko
                  kritičnih pripomb, ocena pa je bila, da vendarle zakon, tako kot je zasnovan,
                  razmišlja v pravo smer.</p>
               <p>Pomembno je vsekakor to, da je tudi odbor, ki je razpravljal o tem zakonu, čeprav,
                  moram reči, ni bil posebej živahen v svojem razpravljanju, pritrdil zakonodajalcu,
                  da gre za pomemben zakon, ki ga je potrebno čimprej sprejeti. Ob tem je bila
                  sprejeta vrsta - kot je povedal že predsednik odbora - vrsta dodatnih sklepov in
                  mnenj, ki jih v naši poslanski skupini prav tako podpiramo. Mislimo, da se s tem
                  zakon izboljšuje, da je na nekaterih področjih, bo potem tudi jasnejši, ko bodo ta
                  stališča upoštevana, zlasti pa smo prepričani, da bo tak način zastavljanje zakona
                  za drugo obravnavo pripelje, da ga bomo res čim preje dobili za drugo branje in to
                  se nam zdi pri tej stvari najbolj pomembno. Prepričani smo, da je potrebno na
                  področju zakona o varnosti cestnega prometa stvari zarezati globje, kot smo pa to
                  imeli doslej. Zarezati zaradi tega, ker naše mnenje je, da tudi ostrejše sankcije
                  bodo pomagale, ne bodo seveda odpravile nesreč, bodo pa zagotovo pomagale, da bo
                  nesreč manj. In zato smo prepričani, da je rešitev, ki je v zakonu o točkovanju za
                  prekrške, prava. Upamo le, da seveda bo tudi učinkovita, čimprej, zlasti pa, da jo
                  bo deležno čim manj voznikov. Po našem prepričanju gre v tem primeru za
                  preventivo, ki je nujno potrebna.</p>
               <p>Človek se včasih sprašuje, ali nas Slovencev res ni strah smrti, da se obnašamo na
                  cestah tako, kot se obnašamo in nas bo morda bolj strah tega, da bomo ob vozniško
                  dovoljenje, če bomo na cestah delali neumnosti. Če je tako, potem je prav. Naj pač
                  ta strah prevlada, da bo na naših cestah, v nas samih več pameti. Neko vprašanje,
                  ki je bilo tukaj že tudi zastavljeno s strani ministra, se postavlja tudi nam. Gre
                  za vprašanje obveznega tehničnega pregleda za vsako leto. Zagotovo je sedaj čas,
                  ko po Sloveniji vozi vrsta avtomobilov, za katere bi lahko rekli, da so tehnično
                  pomanjkljivi, da gre tudi za novejša vozila, za katere bi lahko rekli, da so
                  tehnično pomanjkljivi. Vendar mislimo, da bo sčasoma ta določba, naj bi bili
                  tehnični pregledi vsako leto, odveč. Tako, da sedaj podpiramo tudi to rešitev.
                  Prav bi pa seveda bilo, da bi zakonodajalec spremljal, kaj se na tem področju
                  dogaja in pravočasno, če bo potrebno, tudi predlagal spremembo zakona v tem delu,
                  če bo sprejet tako, kot je sedaj predlagano. Zanimivo je seveda tudi vprašanje,
                  kako postaviti na cesto nove mlade voznike. Ali jim dati, kot temu rečemo, vso
                  svobodo, ali pa vendarle te mlade voznike na nek način označiti, da gre za
                  začetnike, s katerimi je treba ravnati obzirneje, in ki morajo tudi sami
                  upoštevati nekaj dodatnih pogojev.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če dovolite, jaz bi samo opozoril, se opravičujem gospod Polajnar, ne glede na to,
                  da nas je malo v dvorani, bi kazalo delati manjši hrup kot ponavadi. Pa bi prosil,
                  da prisluhnite govorcu, ki je sedaj za govornico in tudi vsem ostalim. Se
                  opravičujem, lahko nadaljujete.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Ja, velik promet je. Vprašanje voznikov začetnikov je seveda pomembno
                  zaradi tega, povedano je že bilo, ker je med njimi kar veliko povzročiteljev
                  nesreč in tudi veliko povzročiteljev zelo težkih nesreč. In povezano je to
                  vprašanje tudi s tistim, do kdaj vozniku omogočiti, da ima vozniško dovoljenje.
                  Ali je to leto 65, ko naj bi potem bilo redno obnavljanje, ali je to leto 70. Tu
                  se bodo verjetno lomila kopja. Naše prepričanje je, da je dobra ena ali druga
                  rešitev, ampak ne pa seveda za vsakega posameznika.</p>
               <p>Morda bo treba tudi tu stvari obravnavati bolj individualno, ko, recimo, pomikamo
                  starostno mejo navzgor ali pa navzdol. In to bo, jaz sem prepričan, tudi v zakonu
                  v nadaljnji obdelavi rešeno tako, da bom rekel, da ne bo nihče prizadet zaradi
                  svojih let, če pa je, recimo, istočasno še dober, zlasti pa varen voznik.</p>
               <p>Vprašanje tistih, ki bodo nabrali kazenske točke, ali jih ponovno dati na preizkus
                  znanja ali jih kako drugače usposobiti za varno vožnjo, je zagotovo odprto.
                  Prepričan sem, da bo tudi tukaj v Državnem zboru še kakšna nova ideja. Mislim, da
                  bo katera prišla tudi iz naše poslanske skupine. Zavzemamo pa se za to, da bi le
                  zakonodajalec razmišljal v to smer, da bi človeka oziroma voznika, ki si je nabral
                  toliko točk, dodatno izobrazili, ne pa da bi ga ponovno poslali na vso proceduro,
                  ki je povezana s pridobivanjem vozniškega dovoljenja.</p>
               <p>Dovolite, da tukaj povem še eno misel, ki morda bi bila koristna, ampak ne vem,
                  kako bi jo bilo mogoče vključiti v zakon, izrečena je pa bila tudi že na odboru.
                  Namreč, za tiste, ki sedaj ravnajo na cestah tako, kot da so tam sami, zlasti
                  velja to za voznike avtomobilov in pa morda še koles z motorji. Ne bi bilo slabo,
                  ko bi jih takrat, ko si bodo nabrali dovolj točk, poslali za nekaj časa kolesariti
                  na najbolj prometne ceste in da bi tam sami začutili, kaj pomeni varnost v cestnem
                  prometu, ali kaj pomeni nevarnost v cestnem prometu. Cesto uporabljamo prav vsi,
                  gre za zakon, ki bo zajel prav vse državljane Republike Slovenije, zato
                  pričakujemo v naši poslanski skupini, da rešitve, ki bodo tukaj sprejete, ne bodo
                  pomagale k novim sporom, ampak bodo tudi v javnosti sprejete kot nujnost, ki naj
                  nam pomaga, da bo na slovenskih cestah manj nesreč, zlasti pa s tako
                  katastrofalnimi posledicami, kot se nam to dogaja sedaj. Pri tem seveda je prav,
                  da je zakon tako zastavljen, da bolj varuje tiste, ki so na cesti šibkejši in bolj
                  strogo nadzira ali pa kaznuje tiste, ki so na cesti močnejši. Močnejši so pa
                  seveda na cesti tisti, ki se vozijo z avtomobili in motorji, šibkejši pa, kot
                  vemo, tisti, ki hodijo peš. Oboji so pa ogroženi in prav je, da se tega zavedamo,
                  te, bom rekel, ogroženosti vseh, ker se včasih zdi, kot da so na cesti ogroženi
                  samo eni, drugi pa ne. Ogroženi smo vsi, in zato še enkrat, zakon je potrebno
                  sprejeti čimprej, ker je naše prepričanje, boljše je, da imamo zakon, ki morda v
                  vseh podrobnostih ne bo povsem dodelan, bo pa zagotovo pomenil preobrat. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Gospod podpredsednik, spoštovani! No, jaz moram povedati, da še
                  danes, ko je v veljavi bivši zakon, bivši zvezni zakon SFRJ, je osamosvojitev
                  prinesla tudi pozitivne lastnosti na to področje, in to, da bomo končno dobili
                  svoj zakon oziroma sodobnejši zakon na tem področju, ki bo sledila trendom hitrega
                  razvoja prometa oziroma povečevanja številnih vozil udeležencev v prometu. Imamo
                  preko 20 podzakonskih aktov, ki so smiselno združeni v ta zakon. Kršenje prometnih
                  predpisov je danes tako razširjeno, da je nujno potrebno storiti korak naprej in
                  sprejeti zakonodajo, ki bo poostrila sankcije, vendar pa ne posegala v pridobljene
                  pravice, ki jih je voznik pridobil, ko je uspešno opravil preizkus teoretičnega in
                  praktičnega znanja. Ali je bilo to znanje teoretično in praktično dovolj strogo
                  ocenjeno oziroma ali so bili kriteriji dovolj strogi, to je pač vprašanje, ki si
                  ga je pravzaprav danes težko razlagati. Potem, naslednja zadeva kot neenakost pred
                  zakonom glede tujcev z državljani v cestnem prometu, to je drug segment, ki ga bo
                  potrebno proučiti, saj deloma smo tranzitna država in hočemo postati tranzitna
                  država, to se pravi, da se bo na naših cestah pojavljalo tudi večje število
                  tujcev. In to tujcev, mogoče iz držav, s katerimi ni možno uvajati reprociteto
                  oziroma jih sorazmerno obveščati. Če bi bilo možno naštevati tako pozitivne kot
                  negativne pomisleke k temu zakonu, vendar pa v poslanski skupini Slovenske ljudske
                  stranke ocenjujemo, da je nujno sprejeti nov, sodoben zakon, ki bo urejeval
                  varnost na cestnem prometu, ki bo poostril kazni in ki bo predvsem izvedljiv in se
                  bo izvajal. Bistvo je, da se bo izvajal.</p>
               <p>Pozdravljamo uvajanje novih temeljnih načel, še posebej pozdravljamo, da je
                  predlagatelj vnesel načelo objektivnosti in enakega obravnavanja vseh udeležencev
                  v prometu, večjo možnost kaznovanja enostavnejših prometnih kršitev in
                  sankcioniranje prometnih prekrškov. Poslanska skupina Slovenske ljudske stranke
                  podpira predlog zakona v prvi obravnavi, do posameznih točk oziroma pomislekov, ki
                  jih imamo v zakonu, pa se bomo opredelili pri sprejemanju sklepov in stališč ter
                  predlagali še nekatera svoja stališča. Zakon je po našem mnenju primerna osnova za
                  dograjevanje za drugo branje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, za njim pa bo na vrsti še gospod
                  Vladimir Topler, kar sta zadnja dva prijavljena v imenu poslanskih skupin.
                  Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani gospod predsedujoči, spoštovane poslanke in poslanci! Najbrž ni
                  potrebno posebej poudarjati, da tudi mi sodimo, da je zakon potreben, tudi iz
                  razlogov, o katerih je bilo pravkar govorjeno, predvsem pa seveda iz tistega
                  razloga, na katerega je opozarjal že gospod Berlič, ko je rekel, da tudi, če bo
                  eno življenje prihranjeno po zaslugi tega zakona, se bo zakon izplačal. Jaz upam,
                  da jih bo vendarle nekaj več oziroma upamo, da jih bo tudi kaj več. Pri tem, kot
                  pravim, sodimo, da je zakon potreben in da so tudi glavne usmeritve ustrezne, je
                  pa seveda v isti sapi treba povedati tudi to, da seveda ni vse in nikakor ne bodo
                  nameni doseženi samo s tem, če se bo poostrila, kar je do neke mere predvideno,
                  represivna oziroma kaznovalna politika na tem področju. Najbrž vsi vemo, da promet
                  po gostoti v Sloveniji, preprosto presega zmožnosti naše prometne infrastrukture
                  in da je tudi to eden izmed velikih razlogov, ali pa pomembnih razlogov za to, kar
                  se na cestah dogaja. To je en problem, da imamo mi ceste, ki po standardih ne bi
                  mogle biti niti magistralne, pa je na njih, recimo, 33 ali pa še več tisočev
                  avtomobilov na dan. Drug problem je seveda tisti, ki ga tudi samo kaznovalna
                  politika ne bo odpravila, ga pa do neke mere lahko omili. To je problem kulture,
                  neke strpnosti na naših cestah. Če nekdo tudi ob današnji zakonodaji vozi po
                  ulici, na kateri je omejitev prometa na 40 km na uro, on pa vozi 100 km na uro, bo
                  ta zakon mogoče kaj prispeval, da bo bolj kaznovan, vprašanje pa je, če bo svoje
                  navade spremenil. Tisto, kar vidimo mi vsak dan na naših cestah je, ne samo
                  problem kaznovanja, problem nadzora, kar bi si upal reči, da se v zadnjem času
                  celo do neke mere popravilo, ampak je ta problem, da se v določenih primerih lahko
                  nekdo, ki čaka, da bi prišel na cesto, čaka tudi četrt ure, pa ga niso
                  pripravljeni spustiti na cesto ali pa kaj podobnega.</p>
               <p>Drugo, kar bi bilo treba reči, je sama premišljenost kazenskih ukrepov. Ko beremo
                  ta zakon, imamo občutek, da je ta kaznovalna politika, ki je sedaj predvidena,
                  zelo stroga, da bodo kazni zelo pogoste, da pa mogoče ni, to, kar je bilo tudi že
                  prej povedano, neke kvalitativne razlike med kaznimi za prekrške, ki res ogrožajo
                  druge udeležence v prometu in tiste, ki kot tu piše, samo ovirajo, ali pa, ki so
                  zgolj prekrški sami po sebi. Mi mislimo, da je s temi točkami, katerim ne
                  nasprotujemo, nasprotno, treba kaznovati predvsem tiste prekrške, ki ogrožajo
                  druge udeležence, to se pravi, alkohol v krvi, prekoračenje hitrosti, zlasti v
                  naseljih, tehnično neustrezna vozila, ki sama po sebi pomenijo ogrožanje drugih
                  udeležencev in seveda agresivno vedenje voznikov.</p>
               <p>Zadnja stvar, na katero bi želeli opozoriti, ker je nekaj na to temo bilo že
                  povedano, z drugega vidika. Seveda je treba vendarle gledati tudi na to, da niso
                  tisti, ki ogrožajo varnost, naj bo svojo ali varnost drugih, vedno samo vozniki,
                  ampak so dostikrat tudi sami vozniki žrtve. Če se peljete, kot sami veste, skozi
                  Ljubljano, boste videli najmanj od Aškerčeve do Bavarskega dvora najmanj deset
                  tistih, ki gredo čez cesto tam, kjer ni označen prehod za pešce.</p>
               <p>Za konec pa bi rad omenil en problem, ki ga je načel že tudi predstavnik Liberalne
                  demokracije Slovenije, to je poseganje v pravice starejših voznikov. Poleg
                  podatkov, ki jih je omenil gospod Berlič, kolikšna je pravzaprav udeleženost
                  starejših kategorij v prometnih nesrečah ali pa v prekrških, bi opozoril še na to,
                  da je - verjetno imava oba isto analizo pred seboj - da je ta analiza oziroma ali
                  pa ena analiza, ki so jo delali v ZDA, pokazala tudi to, da je število napak, ki
                  jih v prometu delajo vozniki, recimo, starejši od 65 let, v povprečju seveda, in
                  tistih, ki delajo število napak, ki jih delajo vozniki od 18 do 20 ali pa 24 let,
                  skoraj za četrtino večje pri mlajši kategoriji, kot pri starejši. Tako, da tudi mi
                  mislimo, da ni smiselno a priori tako rekoč zahtevati neke dodatne obveznosti in
                  dodatna preverjanja, da pa je seveda potrebno vplivati na to, da bodo tisti
                  vozniki, ki seveda tudi sami zaznajo svojo manjšo sposobnost, ravnali temu
                  ustrezno. Na sploh, in to bi še enkrat poudaril, mislimo, da kot rečeno
                  pozdravljamo ta zakon, mislimo da je ustrezno naravnan, razen mogoče v tej
                  selektivnosti ukrepov, da je potrebno veliko več storiti kot tudi na kakšnem
                  drugem področju na tem spodbujanju oziroma ustvarjanju neke klime odgovornosti
                  vseh udeležencev v prometu kulture, vozniške kulture in seveda strpnosti. Zgolj,
                  kot pravim, kaznovalna politika bo gotovo dosegla določen namen, ne pa tistega, ki
                  ga in v tolikšnem obsegu, ki ga verjetno vsi želimo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vladimir Topler. Izvolite.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Kolegice, kolegi, gospod podpredsednik! Lepo pozdravljeni. V naši poslanski
                  skupini smo že leta 1993 organizirali prvo okroglo mizo v parlamentu na varnost
                  cestnega prometa. Takrat smo želeli spremeniti zakonodajo predvsem z dvema
                  stališčema; da se obvezno uvedejo prižgane luči tudi podnevi, zato ker so za tem
                  predlogom v skandinavskih državah zmanjšali število prometnih nesreč za 10 % in
                  seveda, da se v določenih okrajih omeji tudi hitrost. Vendar smo takrat po
                  dogovoru z ministrstvom od svojega predloga odstopili, ker je promet zelo
                  kompleksna dejavnost. Promet je seveda odnos voznika, avtomobila in cest. Predvsem
                  se bom opredelil do voznika, ki je največkrat povzročitelj prometnih nesreč.
                  Statistike nam kažejo, da je polovica nesreč v naseljenih in polovica nesreč izven
                  naseljenih predelov, zato je seveda treba predvsem iskati vzroke. Marsikdo si bo
                  mislim, da je največje število tistih udeležencev v prometu, da so to bolniki in
                  drugi ljudje, starejši, vendar statistika kaže drugače, da je največje število
                  povzročiteljev prometnih nesreč predvsem pri mladih. Glavni vzrok za prometne
                  nesreče pa so seveda alkohol in neprilagojena oziroma prehitra vožnja. Torej je
                  treba to problematiko prometne varnosti opredeliti predvsem v te vzroke in iskati
                  seveda tu rešitve. Predvsem rešitve, da bodo tisti, ki so povratniki pri delanju
                  prometnih prekrškov, tudi ustrezno kaznovani. Kot sem omenil, naša poslanska
                  skupina zakon podpira, prav tako podpiramo tudi vsa stališča in predloge, ki so po
                  zelo temeljiti obravnavi bili sprejeti. Lahko povem, da je sodelovalo tukaj
                  ogromno ljudi iz civilne družbe, društev in seveda tudi strokovna javnost. V naši
                  poslanski skupini pa menimo, da je v zakonu premalo dorečena predvsem vzgoja in
                  izobraževanje. Sedaj se ustanavljajo nove šole, ki šolajo voznike, vendar se
                  marsikdaj dogaja tako, da niso primerno opremljene in da ne podajo dovolj ustrezno
                  tistega znanja. Drugi problem, ki ga vidimo je seveda preventiva. Mi smo želeli že
                  takrat, ko smo govorili o zavarovalnicah, da bi se 1 % vsega denarja iz obveznega
                  zavarovanja namenil tudi za financiranje Sveta za preventivo v cestnem prometu, da
                  ne bi bil ta svet odvisen zgolj od proračuna, pa takrat ni bilo sprejeto. Zato se
                  nam zdi smiselno, da financiranje Sveta za preventivo v cestnem prometu uvedemo
                  tudi v ta zakon.</p>
               <p>Druga stvar, ki mislimo, da ni ustrezno urejena je že tako, da je po tem zakonu
                  možno izterjati kazni. Vendar, kot so nam povedali pri Ministrstvu za notranje
                  zadeve, je izterjanih le približno 30% kazni in marsikdo od voznikov se na to
                  požvižga in ne plača kazni in seveda potem postopki zastarajo. Prav tako so
                  zastareli tudi postopki, ko so določeni posamezniki bili povzročitelji celo treh
                  smrtnih žrtev in so še vedno veselo divjali po naših cestah naprej.</p>
               <p>Druga stvar, ki se nam zdi pomembna, so seveda zdravniški pregledi. Pri
                  zdravniških pregledih je tako, da pride mlad človek pri 18 letih, ko dela izpit, v
                  zdravniško ambulanto in potem mu to zdravniško spričevalo velja vse do 65. oziroma
                  do 70. leta, odvisno tudi, kako se bomo sedaj odločili. Menimo, da je tako prav,
                  vendar bi bilo prav, da se tu poišče drugačna rešitev, ki ne bo kršila tiste
                  zdravniške molčečnosti, da ne bo zdravnik špicelj, ki bo ovajal ljudi upravnemu
                  organu, ampak da zdravnik takšnega voznika, udeleženca v prometu pošlje na
                  izvedensko mnenje. O tem bomo še potem bolj sodelovali.</p>
               <p>Druga stvar seveda, ki je pa zelo pomembna, je pa alkohol. V naši poslanski
                  skupini smo o tem veliko razpravljali in menimo, da je najboljše, da je ta meja
                  nič, nič procenta. To bomo tudi še potem bolj obrazložili.</p>
               <p>Stvar, ki se nam zdi prav tako nedorečena, je pa seveda, mislim, da smo nekako
                  zadostili potrebi, da smo zakon uskladili z zakonom o prekrških. Še vedno je pa
                  veliko nedorečenosti okrog zakona o javnih cestah. Naj navedem primer, v
                  marsikaterem kraju je ob magistralni cesti šola, ki je oddaljena 3 ali 4 m. Na
                  takšni cesti, ki je magistralna cesta, seveda ne moremo narediti ovire, ležeče
                  policaje in tu prihaja do dilem in bo treba te stvari tudi v tem zakonu bolj
                  korektno obravnavati tako, da ne bo prišlo do neskladij v zakonu. In seveda naj na
                  koncu zaključim s tem, o čemer je bilo veliko rečenega. Seveda ima vsak pravico do
                  vožnje in to pravico mu nihče v današnjem času ne more odvzeti. Vendar je še tudi
                  druga pravica. Pravica, ki jo imamo vsi, to je pravica do varnosti. Mislim, da je
                  pravica do varnosti več, kot pa je pravica do vožnje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Ugotavljam da ne in
                  prehajam na spisek prijavljenih razpravljalcev, ki bodo govorili v svojem imenu.
                  Prvi se je prijavil gospod doktor Janko Predan. Za njim bo na vrsti gospod Ivan
                  Sisinger.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Hvala za besedo. Gospod predsedujoči, gospe in gospodje! Opozoril bi rad na tri
                  stvari, in sicer: predloženi zakon bo do neke mere ostro zarezal v prometno
                  varnost in pa razmere na cestah pri nas. Vendar pa sem prepričan, da sam zakon,
                  čeprav je pomemben del, ne bom vplival na vse tiste, ki nočejo ali pa niso zmožni
                  upoštevati prometne kulture. Zdi se mi, da imajo pomembnejšo vlogo pri osveščanju
                  nekatere druge zadeve, posebno na tiste, s katerimi lahko mi kot poslanci
                  vplivamo. In pomembno vlogo pri spremembi mišljenja in s tem tudi tega procesa, bo
                  imela naša odločitev, da predlagatelja za drugo branje zavežemo, da noben voznik
                  motornega vozila ne sme imeti alkohola v krvi. Predlogov zakona velja to samo za
                  voznike C, D in E kategorije in še za nekatere, ki so našteti v 12. členu. Ne bom
                  ponavljal znanih dejstev glede vinjenosti voznic in voznikov na naših cestah,
                  poudariti pa želim, prvič, kot vzrok za prometne nesreče so na tretjem mestu
                  vinjeni vozniki in voznice. Drugič, verjetnost povzročitve prometne nesreče raste
                  s koncentracijo alkohola v krvi. Pri tistem, ki ima 1,5 g/kg alkohola v krvi je ta
                  verjetnost povečana za 25 krat. In tretjič, stopnja občutljivosti na alkohol je
                  pri ljudeh različna. In pri zelo občutljivih je verjetnost povzročitve prometne
                  nesreče že pri majhnih količinah zelo velika. Zato predlagam, da podprete stališče
                  matičnega odbora, da je za vse voznike motornih vozil meja 0,0 g alkohola v krvi,
                  ker samo to pomeni popolno treznost. Ne bomo edina država v Evropi, zelo blizu nam
                  bodo države Skandinavije, Švedska, Danska, kjer je predpisano 0,2 g alkohola v
                  krvi. Seveda bo pa nujno, če se za to opredelimo, da predlagatelj izdela
                  stopenjsko kaznovanje, vendar ne od 0,3 navzgor, ampak od 0,0 navzgor.</p>
               <p>Drugič, opozoriti želim na določilo zakonskega predloga, ki ne določa več, da
                  Rdeči križ Slovenije opravlja tečaj in preizkus znanja iz prve pomoči za bodoče
                  voznice in voznike. Predlog zakona namreč določa, da minister za zdravstvo določi
                  zavod oziroma društvo oziroma posameznika za to dejavnost. Rdeči križ Slovenije od
                  leta 1970 organizira tečaje prve pomoči, ima strokovni center za prvo pomoč, ki je
                  edina taka institucija v Sloveniji in ima izdelano doktrino na tem področju in
                  usposobljenih ima več kot 100 zdravnikov in medicinskih sester za to dejavnost.
                  Predlagam torej, da, in to je tudi stališče matičnega delovnega telesa,
                  predlagatelj upošteva, da ima Rdeči križ Slovenije javno pooblastilo za izvajanje
                  tečajev prve pomoči in da se to vgradi v zakon za drugo obravnavo.</p>
               <p>In še zadnje, tretje, gre za 173. člen, o tem je nekaj spregovoril že kolega
                  Topler. Ta člen določa, da pooblaščena zdravstvena organizacija, ali zasebni
                  zdravnik mora sporočili organu za notranje zadeve, da je njegov bolnik postal
                  nezmožen voziti motorno vozilo. Zdravnik naj torej prekrši zapovedano molčečnost.
                  To je gotovo v nasprotju s kodeksom in etiko zdravnikovega dela, ruši njegovo
                  avtonomnost, kar je pa še posebej važno, ruši zelo občutljiv, bom rekel kar
                  izjemno občutljiv mehanizem odnosa zdravnik - bolnik. Zato predlagam, da se
                  ponovno pretehta rešitev, predložena v tem 173. členu in da se pretehta predlog
                  eventualne uvedbe instituta obveznega izvedenstva. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Sisinger. Za njim bo na vrsti Ivo Hvalica, če bo prišel
                  med tem v dvorano.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani podpredsednik, poslanke in poslanci! Mislim, pa ne samo jaz, ampak
                  mnogi uporabniki cest, da z zakonom o varnosti cestnega prometa kasnimo že kar lep
                  čas in da bi zakon o varnosti cestnega prometa že moral biti sprejet v končni fazi
                  in sem prepričan, da bomo storili poslanci v Državnem zboru vse, da bi bil ta
                  zakon še v tem letu do konca sprejet, da bi vsi ti predvideni ukrepi, ki so
                  pripravljeni v tem predlogu zakona, začeli v začetku leta 1996 dejansko tudi
                  veljati.</p>
               <p>Skrbno sem prebral vsa stališča matičnega odbora in moram reči, da bom v celoti
                  vsa stališča, ki jih tudi matični odbor podpira, podprl tudi sam prav zato, da bi
                  predlagatelj zakona lahko čimprej pripravil predlog zakona za jesensko zasedanje v
                  drugo branje in prav tako podpiram tudi predlog matičnega odbora, ko nalaga Vladi
                  s posebnim sklepom, da pripravi predlog zakona o prekrških, ker se strinjam s
                  predlagatelji, da tudi ta zakon sodi v čimprejšnji sprejem, ker je gotovo povezan
                  s tem zakonom. Mnogi se že sprašujejo, zakaj pravzaprav tega zakona o varnosti
                  cestnega prometa že nismo prej sprejeli in zakaj dopuščamo takšno stanje na cestah
                  v našem prometu, kot seveda je. Jaz sem prepričan, da mi vsi, poslanci in
                  poslanke, se zavedamo tega, da je že bilo tudi danes povedano, tega zakona ne
                  sprejemamo za policijo. Ta zakon potrebujemo za svojo varnost, ta zakon
                  potrebujemo za svojo mirnejšo vožnjo na naših takšnih ali drugačnih cestah in da
                  smo lahko priča temu, da sedanja zakonodaja in sedanji prekrški in kazni, ki so po
                  tem sedanjem veljavnem zakonu, v bistvu ne prispevajo k varnosti v cestnem
                  prometu. Še takšne ali drugačne kazni niso finančno naredile discipline in reda na
                  cestah in dejansko tudi te kazni, ki so za pasove ali za prekoračitev hitrosti,
                  niso prispevale k temu, da bi ta varnost na cestah bila voznikom zagotovljena.
                  Zato seveda se bom z vsemi vami, poslanke in poslanci, zavzemal, da ta zakon
                  sprejmemo v takšnem smislu in duhu, ki bo prispeval k temu, da se vendarle
                  zagotovi večja varnost, te varnosti pa ni mogoče doseči samo s finančnimi
                  sankcijami in kaznimi, ampak z ukrepi, ki jih vendarle ta zakon predvideva, zato
                  jih ni treba naštevati in mislim, da so ti ukrepi vendarle napredek k temu, da se
                  bo vsak, ki si bo nabral toliko in toliko kazenskih točk, zavedal, da mu bo je
                  odvzeto vozniško dovoljenje, da nastopijo takšni ali drugačni ukrepi.</p>
               <p>Dobil sem nekaj pisem naših občanov in moram reči, da me na neki način opozarjajo
                  še na eno zadevo okoli kazenskih točk itd. Sprašujejo seveda o tem in tudi glede
                  ponovnih izpitov, kar je tudi v stališčih in sklepih. Mislim, da bi se
                  predlagatelj zakona moral seveda zavedati tega, da pri kazenskih sankcijah in
                  ukrepih ponovno predvidi in na nek način prouči tudi ta vprašanja, ki so s
                  stališči in sklepi povedana, ali je ukrep ponovnega preizkusa znanja in seveda
                  vozniškega izpita nekomu, ki je že to imel, realno, da se mu postavi, da mora ta
                  izpit ponovno opraviti. Ali ne gre za predlog v tej smeri, kot mi nekateri pišejo,
                  in tudi sami predlagajo, naj se v zakonu predvidi daljši odvzem vozniškega
                  dovoljena, to pa pomeni, da se takemu nediscipliniranemu vozniku seveda tudi skozi
                  daljši odvzem vozniškega dovoljenja prepreči vsakršna vožnja in uporaba vozila, s
                  tem se mu pa tudi prepreči nadaljnjo povzročanje prometnih nesreč, če so te
                  prometne nesreče bile v takih primerih pogostejše.</p>
               <p>Drugo, moram reči, da podpiram predlog tudi matičnega odbora in pravkar, kar je
                  povedal gospod doktor Predan, odločno podpiram, da se v poglavju oziroma predvsem
                  v 125. členu, kjer je govora o alkoholu, da predlagatelj enostavno 2. točko črta,
                  kajti ko govorimo, da ostali vozniki motornih vozil imajo lahko do 0,5 grama
                  alkohola, potem je to samo pravzaprav prilivanje ognja k temu, da ta 0,5 ni 0,5,
                  ampak, da je ta 0,5 0,7, da ta ni 0,7, ampak je 1,2. To pomeni, omogočamo vendarle
                  s tem zakonom zadeve, ki pravzaprav jim ni konca na tem področju videti. Če
                  poslušam poročila o nesrečah, če ni alkohol na prvem mestu, potem je sigurno med
                  prvimi tremi mesti, je potem na drugem ali najkasneje na tretjem, marsikdaj pa na
                  prvem mestu, potem mislim, da v zakonu ni mogoče omogočati nadaljnjega toleriranja
                  v tem, ampak bi moralo biti tako, kot so povedali poleg doktorja Predana tudi
                  drugi, da seveda, če bomo v zakon napisali, da velja za vse voznike 0,0, potem je
                  to seveda 0,0 in je to tista varovalka pri vseh voznikih motornih vozil, da kadar
                  se poda na vožnjo, kadar je na vožnji in med vožnjo, mora dejansko biti popolnoma
                  trezen. Mora ravnati v treznem stanju z vozilom in je to zavajanje samega sebe, ko
                  rečemo 0,05 oziroma, mislim, da je treba to točko dva v 125. členu črtati in je s
                  tem jasno, da tega ni mogoče. Če pa že mora biti v zakonu, kaj se pa dogaja s
                  tistimi, ker mi ne bomo preprečili tega pitja tudi med vožnjo, potem pa naj
                  ostanejo ostrejše kazni od tam, kadar ima kdo od 0,0 naprej karkoli ugotovljeno,
                  ker drugače je tudi to brez smisla. Jaz sem, tako kot za vse poklicne voznike,
                  tudi za vse ostale voznike je to popolnoma 0, kot poznamo to v Češki, Slovaški in
                  nekaterih drugih primerih že dolga leta, ne samo sedaj in zato podpiram ta
                  stališča v tej smeri.</p>
               <p>Kar se tiče stališč v 134. členu pa sem vendarle predlagateljem tudi s svojimi
                  predlogi in stališči predlagal, naj ponovno proučijo to obdobje leta starosti itn.
                  Zadnje podatke sem gledal in analize, ki obstojajo na področju prometnih nesreč.
                  Danes je že bilo povedano tukaj, menda gospod Matuš, ali kdo je povedal, da imamo
                  pravzaprav med starejšimi vozniki, prav pri letih 70, 75, 80 izredno nizek
                  procent, skoraj ga ni, prometnih nesreč in da pravzaprav vemo, kakšni so podatki,
                  kje je največ prometnih nesreč in tako naprej. Odločno sem proti in ne morem
                  podpirati in ne bom podpiral v končni fazi do sprejetja tega zakona takšnega 134.
                  člena, ki predpisuje takozvane po 65. letu zdravniške preglede za najbolj
                  disciplinirane voznike. Za najbolj disciplinirane voznike bi pravzaprav pri takšni
                  letnici, kot je tu predlagana, tudi 70 let je nesprejemljivo, po moje in po mnenju
                  mnogih starejših voznikov je seveda kazen za tiste, ki so na cesti najbolj
                  disciplinirani in ki se najbolj varno obnašajo tudi do drugih sovoznikov. Vi dobro
                  veste kot vozniki, da vas najmanj ogrožajo starejši občani in da ne govorim, kdo
                  nas najbolj ogroža na cestah ali proti morju, ali proti Mariboru ali kjerkoli se
                  vozim, vem, da to ne delajo ljudje, ki so starejši, ker vsak čuva tudi sebe in
                  čuva tudi drugega. Mislim pa, da pa je pri mlajših ta neizkušenost v taki meri
                  prisotna, da je treba to upoštevati tudi v takšnem predlogu zakona, zato sem
                  predlagal in vas prosim, poslanke in poslanci, da podprete predlagana stališča v
                  10. točki predlogov dodatnih stališč, kjer predlagam predlagateljem, naj proučijo,
                  da meja, če se že mora določiti, da je ta meja določena pri 80. letih, če je nekdo
                  prej nesposoben itak preneha z vožnjo, če se nekdo prej počuti nesposobnega za
                  vožnjo preneha z vožnjo, ne glede ali smo sedaj imeli 60 ali 65 let in mislim, da
                  65 pa tudi 70 let ni meja, pri kateri bi zahtevali zdravniške preglede teh
                  starejših ljudi in jih na nek način kaznovali s temi stroški, ki bi jih imeli pri
                  zdravniških pregledih. Zato vas prosim, da podprete 10. točko, prav tako 11.
                  točko, ki je vezana na 172. člen, ne glede na to, da piše v opombi, da je to delno
                  že vključeno v stališčih in sklepih. Jaz sem pregledal vsa stališča in sklepe,
                  vendar v stališčih in sklepih ni tako točno povedano, kot jaz predlagam
                  predlagateljem, da to proučijo. Prosim vas za podporo v 10. in 11. točki teh
                  dodatnih stališč in sklepov, ker pravzaprav samo obogatimo stališča in sklepe,
                  predlagatelja pa vendarle obvezujemo, da mora te stvari tudi upoštevati pri svojih
                  pripravah za drugo branje. Prav tako vas prosim, da podprete 1. in 2. točko, ki
                  sem ju predlagal v teh dodatnih stališčih, in 15. točko, prav tako pa tudi 6 in 7,
                  čeprav v opombi piše, da sta vključeni v stališče odbora. Jaz sem ponovno prebral
                  in ne bo nič odveč, če bi stališče pod 6. in 7. točko sprejeli; moja predlagana
                  stališča so samo dodatno k tistim, kar odbor že predlaga, za katere sem že prej
                  povedal, da bom v celoti podprl.</p>
               <p>Da zaključim - podpiram predlog zakona v takšnem predlogu, kot je z vsemi temi
                  dopolnitvami, ki so predložene. Podprl bom tudi nekatera druga stališča, ki so jih
                  predlagali posamezni poslanci - da kar že zdaj povem - tisto dopolnitev k
                  stališčem matičnega odbora, ker menim, da vsa stališča, ki jih bomo kakorkoli
                  sprejeli, ki gredo v smeri varnosti na cestah in varovanju ljudi, je samo
                  obogatitev tega našega zakona, ki ga moramo čimprej sprejeti, vsaj do konca leta
                  pa gotovo, da bi preprečili to obnašanje na cestah in seveda nevarno vožnjo, ki se
                  ji danes skoraj že izogibamo in ne upaš več na cesto prav zaradi vse pogostejših -
                  ne samo težkih poškodb, ampak smrtnih primerov - ki jih ni mogoče preprečiti z
                  drastičnimi, odločnimi, kazenskimi sankcijami. To ni finančna kazen. Kazen mora
                  biti takšna, kot jo zakon predlaga - odvzem vozniškega dovoljenja za dalj časa,
                  mirovanje - prej je že nekdo rekel, da naj vzamejo taki šoferji kolo v roke in naj
                  se vozijo s kolesi. 1, 2, 3 leta se naj vozi s kolesom, potem se bo navadil na red
                  in disciplino na cestah. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivo Hvalica. Za njim bo na vrsti gospa Metka
                  Karner-Lukač.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Spoštovani! Danes zjutraj, ko sem se vozil v Ljubljano, sem na Radio
                  Slovenija slišal dokaj čudno novinarsko ugotovitev - danes bo Državni zbor
                  sprejemal oziroma razpravljal o predlogu zakona o varnosti cestnega prometa, ampak
                  glede na to, da so poslanci sami udeleženi v prometu in da jih to tangira, bodo
                  gotovo to sprejeli tako, kot da ne bi sprejeli in bi bilo boljše - tako je bilo
                  rečeno - da tega zakona sploh ne bi sprejeli. Ne vem, od kod ta novinarska
                  ugotovitev. Mislim, da je pisana na kožo nekega ljubljanskega poslanca, ki ima
                  mogoče avto samo za to, da gre ob nedeljah na morje v Koper ali Portorož, ni pa
                  pomislil na tiste, ki presedimo vsak dan v avtu 3 ure. Po tem uvodu bi še to
                  povedal, da sem si danes z namenom, da ugotovim, kako se da voziti po predpisih,
                  vzel eno uro več časa in poskušal to tudi izvesti.</p>
               <p>Rezultat je bil dokaj zanimiv, pa bom to kasneje povedal. Sedaj grem najprej na
                  zakon. Glejte, običajno imamo pri teh v vseh zakonih to oceno stanja in tu očitno
                  zakonodajalec misli, da se mu mora nekaj napisati, da pač izpolni par vrstic itd.
                  Tu, danes, ob tem zakonu je bila pa prilika, da bi dejansko dobili neko oceno
                  stanja, podkrepljeno z nekimi statističnimi podatki. Veste, jaz se ne zadovoljim s
                  tisto obrabljeno, super obrabljeno floskulo, nesreča se je zgodila zato, ker
                  udeleženec ni prilagodil hitrosti razmeram na cesti. To je tako obrabljeno, to je
                  tako brez veze, to je tako nepojmljivo puhlo in tudi nestrokovno, da je to težko
                  povedati. Kdaj sem se najbolj zavedal tega, kaj pomeni ena taka pusta
                  floskula.</p>
               <p>Pred sedmimi leti se je v mojem rojstnem kraju ubilo hkrati v enem avtomobilu,
                  padli so v Sočo, zleteli s ceste, pet mladih ljudi. To je četrtina prirastka
                  mojega rojstnega kraja - letnega prirastka. In to me je globoko pretreslo. Takrat
                  sem zbral tudi nekih 300 podpisov itd. in hotel takratni Sekretariat za promet in
                  zveze tožiti, ker sem ugotovil, da je nedvoumno za to bila kriva cesta. Zgodilo se
                  je na soški cesti med Kanalom in Tolminom, torej teh 5 mladih je praznovalo, vsi
                  so imeli manj kot 22 let, dve dekleti, trije fantje. Praznovali so rojstvo sina
                  enega izmed teh in so se vračali dol. Res so mogoče nekaj popili, so mogoče
                  spregledali, ampak vse skupaj bi se srečno končalo, če bi na tistem delu ceste
                  bila ena preprosta odbojna ograja, ki sedaj je, ampak je zato moralo umreti 5
                  mladih ljudi. Ugotovitev, niso prilagodili hitrosti pogojem ceste. Torej, zaradi
                  tega je škoda, da danes, ob prvi obravnavi tega zakona pri oceni stanja nismo
                  dobili nekaj podatkov, konkretnih podatkov. Mogoče tako starostno razvrstitev
                  povzročiteljev najhujših prometnih nesreč, dejanske vzroke itd., itd. Torej, res
                  škoda in jaz mislim, da zakonodajalec to lahko še popravi in da nam postreže z
                  enim takim objektivnim tabelaričnim prikazom te grozljive situacije pravzaprav, ki
                  je na naših cestah, da bi mi lažje doumeli, ne pa puhlo tu v dveh odstavkih
                  opisati to celo stanje, ki v bistvu ni nikakršna ocena stanja.</p>
               <p>V zadnjih 10 dnevih se je tik, preden sem jaz prišel mimo na cesto, zgodilo na
                  moji cesti, sta se zgodili dve prometni nesreči s smrtnim izidom. Ena je bila v
                  soboto, ena pa prejšnji teden, ko je umrla 28 let stara <q>"punca"</q> iz Goriških Brd.
                  Take stvari človeka pretresejo, ampak kaj pa ugotovi, pa tudi če nisi policist, pa
                  tudi, če nisi prometni izvedenec, da je nedvoumno nekaj, da posvečamo, da organi,
                  ki nadzirajo promet, posvečajo preveč pozornosti, rekel bi nekemu formalnemu delu
                  pregledov, vas bodo pa sigurno vprašali, ali imate trikotnik, ali imate prvo
                  pomoč, ne pregledajo pa ukrajinskega kamiona, kakšne gume ima, pa kakšno vzmetenje
                  ima. Niti ne vem, ali imajo sredstva, da bi lahko ugotovili, ali je ta sploh
                  sposoben voziti na naših cestah. Torej, ali ima policija naprave, da bi sredi
                  vožnje kontrolirala, tehnično kontrolirala eno takšno vozilo, ki vstopi v našo
                  državo in ki je velikokrat povzročitelj težke prometne nesreče.</p>
               <p>Po drugi strani, nekateri se boste spomnili, da sem že dvakrat predlagal zdaj v
                  dveh letih, da bi odpravili tehnični pregled za nova vozila in pri tem kar
                  vztrajamo. To je absurd brez primere. Pregledujemo nova vozila, ki so jih izdelali
                  v zahodni Evropi in, recimo, na Japonskem, kar je absurd, saj tega ne pozna nobena
                  država. Torej, če že resor noče upoštevati tega, potem sem tudi za to, da bi
                  prišli do nekega, mogoče kompromisnega predloga, da bi tehnično pregledovali tudi
                  nova vozila, ampak tista, ki prihajajo, recimo, kaj jaz vem, z vzhoda. Žal je tu
                  kvaliteta še vedno oporečna, da tako rečem in mogoče tudi za tista vozila, ki so
                  kupljena preko teh sivih uvoznikov, za katere vemo, da po dve, tri leta ležijo, ne
                  vem, na kakšnem lagerju itd. Tega je Ljubljana polna in veliko ljudi, ki kupi
                  avtomobil v Ljubljani, misli, da so kupili nov avto - gre predvsem za italijanske
                  avtomobile - so kupili pa v bistvu, je nov avto, ampak je star izdelek, avto je
                  nov, to je pa razlika. Torej jaz bi na tem mestu ponovil to mojo pobudo, da bi
                  odpravili tehnične preglede za nova vozila in do tri leta stara vozila, ker to je
                  nesmiselno. Tisti čas raje posvetimo drugim problemom.</p>
               <p>Zdaj moram pa še nekaj reči, preden bi se sprehodil skozi zakon. Minister je
                  rekel, da je najpomembnejša novost, da so kazenske točke. Jaz bi rekel, da je
                  najpomembnejša novost v tem zakonu v bistvu poudarjena represija. Represija in
                  represija v tako rekoč vsakem drugem členu. Ali je mogoče kdo od vas zasledil,
                  meni namreč ni uspelo, da bi v tem zakonu bilo predvideno kaj tudi za tiste, ki
                  promet nadzirajo, konkretno za prometno policijo. Jaz nisem tega zasledil. Jaz
                  mislim, da so pa še kako potrebni tudi oni določene prevzgoje, ne samo vozniki,
                  ker danes, ko sem se vozil, jih je bilo tudi včeraj, nenavadno veliko, štiri
                  zasede, in to mi ni ušla beseda, na cesti od Gorice do Ljubljane, štiri zasede,
                  ker to so zasede. Namesto pred ovinkom, za ovinkom. Ubij se, potem bomo izmerili,
                  koliko si bil odmaknjen od sredine ceste in bomo naredili zapisnik. Zakaj me pa ne
                  čakaš spredaj, da bi me opozoril? To se zelo pogosto oziroma kar standardno
                  dogaja. Se pravi, v zakonu manjka tudi nekaj, s čimer bi pravzaprav omogočili tudi
                  usposabljanje ljudi, ne samo, ki učijo v avtošolah, o tem je tu veliko, ampak o
                  tistih, ki promet nadzirajo. Kar pa se tiče učenja avtošol, sem pred kratkim -
                  zelo redko mi uspe gledati kakšen TV tednik - ampak zadnjič sem videl enega, ki je
                  obravnaval eno čudno mafijaštvo v avtošolah Ljubljana in upam, da bo ta zakon to
                  uredil. Sicer pa bi se samo še malo sprehodi, mogoče tudi nekaj redakcijskega, kar
                  pa kaže tudi na površnost, ne morem drugega reči. Moti pa me nekaj vsebinskega v
                  22. členu, ko govorimo o prometnem pasu. Ko sem jaz hodil v avtošolo pred daljnimi
                  30 in nekaj leti, smo se učili, da se vozi po desni strani desne polovice
                  cestišča, tu pa govori po sredini prometnega pasu. Jaz bi rekel, da kaže o tem
                  razmisliti. Najbolj pogosto, kar jaz opažam je to, da vozniki, ki vozijo meni
                  nasproti, vozijo izrazito po sredini ceste in s tem ti zožujejo prometni pas. To
                  ne velja samo za tovornjake, ki itak ima tak gabarit, da zasede celoten prometni
                  pas, ampak velja tudi za osebna vozila. To je zelo pogosta stvar.</p>
               <p>Druga stvar so hitrosti. Jaz sem ob neki priliki o tem v neki poslanski skupini že
                  govoril in bom povedal na praktičnem primeru. Več ali manj odsek ceste med Vipavo
                  in Podnanosom poznate. To je navadna, državna cesta, magistralka, ki pa ima skoraj
                  en kilometer ravnine in če bomo tam vozili po novih predpisih, jaz sem tam danes
                  namreč napravil prekršek. Vozila je kamionska kolona s takimi vmesnimi
                  nevarnostnimi razdaljami, da mi niso omogočili enega po enega, ampak ker sem videl
                  en kilometer naprej sem to prehitel in če bi tam vozil 80 km na uro in vsi za
                  mano, ki so prehiteli, potem bi naredili nepojmljivo kolono, ki bi segala
                  kilometre nazaj in po tem, ko bi se to vilo naprej bi nastalo še marsikaj hujšega,
                  ker nekomu potem popustijo živci, prehiti in nesreča je tu. Mislim, da bi lahko, v
                  primerih, kot jih imajo Italijani, dovolili tudi na magistralnih cestah, na
                  izjemnih odsekih, kjer je to možno, večjo hitrost od 80 km na uro. To tu ni
                  predvideno. Tu v 28. členu je zelo jasno napisano.</p>
               <p>Druga stvar, pisal mi je starejši občan iz Ilirske Bistrice in me vprašal, da če
                  se zavedamo, da bo on moral dati za prekršek, če ga bo storil, nekaj več kot ima
                  plače, oziroma, ko bo šel v penzijo bo pa to še manj. Nihče nima nič proti visokim
                  kaznim, samo to kar ste tu predvideli, spoštovani gospodje, to ni razumno. Saj smo
                  se pred nekaj meseci pogovarjali, kakšne so minimalne plače pri nas, pa takemu
                  človeku moramo tudi omogočiti, da sede za volan. Saj ta ne bo mogel več sesti za
                  volan, ali pa bo sedel, zaradi tega, ker bo imel nad seboj hipoteko te kazni in se
                  bo zaradi tega zaletel. Kje pa imate kazen en milijon dvesto in milijon petsto
                  tisoč? Take kazni ni. Vi dosežete v Italiji 500.000 LIT, potem je sodnik in tako
                  dalje. Mi ne moremo predpisati nekomu kazni, ki je višina njegove plače. To je
                  absurd.</p>
               <p>36. člena ne razumem. Če mi kdo lahko pojasni, kaj pomeni to: z denarno kaznijo
                  1500 SIT se kaznuje za prekršek voznik, ki ne potrebuje vozniškega dovoljenja in
                  ne ravna v skladu s prvim odstavkom tega člena. Sedaj ne vem, ki ga ne potrebuje,
                  ali je tu kakšna napaka ali kaj?</p>
               <p>Svetlobni prometni znaki. Tudi tu se je vtihotapila neka nerodnost. Glejte, tu
                  piše svetlobni prometni znaki oziroma semaforji. Naprej piše, svetlobni prometni
                  znaki imajo prednost pred prometnimi znaki. Svetlobni prometni znak po tehnični
                  terminologiji je tudi normalen prometni znak, ki pa je svetleč. Najbolj pogost je
                  to STOP. Ne vem, zakaj bi imel ta prometni znak, tako kot tu piše, prednost pred
                  drugimi prometnimi znaki. Jaz tega ne razumem. Svetlobni je zaradi tega, da se
                  ponoči vidi.</p>
               <p>Rad bi zopet opozoril na 191. člen, rok in opravljanje tehničnih pregledov in če
                  ne bo zakonodajalec oziroma predlagatelj zakona upošteval teh mojih pobud, ki so
                  stare že dve leti, bom jaz amandmiral 191. člen kot sem prej pojasnil. Na vsak
                  način bi želel, da je ta zakon, ki ga bom jasno podprl, ki je zame življenjski
                  zakon, ki mi vsak dan mora omogočiti, ob tem, da ga sam spoštujem, da se varno
                  pripeljem na delo, to se pravi v Državni zbor in se vrnem nazaj, pa še, da opravim
                  kakšno vožnjo v prostem času. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Vladimir Topler. Izvolite!</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Hvala za besedo. Repliciram gospodu Hvalici. Tudi jaz si želim, da bi se on
                  čimbolj varno vozil, vendar se z določenimi stvarmi, ki jih je povedal, strinjam,
                  z določeni stvarmi se pa ne morem strinajti. Jaz imam tukaj gospod Hvalica, in vam
                  lahko tudi fotokopiram, ali pa celo podarim veliko poročil, ki prav to, kar ste vi
                  rekli, opozarjajo. Ta poročila smo dobili v parlamentu na mojo prošnjo, na prošnjo
                  Odbora za infrastrukturo in drugo. In so prav po tem razdelani. In tisto, kar je
                  najbolj bistveno iz teh poročil, je, da je vzrok za prometne nesreče predvsem
                  alkohol in neprilagojena hitrost. Vi ste govorili, da je tam bil glavni vzrok
                  <gap n="....."/> <stage>(Ali me poslušate, gospod Hvalica? Ne želi, kot ponavadi.)</stage><gap n="..."/>
                  da je bil glavni vzrok ograja. Vendar glavni vzrok pri teh mladih, ki so se ubili,
                  ste vi sami ugotovili, da je bil alkoholiziranost in neprimerna hitrost. Žal te
                  oguljene fraze ne dosežejo ničesar in zato je potrebno tukaj nekaj narediti. Druga
                  stvar, ki pa seveda, ki jo kot socialdemokrat zagovarjate, je seveda to, da nekdo,
                  ki ima nizko plačilo, nizko pokojnino bo moral za kazen plačati vse. Seveda, ampak
                  za to bo toliko bolj pozorno vozil, da ne bo delal prekrškov. In to je tisto, kar
                  ta zakon dela. Jaz podpiram to kaznovalno politiko.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Za repliko sta se javila gospod Ivo Hvalica, izvolite, potem pa še gospod Drago
                  Šiftar.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Gospod Topler. Sploh nisem omenil svoje stranke. Jaz pač razmišljam tako. Vi
                  razmišljate LDS-sovko. O alkoholu nisem rekel nič, ker ste že drugi toliko
                  govorili o tem in mislim, da se strinjam generalno s tem. Sedaj pa ne vem, s čim
                  se vi strinjate. Ali s tem, da sem jaz socialdemokrat, pa da ste vi LDS-sovec. Jaz
                  se strinajam, da ste vi LDS-ovec in s tem, da sem jaz socilademokrat. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Drago Šiftar. Izvolite!</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani. Mislim, da je kolega Toplerja zaneslo. Ena stvar je. Verjetno on
                  humanistične izobrazbe, humanističnega poklica verjetno ve, da je kaznovanje
                  namenjeno temu, da te strezni, da te opomni. Resno, če je to neka marginalna
                  sumica, to lahko pozabiš. Če pa so to takšne vrednosti, ki so zapisane v tem
                  predlogu zakona, potem pa ljudem, tisti, ki imajo nižje dohodke, če se mu zgodi
                  napaka - jaz ne zagovarjam tiste, ki dnevno napake delajo - ki se mu zgodi napaka,
                  ne preostane drugo kot vrv. Vsaj z ene strani to mogoče imate prav. Če je to
                  liberalni pristop, se na ta način rešite tistega šoferja. Ker če se enkrat obesi,
                  ga drugič več ni na cesti. Samo drugače pa bi rad ob tej priliki tudi povedal.
                  Prevozim verjetno največ kilometrov med vami. In danes sem bil tudi vkleščen nekje
                  pri Vranskem med kamione, tako da sem celo zamudil, saj sem to predvideval in sem
                  se opravičil. In tam poslušam, ne morem drugače reči, kot <q>"osladen"</q>, ne morem
                  drugače reči, kot <q>"osladen"</q> govor ministra, kako bo s tem zakonom rešil skoraj
                  vse. Saj je rekel potem, da nekaj tudi infrastruktura in nekaj tudi drugega pa
                  nekaj tudi rabimo v času in vzgoje, ampak drugače bo rešil marsikaj.</p>
               <p>Veste kaj, spakiral sem, tako me je razjezilo. Mogoče je to tudi gledanje
                  ministra, nenazadnje, pa naj mi bo oproščeno, ampak tisti, ki v prometu ne
                  sodeluje, tisti, ki gleda promet s helikopterja, ali pa celo s stranskega sedeža
                  udobnega avtomobila, mogoče to doživlja na nek drugačen način.</p>
               <p>Mislim, če sem že repliciral gospodu Toplerju, jaz vam kot kirurgu sigurno zaupam,
                  nikakor vam pa ne bi zaupal, če bi vašo specializacijo delali na neki Barbi
                  lutkici in bi se potem spravili na mene kot prvega pacienta. Jaz mislim, da je
                  minister v tem govoru tako nastopil. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Topler ima še repliko.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Kolegice in kolegi! Žal je res, da se ta moj humanistični poklic velikokrat
                  začenja ali pa konča zelo tragično in prav zaradi tragedij na naših cestah. Seveda
                  so pa različni pristopi, kako to urediti in tisto, kar zagovarjam, kar se mi zdi
                  bistveno, je, da ne zdravimo posledice, ampak da zdravimo vzroke. In vzrok je v
                  tem, ker je gospod Hvalica govoril, da se je tam v njegovem rojstnem kraju ubila
                  četrtina letnega prirastka. Pet mladih ljudi. Rekel je, da je takrat zbral 300
                  podpisov in poslal peticijo ali želel peticijo zaradi tega, ker ni bila ograja. In
                  on je dejal, če bi bila ograja, tega ne bi bilo. Hkrati pa je povedal, da so ti
                  vozili z neprimerno hitrostjo in alkoholiziranostjo. Torej je vzrok drugje, ne v
                  ograji.</p>
               <p>In drugo kar je, ne se sedaj sklicevati na to, in govoriti, da nekdo, ki bo moral
                  plačati kazen, bo pa s tem socialno ogrožen. Bistvo je, da tudi tu moramo zdraviti
                  kavzalno oziroma biti pristop predvsem s strani vzrokov, da ljudje ne bodo delali
                  več prekrškov. Gospod Hvalica je sam rekel, da je danes zjutraj naredil prekršek
                  zavestno, zaradi tega, ker je pač prehiteval.</p>
               <p>Drugič, ko bo kazen tako velika, da mu bo šlo polovico poslanske plače, upam da
                  tega ne bo naredil, in to je tisto, kar moramo storiti, da bo kaznovalna politika
                  taka, ki bo preprečila to, kar se dogaja na cestah.</p>
               <p>Jaz sem že prej povedal, da je bistveno v prometni varnosti to, da če imam pravico
                  do vožnje, imam pravico in dolžnost tudi do varnosti kot udeleženec, enkrat kot
                  voznik in drugič samo kot udeleženec. In te pravice ne smemo vzeti. In tiste, ki
                  so nepošteni v prometu, je treba kaznovati in upam, da boste vi, ki tako
                  zagovarjate kaznovanje v vseh drugih primerih, tudi tu zagovarjali isto
                  stališče.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica ima repliko.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Gospod Topler, jaz nisem rekel, da je v primeru tiste strašne
                  tragedije, da so vozili prehitro. Jaz sem rekel, da so ugotovili, da niso
                  prilagodili, to je pa razlika, zato ne potvarjajte stvari. Je treba biti precizen
                  pri teh stvareh, ker nenazadnje so to že itak dovolj tragične stvari, sedaj pa, da
                  bi to še dopuščali tu post festum, ker ne vem, mogoče bo kdo celo od staršev teh
                  otrok to zadevo mogoče tudi slišal. Ne vem, včasih se prenaša po Radiu direktno in
                  bog ne daj, da bi izpadlo, da sem jaz to rekel. Zato bodite pozorni, kakšne besede
                  mi pripisujete. V redu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ignac Polajnar ima še repliko.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Ker je bila tukaj beseda o socialno ogroženih, jaz seveda tega ne
                  morem povezovati z varnostjo v cestnem prometu. Gospod Šiftar je rekel: <q>"Ja, je
                  naredil napako."</q> Če človek naredi napako sam in če nikogar ne prizadene, je pač
                  naredil napako. Kakšne so posledice, so posledice na njem, ampak če človek naredi
                  napako na cesti, se ponavadi zgodi, da za tisto napako ne plača samo on sam, ampak
                  morda bolj kot on sam plača nekdo drug. O etiki moramo govoriti, ne o socialnih
                  problemih na cestah. Prosim, ne mešati tega, ker če bomo šli s socialnim nabojem,
                  oprostite, potem smo zgrešili. In še nekaj je potrebno reči v tej zvezi, ker je
                  bila tudi beseda o tem, kako tisti, ki imajo nižje prejemke, pa bi morebiti
                  naredili napako. Jaz sem prepričan, da so to ljudje, ki se ne vozijo z ne
                  najboljšimi avtomobili in ti, sem prepričan, ne izzivajo tolikokrat na cesti,
                  vsaj, kot jaz opažam. Bolj izzivajo tisti, ki imajo večje in boljše avtomobile in
                  tisti bodo odplačali tisto, kar jim bo šlo, tako da bi jaz stvari nekoliko
                  razlikoval. S tem pa ne trdim, da tisti, ki imajo slabše avtomobile, tudi ne
                  naredijo napake, ampak, če je napaka, potem moramo vedeti, da ta napaka prizadene
                  tudi drugega in ne samo tistega, ki jo je naredil. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Za repliko so se javili gospodje Hvalica, Šiftar in Sušek. Najprej dajem besedo
                  gospodu Ivu Hvalici.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Zahvaljujem se gospodu Polajnarju, da mi je omogočil to repliko. To sploh
                  ni res, da nesreče povzročajo samo tisti z močnimi vozili. Ko zagledam za seboj
                  jugota, ali pa fičota s 6 žarometi in ugotovim, da če ima denar za žaromete, ga
                  nima za zavore in za amortizerje. Jaz se umaknem, ker to so tako imenovani <q>"rally"</q>
                  vozniki. To so najhujši in take bi lahko policija takoj evidentirala. Ni nobenega
                  problema, saj manifestirajo navzven, polni nalepk - <q>"rally team"</q>, 6 žarometov, ne
                  vem, koliko barv, dvakrat 40 watov glasbe. To bi takoj lahko; ampak to so cestni
                  razbojniki. Za te niti ni potreben nov zakon. Če bi samo hoteli, bi jih polovili.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Šiftar. Bomo šli po vrsti. Replik je vedno več. Javili so se še
                  gospodje Sušek, Moge, Polajnar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Repliciral bi gospodu Polajnarju - ali me ni razumel, kar je potem opravičljivo,
                  če ne, pa hoče zmarginalizirati moj govor. Jaz nisem govoril o tem, da naj ne
                  plačujejo ali kakorkoli. Tudi gospod Polajnar, ne vem, kakšen avto vozite - ali je
                  malo slabši, ali malo boljši - to je odvisno tudi od meril. Recimo, lahko se vam
                  nekaj zalomi. Nenazadnje smo tudi zato kaznovani; kaznovalna politika mora biti v
                  takšnih okvirih, ker če se ti zalomi, da te še ne pokoplje. V zakonu, ki sem ga
                  šel skozi - mogoče nisem opazil - ni nikjer zapisano, da, recimo, nalagamo
                  policiji oziroma tistim, ki postavljajo talno signalizacijo oziroma prometno
                  signalizacijo ob cestah, da gredo še enkrat skozi in preverijo, kaj je sploh
                  postavljeno na cesti. Tisti, ki se vozite s štajerskega konca, veste, da je med
                  Celjem in Ljubljano eden izmed normalnih delov za prehitevanje nekje pri Vranskem.
                  Pri bencinski črpalki se vidi 1,5 kilometer naprej. Tam je neka pametna glava
                  postavila polno črto. Se pravi, edino tam, kjer si se lahko rešil kakšnega kamiona
                  oziroma počasnega vozila. To pa ni nikjer zapisano. O teh nihče ne govori, da bi
                  šli še enkrat prevetriti in pregledati. Toliko represije, kot veje iz tega zakona,
                  ni bilo in nisem zasledil v nobenem zakonu. Policaji sami sebi delajo neomejeno
                  oblast. Tega ni bilo niti v zakonih takratne dobe, ko smo govorili o
                  totalitarizmu. Se pravi, v prejšnjem obdobju je bil zakon bistveno bolj humano
                  zapisan.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Maks Sušek ima repliko, za njim pa še gospoda Rudi Moge in
                  Ignac Polajnar.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Cenjene kolegice in kolegi! Javil sem se k repliki predvsem zaradi tega, ker se je
                  začela zadeva preveč politizirati. Mislim, da gre za neko izredno zadevo, zelo
                  pomembno in bi jo bilo potrebno čimbolj strokovno in pa človeško obravnavati.
                  Dejansko gre tukaj za izredno kompleksno vprašanje, torej predvsem gre za tri
                  sklope, kakor sem videl, recimo, po tem zakonu, torej gre najprej za udeležence v
                  prometu, gre za pogoje, torej osnovno cestno omrežje kot tako in gre potem tudi za
                  vse ostale organe oziroma za izvajalce oziroma vse tiste, ki pač morajo gledati za
                  tem, da bi bilo teh nesreč čim manj. In v tej zvezi repliciram predvsem na tisti
                  sklop okoli sankcij kot takih. Tu se je začela tudi politizacija, kot taka. Jaz
                  mislim, da bi bilo treba tu ubrati, jaz sem pristaš tega, da se ubere tu neka
                  optimalna steza. Nisem dejansko nikoli za, čeravno gre za izredno težko vprašanje,
                  ampak nisem za tako enostranski pristop, da bi poizkušali rešiti samo z
                  maksimalnimi pristopi, kar se sankcioniranja tiče, ampak bo treba resnično v tej
                  zvezi zbrati neko srednjo, trezno pot. V tej zvezi sem izredno zadovoljen s to,
                  kako bi rekel, s tem pristopom točkovanja kot takega. Če gledam sankcioniranje iz
                  vidika pravičnosti, bi rekel, da ta točkovni sistem, ima nekaj v sebi, ima bolj
                  pravičen in objektiven pristop predvsem zaradi tega, ker dejansko prizadene
                  vsakega enako, ne glede na to, v kakšnem premoženjskem stanju oziroma materialnem
                  stanju je. Dočim pa se mi denarne sankcije pa le zdijo, pri denarnih sankcijah pa
                  mi načenjamo vprašanje dejansko, neko, kako bi rekel, pravičnost, vprašanje
                  pravičnosti, recimo, od tega, kako je nekdo sankcioniran za isti delikt kot tak in
                  po mojem, recimo, bi morala biti neka korelacija na tem področju. Nemogoče je,
                  recimo, istovetiti nekoga, ki ima dejansko neomejene količine denarja, z nekom, ki
                  je nujno vezan tudi na osebni prevoz itn., vendar pa ima dejansko iz objektivnih
                  razlogov nizke prihodke kot take. Mislim, da če bi bila pravilna korelacija, njega
                  prav tako sankcija lahko prizadene, kot tistega drugega, ampak vendar v nekem
                  razmerju in zato se bom boril oziroma zastopal bom predvsem tudi na tem področju
                  sankcioniranja, predvsem denarno, v denarnem smislu, za neko optimalno pot kot
                  tako in bom pač podpiral take amandmaje, ki bodo, recimo, na tem področju to
                  zadevo, kako bi rekel, upoštevale ravno to korelacijo oziroma to povezanost, o
                  kateri sem govoril. V polni meri pa podpiram to novost, to točkovanje kot tako, s
                  to razliko mogoče, ker se začenja, sem za to, da bi nekaj točk povečali in pa tudi
                  kriterije malo izpopolnili, malo izboljšali, da ne bi za vsako malenkost dobivali
                  neke točke. Ker točke med seboj, če se med sabo primerja delikt od delikta, mora
                  imeti neko vsebino, ne more biti neki majhen delikt enako sankcioniran. Nekateri
                  delikti so po mojem preenostavni in jih ne bi tako. Če bomo to zadevo dejansko
                  tako zagrabili na pravilnem koncu, sem prepričan, da bo ta zakon dosegel svoj
                  namen. Hočem pa samo še to povedati, da mi imamo sedaj zakon kot tak in če bi se
                  ga vsi držali, bi verjetno ne bil potreben nov zakon. Zato bi, ne bom zato, ker se
                  pri repliki, ne bom sedaj načel neko drugo vprašanje, mislim, da je v drugih
                  zadevah še veliko več rezerve, kot pa na področju sankcioniranja. Zato še enkrat
                  poudarjam, ne politizirajmo tega področja, zajemimo ga zelo pošteno in
                  optimalno.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Predsedujoči, hvala lepa za besedo. Spoštovane poslanke in poslanci, jaz
                  nasprotujem temu, da socialo mešamo z višino izrečenih kazni v prometu. Lani sem
                  se peljal, sam sem bil voznik, iz Maribora v Göteborg v dveh dnevih. Šel sem po
                  cestah skozi Avstrijo, Nemčijo del Nizozemske in Švedske in moram reči, da je
                  kultura voznikov v Nemčiji ali pa na Švedskem ali kjerkoli drugje, kjer sem bil,
                  na neprimerno višji ravni, kot je kultura voznikov pri nas. Dejstvo je, kar je že
                  kolega Sušek povedal, da če bi spoštovali tu prometne predpise, bi tudi prometna
                  varnost bila tu popolnoma drugačna kot je. Tako pa ni in spraševal sem se, bil sem
                  pri kolegu iz mladih let v Göteborgu. Spraševal sem ga, ko sva se vozila, poglej
                  tukaj nihče ne prehiteva, vsi spoštujejo te omejitve, enega ni, zakaj je to? Rekel
                  je, veš tu so te rumene črte na cestišču zato, da te od zgoraj vidijo, s
                  helikopterja, ali prehitevaš, ali voziš prav ali ne voziš prav in takoj sledijo
                  kazni. Kazni so tudi za njihove žepe astronomsko visoke. Pri nas v tem zakonu tu
                  ne vidim drugega izhoda, kot da tudi mi posežemo po določenih represivnih kaznih,
                  ki bodo te reči zmanjšale. Drugega tu ne vidim in se mi zdi, da tisti, ki misli
                  sedaj ob tem zakonu načeti debato o sociali, o tem ali je točkovni sistem pravilen
                  ali ne, da lažejo samemu sebi in da ne bomo s tem, kar je kolega Hvalica ravno
                  začel, začeli tukaj zniževati točkovni sistem, zniževati kazni, da bo to ravno
                  tisto, kar je napovedal novinar v jutranji oddaji. Zdi se mi bolje, da bi to
                  debato obrnili v smer, v kateri bi kazalo, da bi se izboljšala ta prometna
                  situacija na cestah, ena izmed teh pa je vsekakor, tu jaz ministra Štera zelo
                  podpiram, naj le zasoli te kazni, kolikor se le da, in naj tudi točkovni sistem
                  prilagodi tako, da si bo vsakdo premislil, ali bo prehiteval, ali bo vozil preko
                  omejitve hitrosti ali bo vozil v vinjenem stanju ali kakorkoli drugače. V petek
                  sem se vračal tudi domov. Če bi tudi na to notri dal, sem videl tri prometne
                  nesreče, ena izmed teh je bila torej taka, da so že voznika pokrili s ponjavo, se
                  pravi, da je bil že mrtev, in to na tej kratki razdalji 120 km od Ljubljane do
                  Maribora in moramo, naša dolžnost je, da na tem področju nekaj naredimo in po
                  mojem bi bilo boljše, če bi se poskušali, no, saj sam poskušam, ampak mislim, da
                  so ti ukrepi, ki jih je ministrstvo predvidelo, v prvi fazi dovolj, poskušati
                  uvesti takšne ukrepe, ki bi to stanje nekje saniralo, ne pa, da bi bilo sedaj, kot
                  je, status-quo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Ignac Polajnar in potem še gospod Lojze Peterle, sta zadnja prijavljena k
                  repliki, potem se bomo pa vrnili k predhodnem redu prijavljenih. Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Mislim, da je prav, da se o teh vprašanjih tudi takole pogovarjamo, ker so
                  pomembna. Ker je ves čas beseda o represiji in v tem primeru, kot represija nad
                  samim seboj. Zame je norenje po cestah represija nad samim seboj in seveda nad
                  tistimi, ki niso nič krivi, udeleženi zraven.</p>
               <p>Zakaj se mi to potrjuje? Zadnja leta se več vozim s kolesom tudi po cestah, kjer
                  je to mogoče. Res, pojdite se enkrat voziti s kolesom, boste videli, kako se vozi
                  pri nas. Mislim, to je res vprašanje in vprašaš se, ali vozijo tako hitro in
                  nevarno zato, ker imajo dobre avtomobile in se morajo pokazati, ali je v ozadju še
                  kaj drugega. Mislim, da ni samo to, da se človek pokaže, da ima dober avto, ki mu
                  dobro potegne. In sam vem, da tudi nisem vedno bil tak, da bi rekli, vse je bilo
                  prav, ampak odkar se vozim s kolesom, moram reči, da presneto resno razmišljam,
                  kako bom vozil tudi z avtom.</p>
               <p>In drugo. Nisem govoril o tem, da tisti, ki imajo slabše avtomobile, ne delajo
                  prekrškov. In še eno, gospod Šiftar je rekel, da so tam naredili celo črto. Prav
                  je, da so jo naredili. Gospod Šiftar! Tam imate odcep za Vransko - če pripeljete
                  iz Ljubljane, zavija na Vransko in tam imate potem blag levi ovinek, ki je pa
                  slabo pregleden in tam se dosežejo lahko nenavadno velike hitrosti, zlasti pri
                  tistih, ki ne upoštevajo predpisov in prehitevanje seveda je tam po moje zelo
                  nevarno. Zato je tista črta po mojem čisto upravičeno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Lojze Peterle. Izvolite.</p>
            </sp>
            <sp who="SDZ1:PeterleAlojz">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Res nisem
                  računal pri tej tako odgovorni temi, da se bom srečal z dobrikanjem brezobzirnosti
                  s socialno dimenzijo. Meni je vseeno, če je nekdo zaradi brezobzirnosti
                  povzročitelj, recimo smrtne nesreče, ali se je pripeljal s fičotom ali z
                  mercedesem, ali je reven ali bogat. In država mora zavarovati državljane pred
                  brezobzirnostjo manjšine, ki je velika manjšina, vendar dela velike posledice in
                  res ne bi želel, da bi tukaj nabirali politične točke s tem dobrikanjem nagnjenosti nekaterim, da pač delajo prekrške. Mislim, da je to preprosto
                  nemoralno.</p>
               <p>Kar se pa tiče tega, izjave gospoda poslanca Šiftarja, da policaji želijo oblast
                  ali pa, da Šter naj zasoli, to je rekel drug poslanec, Šter ne more nič zasoliti,
                  če mi v Državnem zboru ne sklenemo oziroma ne sprejmemo takega in takega zakona.
                  Policija si tukaj nič ne more vzeti, lahko samo izvaja zakone, ki jih bomo tukaj
                  sprejeli, zato mislim, da je tudi ta ost nepotrebna. In druge zadeve pa povem
                  kasneje. To je bila samo replika.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Mnogo kaj zanimivega so poslanci, ki so že
                  diskutirali o tem zakonu, izrazili, posebno gospod Berlič, gospod Predan, gospod
                  Hvalica, gospod Topler itn. Strinjam se v mnogočem, o čemer so razmišljali, seveda
                  pa bom tudi jaz nekaj dodala k tem njihovim razmišljanjem, predvsem pa na tistem
                  področju, ki ga pa še niso izčrpali. Namreč, tudi jaz sem k temu zakonu
                  pristopila, ne iz tistega sterilnega vidika razmišljanja o zakonu, torej iz
                  poslanskega sedeža, ne iz pogleda na zakon, tako kot bi ga človek videl izza mize,
                  ampak s tega vidika, kako ga pravzaprav jaz čutim, ko sem vsak dan na cesti, že
                  leta dolgo, že 20 let in ko se dnevno vozim na daljši relaciji. Moram reči, da
                  prihajam v mnoge kritične prometne situacije. Voznica sem polnih 30 let in pri tem
                  se moram pohvaliti, sem voznica brez praske, do zdaj je še nisem imela na
                  avtomobilu, dvakrat pa sem plačala denarno kazen, in to zaradi prehitre vožnje,
                  nekaj kilometrov čez dovoljeno hitrost, to je bilo vse. Moram pa pri tem reči, da
                  se zadnje čase, zlasti zadnje čase vse več srečujem s policisti in moram reči, kar
                  precej nevzgojenimi ali pa nekontroliranimi, ki v glavnem opravljajo svojo
                  dolžnost, in sicer tako, da ugotavljajo hitrost oziroma opravljajo meritve
                  hitrosti, in to nekaj metrov pred tablo ali pa za tablo, ki omejuje hitrost,
                  odvisno s katere strani sedaj gledam in moram reči, da sem prišla tudi v take
                  situacije, ko od policista zahtevaš oziroma ga prosiš, da ti dokumentira ta
                  prekršek, ki si ga storil, s fotografsko sliko in ti obljubi, da ti bo dal eno na
                  gobec. Mislim, veste, to so zaskrbljujoče zadeve, vendar pa o takih zadevah,
                  kakšne so tudi dolžnosti policistov, ki so ravno tako udeleženci v cestnem
                  prometu, posebno takrat, recimo, ko se vključujejo v promet s svojimi vozili, ki
                  tudi ob nepotrebnem prehitro vozijo, ali pa, recimo, s svojo vožnjo ovirajo
                  promet, o tem pa zakon v ničemer ne govori in kot da jih pravzaprav ni ali pa, kot
                  da so izven tega izvzeti.</p>
               <p>So tudi še nekatere druge zanimivosti, ki ste jih ugotovili, bom rekla, da je
                  zakon sterilen in da je dejansko pomanjkljiv in da ne stopa, da ni obravnavan z
                  vidika življenja, kako se pravzaprav to vse skupaj odvija. Osnovne pridobitve
                  zakona vidim v tem, da so višje denarne kazni za storjena, mislim, da je strožja
                  kaznovalna politika. Mislim, da so kazenske točke na mestu, vendar pa moram nekaj
                  reči, da bo tudi takšen zakon, če ga sprejmemo, kmalu doživel nevtralizacijo vseh
                  pozitivnih učinkov in da bodo tudi te višje kazni, ki naj bi jih uvedel, v zelo
                  kratkem času pripeljale do tiste neobčutljive točke voznikov. Torej ta dražljaj se
                  sedaj stopnjuje, ampak samo do neke mere, kajti potem bo nastopila neobčutljivost
                  tako, kot je, recimo, sedaj. Kaj hočem povedati s tem? Mislim, da same denarne
                  kazni niso dovolj, razmišljam, da bi morale biti celo strožje kazni, posebno bi
                  morali razmisliti tudi o tem, da bi se uvedla možnost odvzema vozila. Ker, če se
                  spomnite, smo imeli v zadnjem času oziroma nekaj let nazaj veliko problemov s tem,
                  da so vsi tisti, ki so imeli ali pa večina tistih, ki so imeli dieselske motorje v
                  svojih avtomobilih, uporabljali kurilno olje in da miru ni bilo prej, dokler ni
                  bila predvidena tudi možnost odvzema vozila v zakonu in mislim, da nikomur več ne
                  pade na misel, da bi natočil v svoj tank tudi nekaj rdečega olja. Tudi višina
                  kazni kot sama ne bo veliko pomenila, in sicer zakaj ne. Mi moramo upoštevati še
                  nekaj. Upoštevati moramo, da naša cestišče niso ustrezno prometno signalizirana.
                  Povedala vam bom na primeru. Že gospod Hvalica se je spustil na to področje. Jaz
                  se skoraj dnevno vozim iz Litije. Če hočem upoštevati vse te prometne znake, sem
                  najnevarnejši voznik na cesti, zato ker povzročim veliko nervozo voznikov za seboj
                  in ti vozniki prehitevajo, ker se jim pač mudi in dejansko razmere ustrezajo, da
                  je hitrost neprimerno večja, kot je, recimo, tam omejitev. Pridemo do znaka
                  kamenje pada in znak, ki omejuje hitrost na 60 km na uro. Že dvajset let stoji ta
                  znak tukaj. Če ne verjamete, vzemite me s seboj, vam bom to pokazala, kje je
                  potrebno signalizacijo spremeniti. Jaz sem si vzela še več časa in sem si ogledala
                  tudi to področje, kjer naj bi kamenje padalo. V dvajsetih letih nisem videla
                  nikakršnega kamenja nikoli na cesti pa vozim tam mimo ponoči, podnevi, zgodaj
                  zjutraj, pozno zvečer, ob različnih vremenskih razmerah in tega kamna ni, ker je
                  spodaj mreža. Vzela sem si čas, šla sem tudi višje v breg in videla, da je to v
                  celoti vse poraščeno, rastejo tudi drevesa, nemogoče je, da tukaj kamen sploh
                  pade, pa vendar tukaj stoji ta znak. Recimo tudi prehod divjadi čez cesto. Ta znak
                  stoji verjetno že ne vem od kdaj, verjetno že 20 let, ko tam še ni bilo naselja in
                  še vedno ta znak stoji tu. Vsakič, ko se peljem, analiziram te prometne znake.
                  Rekla bom takole. Tam, kjer je hitrost omejena na 40 km na uro, bi rekla, to
                  ustreza tistim najbolj krutim zimskim razmeram. Takrat, ko je cesta poledenela,
                  takrat je to primerna hitrost in je ta znak logičen. Poleti se tega nihče ne drži
                  in potem se tisti varuhi, ki naj bi varovali varnost udeležencev v cestnem
                  prometu, postavijo s svojo radarsko kontrolo ravno na teh nelogičnih omejitvah in
                  potem vestno kasirajo te denarne kazni. Mislim, da to ne pomeni učinkovite
                  policije in da policijo rabimo vse prej na drugih mestih, kot pa na teh, kjer
                  lovijo te drobne prekrškarje. Tam, kjer bi jih pa dejansko rabili, jih pa ni
                  zaznati, kajti verjamem, da se večje hitrosti in te divje voznike zelo težko
                  ulovi.</p>
               <p>Naslednja zadeva, na katero bi želela opozoriti, pa je omenjena v 4. in 5. členu,
                  ki me je pa kar nekoliko prizadela, ali pa bom rekla, da daje vpogled na
                  razmišljanje ministrstva, kako se obnaša do nekaterih kategorij ljudi, posebno
                  tistih, ki so telesno prizadeti. 4. člen namreč govori o udeležbi invalidov v
                  prometu, 5. člen pa govori o tem, da morajo ti invalidi imeti, te prizadete osebe,
                  vidno obeležene avtomobile. Torej, že na daleč naj bi bilo vsaj prometni javnosti,
                  pa tudi drugim jasno, da se v tem avtomobilu pelje hendikepirana oseba, ki pa ima,
                  glede na to, da ima avto ustrezno prilagojen, da ima tudi mnenje zdravniške
                  komisije, da ima psihofizične sposobnosti, torej da upravlja vozilo, naj bi se že
                  od daleč videlo, da ji nekaj manjka, mislim, ravno tako, kot da se v avtomobilu
                  vozi nevarna snov.</p>
               <p>Če stopnjujemo zadevo naprej, bomo v naslednji fazi morali obeležiti tudi po tem
                  principu vse starostnike, pa vse mladostnike, pa morda tiste, ki naredijo večkrat
                  prekršek, samo mislim, da ta zunanja diskriminacija nikakor ne vzdrži, da pride v
                  zakon.</p>
               <p>Mislim pa, da bi bilo koristno - gospodje, ki ste predlagali ta zakon, obeležiti
                  morda mlade voznike, ki bi prostovoljno lahko dali nalepko na svoj avtomobil, tako
                  da bi vedeli, recimo, da so to neizkušeni vozniki, ki sicer imajo vozniški izpit,
                  so ga naredili, vendar pa nimajo še zadovoljivih izkušenj v praksi.</p>
               <p>Sama nisem vlagala posebnih sklepov in jih tudi ne bom vložila in mislim, da boste
                  predlagatelji sami, glede na našo razpravo, tudi ustrezno zakon dopolnili in ga
                  prilagodili življenju. Vsekakor pa v poglavju, ki govori o vzdrževanju cest in ki
                  govori o prometni signalizaciji, bi pa bilo potrebno vnesti več obveznosti tudi do
                  teh, ki vzdržujejo in ki skrbijo za prometno signalizacijo.</p>
               <p>Pa vam bom povedala tudi primer iz zadnjega časa, tudi na cesti, moji cesti, kjer
                  se vozim, sedaj so to umaknili, 14 dni je bil znak, ki je nakazoval zožanje
                  cestišča, čeprav je bilo tam delo že davno opravljeno in nihče ga ni umaknil. Tudi
                  za te zadeve, prosim, poskrbite v drugi obravnavi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina, za njim bo na vrsti gospod Franc
                  Černelič.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Danes se mi je že nabralo toliko vtisov, da
                  tisto, kar sem imel pripravljeno, bo sedaj malo preveč in človek ne ve, kje bi se
                  pri tem lotil. Ampak, recimo, da je tako. Ne glede na to, za - proti, dobro -
                  slabo, ta nov zakon o varnosti v cestnem prometu mislim, da bi moral biti sprejet
                  med ljudmi in kot neko olajšanje, ne pa kot dodatna obremenite. Tako, kot pravi
                  izjava matičnega delovnega telesa, da bi ta zakon ljudje sprejeli kot svoj vzorec
                  obnašanja. To bi naj bi bil cilj, ki naj ga ta zakon postavlja.</p>
               <p>Ta zakon ureja tri stvari. Tukaj se srečajo trije faktorji: človek, avtomobil -
                  vozilo in cesta. In človek - to lahko pokažem, nekateri so rekli, da niso videli -
                  človek glede na svojo starost, to je od 20 leta naprej, moški, ženske, mislim, da
                  vsi ali večina, ne vem, če sem to dobil na Odboru za infrastrukturo, vendarle
                  nekateri smo dobili, se pravi, najbolj ogroženi so najmlajši. To najmlajši po
                  letih, enako pomeni pa tudi najmlajši po stažu in te je potrebno še posebno
                  obravnavati, da rečem, s posebno pozornostjo. Cesta in človek, vozilo, zadnji
                  primer oziroma predzadnji je bil v petek, ko sem šel domov. Dva kamiona sta se na
                  hudo zakrivljeni cesti v Podgriču, če greste v Vipavsko dolino, enostavno <q>"udela"</q>.
                  V tem zakonu, mislim, sta šla eden proti drugemu, oba sta imela svoj prav. Nekdo
                  je šel navzgor, bi moral tisti temu dati prednost itn. Tam slučajno ni označeno,
                  da je cesta zožena oziroma to je glede označevanja ceste in ceste same. Tam ni
                  bilo slučajno v tistem trenutku policista in seveda je bilo treba počakati, nekdo
                  je imel k sreči tudi mobitel - proti kateremu sem, nekako v vozilu, ko voziš, da
                  telefoniraš - so hitro prišli, v desetih minutah in so to uredili, ker je bila
                  materialna škoda, mislim dve vozili. Drugi primer je bil neposredno včeraj
                  popoldan v lepi Soški dolini, ko smo šli pač na izlet in je bila cesta zaprta in
                  zopet je tu primer, kako obravnavati varnost v cestnem prometu. Namreč mrtev
                  motorist je imel, čelada je bila poleg njega, je imel čelado, ampak kaj mu je
                  pomagalo, da je imel čelado, če je zadel nasproti vozeči avto, ko je prehiteval en
                  avto, ga je vrglo čez avto pred ta avto, ki ga je prehiteval in ga je avto
                  povozil. Mislim, to so zdaj ti odnosi, kaj pomeni cestni promet, kaj pomeni red.
                  Jaz mislim, da je ta zakon namenjen temu, da nad naše ceste in v naše življenje in
                  naš način obnašanja, kot pravi odbor, uvede red. Reda na naših cestah ni.</p>
               <p>Bilo je že nekaj pripomb na delo policije. Jaz imam drugačno izkušnjo, ampak,
                  recimo, imam izkušnje, tudi kritike, ko neki kamioni po rebrnicah počasi lezejo,
                  napetost narašča, kolona se daljša, zadnje čase ljudje vedo, da se morajo umikati,
                  ker policija posreduje. Imam pa drugo izkušnjo in moram reči, da ni negativna,
                  namreč na teh istih rebrnicah, veste, pri 42.000 kilometrih na leto se ti dogodi
                  marsikaj, sem prevozil polno črto in nasproti se je pripeljal policist na motorju.
                  Jaz sem šel naprej, sem bil že na svoji strani, vendar zadnji del vozila je bil
                  čez črto še vedno. In sem gledal vzvratno ogledalo in sem ga pač počakal in seveda
                  kar sam ustavil, preden je prišel do mene, na enem mestu, kjer je predvideno
                  zaustavljanje in sva se pogovorila in mislim, da je to tisto, sem tudi sklepe, ki
                  ste jih ravnokar dobili, v tej smeri napisal, kar je bilo, mislim, da je že
                  politika Ministrstva za notranje zadeve in policijske uprave v Sloveniji,
                  pozitiven in prijazen pristop policistov do voznikov. To se mi je dogodilo in to
                  moram pač povedati in vzpodbujam tudi vse, ki slišijo, ki se s tem ukvarjajo,
                  policisti, uprava in ministrstvo, da še naprej na tem gradijo, namreč na vzgoji.
                  Preden, tako sva se zmenila itn., da sem prehitel, jaz sem poizkušal še malo, da
                  mogoče je tudi on prehitro vozil itn., ni bilo dokazov itn. in nazaj in do
                  tistikrat pač ni vedel, kdo sem, ker sem imel nov avto tistikrat, ko me je
                  ustavil, ker prej so avto pač poznali, bi kdo rekel, zdaj pa se je to zgodilo
                  zaradi tega, ker je poslanec v Državnem zboru. Vendarle ne, ko sva se vse
                  pogovorila in je rekel, vi pa še niste bili kaznovani, sem rekel, ne, nisem bil in
                  da vas tudi še nisem videl in tako z vami nisem imel opravka, vendar ste to in to
                  naredili, je rekel, in ni bilo nesreče, nismo bili v nevarnosti, prekršek je pa
                  bil. Najprej je rekel 2.000 in seveda po tem razgovoru in po teh razlaganjih sva
                  prišla do tega, da je rekel, veste kaj, jaz odločam, ker niste nikjer zapisani,
                  pogledal mi je vozniško, če nimate nobenih takih znakov in to, pogledal je svojo
                  beležko in rekel, jaz vas odpravim z opominom. Jaz pa sem rekel, da zahtevam,
                  prosim, da mi daste potrdilo. Rekel je, <q>"tukaj sem arbiter jaz, opomin."</q> Jaz sem
                  rekel, oprostite jaz sem poslanec v Državnem zboru, ne želim, da bo v sredstvih
                  javnega obveščanja pisalo, da je Geržina zaradi tega in tega bil oproščen, ker je
                  naredil napako. Ne, ravno zato, sedaj sem pa odprl dokument, kjer vidim, kdo ste,
                  pa kljub temu vztrajam, da ne plačate, ker vas kaznujem z opominom. Sedaj pa
                  prihaja bistvo. Ko grem po rebernicah gor ali dol, to je tista, bi rekel
                  shizofrena napetost, ko so vozila, tovornjaki počasni gor in dol in ko me mika, da
                  bi pritisnil in čez ovinek prehitel, ker se da, ker slučaj nesreče ne prihaja
                  vsakokrat. To prihaja vsakih, to je verjetno izračunano tudi od 100 na vsakih sto
                  primerov enkrat ali jih gre proti tisoč primerov enkrat. Zato se nam zdi, da niso
                  potrebni ukrepi policije, da ni potrebno opozorilo kamenje pada. Jaz moram
                  pozitivno povedati za razliko od nekaterih, da sem imel srečo, da je bila tabla,
                  ker drugače bi uničil avtomobil in je bilo potrebno, da divjad prehaja čez cesto,
                  ker imam prijatelje, ki so pokojni, ker niso tega upoštevali in so zaradi tega
                  umrli. To je druga slika, drug pogled. Ta primer mi je dal tudi, še včeraj
                  popoldne in ta smrtna žrtev in potem ko smo šli po neki obvoznici, ko so mladi z
                  motorji dirjali in to je drug vidik. Dirjajo mladi in tudi starejši, pa vsi
                  skupaj, kar priznajmo, eni več drugi manj, zaradi tega, ker imajo vozila prevelike
                  moči na razpolago. Preveč konjev je notri v štali v tem loncu in letimo, ker gre,
                  še dobro da imajo, če ne bi bilo še več žrtev, ker se rešimo iz zagat. To premalo
                  upoštevamo.</p>
               <p>Tretji faktor je pa cesta. To je dejstvo, da so ceste slabe. Pred kratkim smo
                  imeli, koliko manj smo letos dali za ceste. Mislim, da je tu v zakonu nekaj govora
                  tudi o odnosu do ceste, sicer predlagatelj pravi, da gre to v zakon o cestah bolj,
                  ampak jaz mislim, da gre tudi v zakon o varnosti cestnega prometa. Glede tega, kot
                  sem rekel, da je pametno, da se ravna tudi v smeri vzgoje in da se mora ravnati
                  predvsem v smeri vzgoje in podpiram tiste, ki so rekli, da se Svet za varnost
                  cestnega prometa, naj bo ali to pri upravni enoti ali v bivši občini, po nekih
                  enotah organiziram, mora biti, ne pa, da je lahko. Mislim, da mora biti prometna
                  vzgoja v šoli, mora biti in to so osnove, ko pripravljamo potencialne voznike v
                  bodočnosti, da ne bodo prišli na delo v situacije, ko lahko ogrožajo svoje
                  življenje, to pravico mogoče imajo malo večjo, ampak če ogrožamo življenje drugih,
                  te pravice pa absolutno nimamo. Zato vzamem ta zakon za pozitivno, ko s strogostjo
                  ureja in uvaja red na naše ceste. Vendarle, tisti, ki ste pregledali, ste dobili
                  predlog sklepa, dodatnega, stališč, mislim, da je predlagatelj in to je bilo tudi
                  rečeno s strani predlagatelja, da se to že pripravlja za drugo branje, da temu
                  tako bo, namreč, da imamo le neke razlike, kaznovalne politike oziroma bi rekel
                  vzgoje. Namreč, ni vseeno, če nekdo naredi nesrečo zato ker je prekršek naredil,
                  ali če je nekdo prekršek naredil zaradi tega, ker je parkiral nekje, ne vem, poleg
                  ceste, ali ne vem kje drugje, ali nekdo, ker nima vozniškega dovoljenja. Pač, to
                  se lahko uredi mogoče, recimo, z mandatno kaznijo in mislim, da je bilo
                  dogovorjeno tudi do zdaj, ko so te poslali in si predložil na enoti policije
                  oziroma policistu, da imaš res vozniško dovoljenje. Mi smo pa danes, so že veze
                  tako dobre, da se to hitro ugotovi, ali imaš vozniško dovoljenje, ali si v
                  registru, ali pa si, recimo, na črno, nimaš še oziroma ti je odvzeto. In da je to
                  ena kategorija, in to tista najlažja kategorija prekrškov, da rečem v tem sklopu
                  ceste, prometa, vozil in ljudi. In v tem delu je treba zadevo benevolentno, se
                  pravi dobrohotno obravnavati, v smislu vzgoje tudi mogoče samo ustnega opozorila
                  oziroma ustne kazni. Mislim pa, da je drugi vidik, so pa posledice nedoslednosti v
                  izvajanju prometnih predpisov, kot so nesreče z materialno škodo, ki so pa tu
                  obravnavane v tem zakonu tako, bi rekel piš me v uh. Če ni ramp, če ni
                  poškodovancev, če ni mrtvih, potem naj se sami med sabo zmenijo, podpišejo
                  Evropsko listino in je vse urejeno. Jaz mislim, da je tu najmanj neenakopravnost
                  do tistih, ki ga zaloti policist oziroma kontrola in je kaznovan zaradi tega, ker
                  je nek prekršek naredil. Če si tu naredil prekršek in je prišlo do tega in
                  normalno, da je prekršek praktično moral biti, ko pride do materialne škode, da se
                  tudi to obravnava na tak način, da pač, ali zavarovalnica, da ima dolžnost, ali
                  celo tisti, ki je kriv, ko da drugemu Evropsko listino, da prijavi, da je naredil
                  prekršek in da se to kaznuje. Ker mislim, da je smrtnih izidov tudi s take vzgoje
                  mogoče celo preveč. In pravim, da bi morali za prvi del, to se pravi tisto, kar ne
                  ogroža prometa, imeti mandatno kazen, mogoče opozorilo, drugikrat mogoče mandatno
                  kazen, mandatno kazen bi imeli za manjši, za nekatere, recimo, kot se reče, ne
                  ogrožanje ampak oviranje mogoče.</p>
               <p>Ker mislim, da je problem že 19. člena in nekateri strokovnjaki so tudi, sem
                  prebral, istega mnenja, da ogrožanje in oviranje, da ni tiste presoje, kje imamo
                  tisti sito, ko presejemo kaj je oviranje in kaj ogrožanje. Ponavadi je bilo
                  ogrožanje, če sta se dva trknila, zaletela. Ali če je nekdo nekoga poškodoval, je
                  ogrožanje, vendar ko se dve vozili poškodujeta, ni ranjenih, to sploh niti ni
                  oviranje, ampak uredijo med seboj. In mislim, v tem primeru je potrebno, da
                  zavarovalnico oziroma tisti, ki jo je ogrožal ali tudi obenem tudi oviral, to naj
                  bi bil en termin. Sedaj je tam tudi predlog notri sklepa, da se za drugo obravnavo
                  uredi ta zadeva, ker mislim, da so tukaj posamezni arbitri, to so policisti na
                  spolzkih tleh. In zato, če hočemo imeti ljudem prijazen zakon, se strinjam s
                  tistimi, ki pravijo, da moramo to zadevo poenotiti; in ogrožamo, oviramo, naj on
                  odloča s tem mandatno kazen. Vendarle naj ne bo odvzemanje točk. Samo zato, da se
                  točke odvzemajo, se pa strinjam s tistimi, ki pravijo, v Nemčiji imajo, mislim,
                  nekaj čez 26 ali 23 primerov takih zadev, mi imamo čez 100 primerov zadev, ko se
                  točke odvzemajo. V to smer mislim, da je treba res nekaj narediti in naj se točke
                  odvzemajo, se pravi tista bonifikacija, tisti bonus, ki ga imamo šoferji, naj se
                  res odvzemajo za tista dejanja oziroma tiste posledice, bolj posledice, ker
                  posledice so bolj vidne, kot dejanja, ki ogrožajo materialno varnost, varnost
                  človekovega življenja in človeškega zdravja. Mislim, da je potreba pa le reči,
                  kjub temu, da sem pohvalil policiste v nekaj primerih, da se pa moram strinjati,
                  da tudi sami včasih pa le delajo tako povšalno. Namreč, ko na določenih mestih,
                  čeprav, recimo, iz hitrosti, ste prebrali, je praktično velik procent nesreč in
                  smrtnih žrtev. Se pravi, da je te hitrosti treba kontrolirati in jih nadzirati.
                  Vendarle mislim, da se včasih pretirava in da tem, kjer ni smrtnih točk, da ni
                  potreba postavljati zased. Naj se zasede postavlja tam, kjer so že bile smrtne
                  žrtve, tam, kjer je bila večkratna materialna škoda, in mislim, da bi tam lahko
                  bil stalni nadzor. Vendar takšnega nadzora, kot je bilo danes rečeno, na Švedskem,
                  ko je nekdo pač se vozil po Švedski in je videl, da ga opazujejo s helikopterja,
                  so ga pa opazili in prebarvali s posebno snovjo ceste in tako naprej, da so
                  merili, pa imajo tudi dobre ceste - sam sem se vozil tam - pri njih ni problem,
                  recimo,</p>
               <p>hitra, tropasovna cesta. Rekli so, da je to čisto normalna zadeva, pri nas pa je
                  čisto drugačna zadeva. Se pravi, da so tu neke razlike v samem temperamentu ljudi
                  mogoče in je treba le na tak način delovati. Kot sem prej pokazal tisti diagram -
                  to so najbolj ogroženi, to so mladi po vozniškem stažu. Kot vidite, predlagam v
                  nekem sklepu, da bi morali biti mladi posebej obravnavani, in sicer tako, da bi
                  vozniki začetniki imeli posebno oznako, ali kaj podobnega in da bi imeli 2 leti
                  začasno vozniško dovoljenje in se strožje obravnavali. Za tistega voznika, ki ima
                  že neko rutino, velja opozorilo - to je, recimo, pri prehitevanju, ali pri hitri
                  vožnji v naselju - bi se moralo za pripravnike oziroma te mlade voznike striktno
                  obravnavati prekrške. Mislim, da bi morali sankcionirati tudi vsako vinjenost. Pri
                  teh voznikih bi moral biti procent 0,0, kot neka replika na tiste, ki pravijo, da
                  bi moralo biti za vse 0,0%., pa po drugi strani pravimo, da so vino, ali neke
                  alkoholne pijače kot hrana, poživilo, spodbuda itd. Mislim, da v prvi vrsti so in
                  je vsak, ki je to poskusil, že videl. V kasnejši dobi oziroma pri prekoračitvah pa
                  to ni več spodbuda, ampak je to že kar napad na integriteto samega sebe in napad
                  na integriteto in na življenje drugih. Mislim, da bi morali tu dejansko poostriti.
                  Tam se strinjam, ko je prekoračena doza, ki je predvidena, recimo, dovoljena, da
                  se strogo kaznuje - tudi mene osebno in vse druge, če pride do tega - in da naj
                  pride večkrat do tega, ne da so policisti popustljivi v tem primeru ob raznih
                  večernih prireditvah, ki se zavlečejo v zgodnje jutranje ure in tudi točenje
                  alkoholnih pijač na bencinskih črpalkah dodatno spodbuja predvsem pri teh najbolj
                  ogroženih udeležencih v prometu. To bi moralo biti striktno kaznovano in to bo
                  tisto, kar bo tudi pomagalo pri vzgoji nas, da bomo res imeli tak stil življenja,
                  kot piše matični odbor pri tem zakonu.</p>
               <p>Mislim, da moramo še nekatere zadeve poudariti tukaj. Namreč, sam sem dal tudi eno
                  točko predloga, tudi delovni stroji, traktorji in tudi kolesa s pomožnim motorjem
                  niso tako nedolžna, kot se nam zdi, predvsem, če so v kombinaciji s tistim, kar
                  sem prej govoril, s prekoračitvijo, s prekoračenim procentom alkohola v krvi. Ker
                  nekateri, sam poznam, delovni stroji gredo tudi 60, 70 na uro, niso pa tako
                  prirejeni, kot vozila, kot normalna vozila za cestni promet. In ko je ta
                  kombinacija prehitre vožnje, se lahko izgubi oblast nad volanom, pa tudi z
                  nekaterimi motorji, ki so <q>"sfrizirani"</q> in to so spet tiste najbolj ogrožene
                  populacije oziroma udeleženci v prometu, tako da bi morali omejiti hitrost
                  delovnih strojev, traktorjev, motorjev s pomožnim motorjem na 30 kilometrov na uro
                  in jih nekako približati hitrosti kolesarjev, ki se pa tudi danes še vedno in se
                  še bodo pojavljali na magistralnih, regionalnih cestah. Se pravi, to gre vštric
                  eno z drugim.</p>
               <p>Mislim, da je en predlog, ki so mi rekli, da gre bolj v zakon o cestah, vendarle
                  mislim, da bi nekaj morali reči, več reči za drugo obravnavo, da se predvidi čas,
                  ne samo omejitve na cestiščih, kjer so tako imenovane pasti za voznike, kjer je
                  <q>"razdrapana"</q> cesta, se pravi poškodovano vozišče, da se lepo enostavno da tablo,
                  <q>"hribi na cesti"</q> oziroma neravno cestišče, omejitev ceste in to ostane, za
                  desetletja poznam zadeve, ki se tako pojavljajo. 25% nesreč nekje po raziskavah,
                  nekateri pravijo celo do 30% je zaradi slabega vozišča. In to je res, ampak ne
                  vozišča kot takega. Če je slabo vozišče pač voziš tako, kot je dodeljeno. Mogoče
                  je celo predvidena omejitev tam. Vendar, če se to pa dan za dnem, mesec za
                  mesecem, leto za letom ponavlja, tam nisi več, mislim, da tudi moralno opravičilo
                  tistega, ki ureja cestišče, ni, rečem države, pa spet smo sami pri sebi pri
                  Državnem zboru. Ali damo dovolj denarja, da se to uredi ali ne, ni več moralno od
                  tistega, da zahteva od nekoga, ki mu je že rutina, da se tam nič ne dogaja in
                  zleti, potem pa enkrat vsako toliko kot smo rekli, vsak stotič pa pride do nesreče
                  ali da se prevrne ali da se v koga zaleti ali kaj takega.</p>
               <p>Mislim, da je glede tega, kar sem govoril, tudi o vzgojnem delu tega zakona, v 5.
                  točki, če vidite, mislim, da bi bilo dobro, da bi pa za ostale udeležence v
                  prometu zaradi tega, ker se natančno ne da določiti in tudi pokazatelji, števci v
                  vozilih ne kažejo vedno pravilne hitrosti, da je tam neka toleranca, recimo, 5 km
                  na uro, ali da ti da samo mandatno kazen. Ker sedaj gremo iz 60 na 50 km na uro v
                  naseljih, se pravi, še manjšamo. Ampak vemo pa, da naše magistralke, naš
                  magistralni promet teče praktično še sedaj tričetrt skozi vse vasi in mislim, da
                  je potrebna le neka toleranca, recimo, da ne bi kar tam pobirali, čeprav smo sedaj
                  zmanjšali 10%, mislim da 5, en okvir 5 km na uro več, da bi lahko bila samo
                  mandatna kazen. No, kar je pa več, vsekakor potem pa pride mandatna kazen, ki pa,
                  zakaj bi bila, recimo, večja, če gre 10 km na uro ali če gre 5 km na uro, če imamo
                  potem dodatno še kaznovanje z odvzetimi točkami?</p>
               <p>Jaz mislim, da če rečemo 1.000 enot za mandatno, mora biti tudi 1.000 enot za
                  večji, da rečemo večje ogrožanje prometa, za večji procent pri prekoračitvi
                  dovoljene hitrosti, ker imamo plus tudi odvzem točk. In potem še za tiste
                  največje, več kot 10% povečane dovoljene hitrosti, pa mislim, da gre lahko večji
                  odvzem točk pa seveda ob enaki mandatni kazni.</p>
               <p>To se mi namreč pri tem zakonu ne zdi, da se denarna kazen enakomerno dviga s
                  kaznijo odvzema točk tiste bonitete bonusa, ki ga imamo. Jaz mislim, da denarno bi
                  morala biti enaka, toliko, potem pa se dodatno še kaznuje z odvzemom točk.</p>
               <p>Nekatere nedoslednosti, mislim, da za drugo obravnavo v 7. točki, če pogledate,
                  so, recimo, za iste prekrške, vzamemo primer v 7. točki izpred mojega predloga,
                  vključevanje na krožni promet, vključevanje na prednostno cesto. Zame sta to dve
                  isti stvari, pa vendarle se v zakonu različno obravnavata in mislim, da mora tudi
                  predlagatelj zadeve poenotiti.</p>
               <p>In še ena stvar je, mislim, da - saj se jih bo precej strinjalo z mano - naj
                  predlagatelj tudi ubere en način vzgoje, recimo, plačevanje kazni. Danes je
                  precejšnja težava, obremenjeni so sodniki za prekrške, sodišča tudi itn., smo
                  govorili par dni nazaj. Jaz mislim, da bi bilo dobro, da bi ob registraciji
                  vozila, to je moj predlog, lastnik dal potrdilo, da ni ali ni bil kaznovan za
                  prekrške v cestnem prometu, ali pa, da je kazen plačal do tistega datuma in da
                  šele potem pride do registracije vozila. To naj upošteva predlagatelj za drugo
                  obravnavo. Točke so mogoče nekatere podobne, kot jih je dal že odbor, sem jih
                  prebral, vendarle mislim, da je mogoče malo bolj jasno, če ne zdaj obrazložena, te
                  misli in predlogi, ampak jasno zapisana misel, da bo predlagatelj znal izostriti
                  in za drugo obravnavo predlog zakona napisati tako, da bo res slog življenja na
                  naših cestah podpiral ta zakon, ne pa slog 500 mrtvih in mislim, da ga je čimprej
                  sprejeti in ga poslati v nadaljnjo proceduro in ga sprejeti tudi potem v tretji
                  obravnavi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Poslanke in poslanci! Sam menim seveda, da je
                  priprava tega zakona in sprejem zakona predvsem popravek dosedanjega in popravek
                  dosedanjih anomalij. Zakon mora dati jasnost in mora zaščititi vse udeležence v
                  prometu. Seveda, če hočemo to doseči, je treba glavnino členov in poglavij
                  posvetiti sankcioniranju neustrezno urejenih prometnih površin. To seveda štejemo
                  od same propustnosti, menim, da cesta ne sme imeti manjšo propustnost, kot je 60
                  km/h. Drugo, da mora imeti pravilno urejene oznake, da se ne zgodi, da bodo
                  oznake, tako kot je bilo že rečeno, stale nekaj let brez potrebe, ali da se ne bi
                  zgodilo tako, kot se pravkar dogaja, da je omejitev 40 namen na cesti ko kosijo,
                  vendar ne predstavljajo znaka, ampak je 4km, 5km do traktorja, ki kosi, pač znak
                  postavljen. Seveda, tako ga ne moreš upoštevati. In seveda tudi glede ostalih
                  oznak, logičnosti oznak, logičnosti, bom rekel opozorilnih tabel. Namreč, vse
                  prerado se dogaja, da upravljalci cest postavljajo nizke omejitve, 20, 30, 40 tam
                  kjer to ni logično in ni potrebno. Seveda, potem se pa zgodi, da miličniki
                  postavljajo pa zasede, zaradi tega, ker vedo, da bodo tam največ ljudi kaznovali.
                  To seveda ne gre skupaj. Torej, zakon mora imeti glavnino in težo v tem, da bo
                  sankcioniral najprej upravljalce, ki morajo zagotoviti ustrezno prevoznost
                  cest.</p>
               <p>Kako pravzaprav vozimo? Veliko jih je govorilo o tem, da pravzaprav vsi divje
                  vozimo, jaz pa trdim, da ne. Večina nas vozi povsem normalno, torej s tem, da so
                  nam prometni znaki neke vrste opozorilo, vendar vozimo tako, kot tudi zakon o
                  osnovi piše, da moramo gledati kako se promet odvija in se prilagajamo pač prometu
                  in razmeram na cesti. To se pravi, da je spet vprašanje, ali so tiste omejitve, ne
                  vem, 20 do 60, 60, 100 vmes, ali so tiste omejitve tako pomembne, in tako jasno
                  opredeljene, da je kršitev za 2% že hud prekršek. Ali je 59 hitrost varna, 61 pa
                  ni. Ali je boljše da na merilcu hitrosti opazujemo, koliko vozimo namesto da bi v
                  bistvu pazili na cesto. Jaz trdim, da na merila hitrosti gledajo predvsem tisti,
                  ki divjajo, torej ki vozijo 120, 130, 160 in 200. Absolutno je treba kaznovati.
                  Vendar, v tem normalnem voznem delu, od, bom rekel, 60 pa do 100 seveda bi moral
                  pa predvsem opozorilni in manj, bom rekel v tem smislu striktno kaznovalni. Vem,
                  da se marsikdo ne strinja s tem. Namreč, na koncu koncev, če hodiš peš in greš
                  pred eno stavbo in se zaletiš v steklo, je predvsem, boste rekli prevelika hitrost
                  pešca. Ne napačno označeno, nimaš vidnosti, to se pravi, zaletel si zaradi tega,
                  ker so bili drugi opozorilni znaki, ali je to stavba ali je to neka oznaka, tista,
                  ki je povzročila to. Torej, točkovni sistem je treba zelo temeljito proučiti in
                  jaz pravim, da ga je treba predvsem pri hitrosti nad 120 km, ali pa za 20%
                  prekoračitve v naselju.</p>
               <p>Radar naj bo preventivni ukrep in je potrebno označiti, kje se postavlja in
                  kaznovati le tiste, ki kljub tem preventivnemu ukrepu še vedno kršijo. Mislim, da
                  je policist na cesti kot sam, kot vozilo, kot oznaka danes kontrole najboljše
                  opozorilo za to, da se večina normalnih državljanov, normalnih voznikov potem tudi
                  normalno vozi naprej. Skrivanje vozil v grmače, skrivanje radarjev v to, se mi
                  zdi, da je nizkotno dejanje in je to lovljenje tisto, kar naj bi bilo po moje
                  seveda. Torej menim, da je potrebno pač bistveno več provencije. Ob tem je
                  potrebno upoštevati seveda tudi karakteristike sodobnih vozil z ABS-i in vsemi
                  ostalimi zadevami in ne se tako naslanjati na tisto 30, 40, 50. Vsako vozilo se
                  lahko ob normalnih razmerah ustavi. Seveda, druga stvar so razmere, ko je
                  poledica, dež in ostale zadeve.</p>
               <p>Rad bi opozoril na eno zadevo, ki je tukaj v predlogu dana, torej pobuda je, da bi
                  starejša vozila pač vezali na več kontrolnih, torej na več tehničnih pregledov.
                  Moram reči samo to, da je potrebno biti pri tem pazljiv, kajti marsikatera
                  interventna vozila, posebna vozila, namenska vozila ne naredijo na leto niti 5
                  tisoč kilometrov, recimo, gasilska vozila in bi bil to seveda velik absurd in
                  nesmisel. Tudi že obstoječi predpis, ki je bil v uveljavi, je pokazal, da je to
                  absurd. Ravno to pomeni, da bi bilo potrebno na nek način odpraviti, ali skozi ta
                  zakon ali drug, da za interventna vozila niso potrebni tahografi, kajti to je
                  popolnoma zgrešena zadeva. Spet govorim za gasilska vozila, pa tudi nekatera
                  druga, kajti za te veljajo posebni pogoji. Pričakujem, da bo služba policije
                  prijazna, svetovalna, preventivna in šele nazadnje kaznovalna, seveda predvsem za
                  tiste, ki se ponavljajo in ki grobo kršijo.</p>
               <p>Menim, da je potrebno za točkovalni sistem zagotoviti absolutno dokazilo pri
                  dokumentiranju prekrška - ne zgolj subjektivno oceno, ampak dokumentiranje
                  prekrška. Šele potem bi se lahko točke dale. Opozoril bi tudi še na en predlog v
                  sklepu, ko govori o tem, da naj bi smeli voziti traktor samo poklicni kmetovalci.
                  Na to je treba biti pazljiv. Namreč, ne vem, kako se tretira poklicne kmetovalce.
                  Jaz jih pravzaprav ne poznam. Je kmet, ali pa delavec, ki ima tudi kmetijo in
                  opravlja oboje. V pripravi je treba paziti na to. Zakon tudi ne sme omogočati
                  zaslužkarstva na račun kaznovalne politike v smislu nekih ponovnih izpitov,
                  ponovnih zadev, ampak mora biti drugače urejeno. Veliko vas je govorilo o
                  alkoholu. Sam menim, da je verjetno pretirano določena krivda za prometno nezgodo,
                  s tem da je alkoholiziranost. Menim, da se pri vsaki prometni nezgodi izmeri
                  alkoholiziranost, vendar, če bi temeljito analizirali prometne prekrške oziroma
                  nezgode, je vprašanje, če je bilo ravno tisto krivda, čeprav s tem ne zanikam, da
                  je lahko alkohol tudi vpliven, vendar osebno menim, da bi neka toleranca kljub
                  temu lahko bila. Predvsem pa naj bi bilo ugotavljanje alkoholiziranosti, kadar se
                  dejansko oceni, da je nevarnost vožnje. Sklepi, ki so zajeti, so tudi tisti, ki
                  sem jih tukaj še malo opredelil. So identični, če jih tako razumem, kot jih
                  razumete ostali, če ne bom pa z amandmaji poskušal zadeve dopolniti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Sejo bomo nadaljevali ob 14.00 uri.</p>
            </sp>
            <stage type="time">(Seja je bila prekinjena ob 12.58 uri in se je nadaljevala ob 14.11
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo z našim današnjim zasedanjem. Poslanci Roberto Battelli, Ivo Hvalica,
                  Miroslav Mozetič, Jadranka Šturm-Kocjan in Borut Pahor bodo največ do 15. ure
                  odsotni zaradi službenih razlogov. Gre za člane skupine prijateljstva z Italijo.
                  Prosim, da zagotovimo prisotnost v dvorani. Ugotavljamo prisotnost. Ugotavljam, da
                  je v dvorani prisotnih 50 poslank in poslancev. Državni zbor je torej sklepčen in
                  lahko odloča.</p>
               <p>Ostali smo pri <title>22. TOČKI DNEVNEGA REDA, PREDLOG ZAKONA O VARNOSTI CESTNEGA
                     PROMETA</title>.</p>
               <p>Imam še prijave govorcev, gospoda Vitodraga Pukla, ki mu dajem tudi besedo, potem
                  pa še gospoda Iva Verzolaka ter gospe Jadranke Šturm-Kocjan. Pravkar pa je oddala
                  prijavo še gospa Breda Pečan.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo gospod predsedujoči! Spoštovani zbor! Kot sem že kot poročevalec
                  Odbora za notranjo politiko povedal, je to zakon, ki se tiče nas vseh in iz
                  razprave poslancev sem pač ugotovil, da vsak pove svoje izkušnje na cesti. Vsak
                  kaže na tiste, ki so pač nevarni za varnost cestnega prometa, kaže tudi na
                  okoliščine, ki na cesti so. Mimogrede pa verjetno vsi pozabljamo tudi na prekrške,
                  ki smo jih sami storili v kaki situaciji in dvomim, da bi med šoferji v Sloveniji,
                  tako tudi med nami, ki smo pač predstavniki slovenskega ljudstva, bili tisti, ki
                  nikoli niso storili kakršnegakoli prekrška. Dobro, ampak iz tega je treba
                  zaključiti to, da je dejansko res, da poleg drugih objektivnih okoliščin, zelo
                  malo število kršilcev resno ogroža varnost cestnega prometa in da je treba pač v
                  zakonu to upoštevati in ta zakon temu prilagoditi. Bolj kot zakonske določbe, bi
                  bilo treba prilagoditi temu možnost nadzora policije in pa usposobiti policijo, da
                  nadzira ravno tiste, ki zelo - gospod Jug, lepo prosim, malo tiše<gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>To velja za vse.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p><gap n="..."/> Motiš me, ker preveč glasno govoriš. Saj lahko bolj tiho. Hvala.</p>
               <p>Opozoril bi samo na nekaj okoliščin, in sicer kot poslanec. Nekateri poslanci
                  zamenjujejo zakon o prekrških v celoti s kazenskim zakonikom. Tako je prišlo nekaj
                  sugestij, da se naj kazenske točke in ostalo strožje penalizira, če pride do hudih
                  telesnih poškodb in do smrti. Gospe in gospodje! Zakon o prekrških pomeni
                  ogrožanje. To se pravi, če kršiš cestno prometni predpis, s tem da nikogar ne
                  ogrožaš, da nekomu izsiljuješ, ali da koga ogrožaš in pa tam, kjer gre za manjšo
                  materialno škodo, vse drugo je v pristojnosti sodišč. To se pravi, ne zamenjevati
                  zakon o prekrških s kazensko zakonodajo, kjer nastopijo hude posledice. To je
                  nekaj povsem ločenega. Toliko za nadaljnjo razpravo in zlasti za odločitve.</p>
               <p>Kar se tiče denarnih kazni - tu ne gre za politikantstvo. V kazenskem zakoniku je
                  poleg zaporne kazni in drugih predpisana tudi denarna kazen. Denarna kazen po
                  kazenskem zakoniku mora biti prilagojena premoženjskemu stanju obtoženca oziroma
                  obdolženca. Linearna denarna kazen je res krivična kazen, ker tistega, ki ima 50,
                  60 tisoč osebnega dohodka, denarna kazen 20 tisoč tolarjev zadene mnogo bolj, mu
                  postavi na glavo celoten proračun, kot pa tistega, ki ima 300, 500 tisoč
                  prihodkov, ali pa še več. Pri prekrških je to težko diferencirati. V kazenskem
                  zakoniku imamo to točno določeno. Ko sodišče izreče denarne kazni, upošteva
                  premoženjsko stanje obtoženca. Menim, da bi se lahko temu nekako prilagodili, da
                  bi za posamezne prekrške razpisali razpon. O tem naj bi predlagatelj premislil. Ne
                  gre za politikantstvo, ampak gre za resno sociološko in pa tudi za politično
                  zadevo.</p>
               <p>Potem bi se ustavil samo pri mladoletnikih kot voznikih motorjev in pa koles z
                  motornimi vozili. Tukaj ne gre za kakšen afront proti tem mladoletnikom, gre za
                  njihovo varnost in seveda za red in mir in varnost večine ostalih državljanov. V
                  zakonu je predvideno v neki smeri to, da bi se naj prepovedala vožnja v nočnih
                  oziroma večernih urah v spalnih naseljih tem mladoletnikom s, kot jih sedaj
                  imenujemo, kolesi z motornim pogonom, ki povzroča jo verjetno od petih popoldne pa
                  do dveh zjutraj neznosen hrup. Mislim, da bi bilo to potrebno nekako zakonsko res
                  urediti, poleg tega pa še zadnje čase določiti in kontrolirati višino hrupa, ki ga
                  lahko tako vozilo povzroči. Prav neznosno in nesprejemljivo je, da nekateri
                  mladoletniki iz objestnosti povečajo na razne načine hrup svojega motorja oziroma
                  kolesa z motornim pogonom ali pa motorja in s tem dejansko na brezobziren način
                  motijo mir celotne soseske. To bi moral predlagatelj v zakonu posebej obdelati in
                  tukaj posvetiti posebno pozornost, tudi vključno s tem, da so odgovorni za take
                  prestopke in prekrške teh mladoletnikov, storjenih s temi motorji, kateri lahko
                  vozijo, tudi njihovi oskrbniki oziroma starši in vključno s tem, da se takim lahko
                  odvzame to vozilo, če se ugotovi, da je bilo sicer nevarno z ozirom na bodoče
                  prekrške, nadaljnje prekrške, da bi to vozilo uporabljali, sicer za določen čas.
                  Samo na tak način bomo verjetno lahko zagotovili disciplino, red in mir s tem, da
                  vas posebej opozarjam. Ti mladoletniki postanejo z 18 leti šoferji in s takimi
                  brezobzirnimi navadami na cesti resno ogrožajo svoje življenje in pa življenje
                  ostalih na cesti, ko pač imajo ali kakšen star avto, ali pa, če so bolj bogati,
                  zelo močen avto, ki ga dobijo doma.</p>
               <p>Mislim, da bi predlagatelj moral to bolj detajlno obdelati in seveda, v osnovi
                  usmeriti ta zakon v preprečevanje tega, zlasti pa v registracijo, kot je že tudi
                  napovedano, vseh teh koles z motorjem in pa z obveznim zavarovanjem. Ti
                  mladoletniki povzročajo veliko škodo, in ki jo seveda nihče ne krije. Tukaj bi
                  tudi moralo biti predvideno obvezno zavarovanje.</p>
               <p>Omenil bi samo še starostno mejo. V celoti se ta starostna meja v vseh aktivnostih
                  povečuje in menim, da ne bi bilo primerno, da bi jo omejili za vsakoletne
                  zdravniške preglede na 65 let, ampak bi bilo primerno vsaj 70 let ob tem, da je v
                  zakonu že montirana dolžnost, ki je sicer sporna z oziroma na medicinsko etiko, da
                  vsak zdravnik prijavi vsakega oziroma napoti vsakega pacienta, za katerega oceni,
                  da ni sposoben za vožnjo, na ustrezen strokovni pregled. Kar se tiče alkohola, bi
                  menil, da bi se držali prakse kot je primerna v Evropi in verjetno odgovarja tej
                  evropski civilizaciji, da bi ločevali mejo za poklicne in nepoklicne voznike in da
                  ne bi izsilili tak zakon, katerega pač ljudje ne bi sprejemali. To velja sicer za
                  celoten zakon o varnosti cestnega prometa. Zavedati se moramo nekaj, če ljudje ne
                  sprejmejo zakon v svojo upravno zavest, tak zakon ni vreden ničesar. In menim, da
                  bodo ljudje ta zakon s strožjimi kaznimi, s točkovnim sistemom sprejeli v svojo
                  pravno zavest, ker kot že rečeno je očitno zelo majhen procent tistih, ki resno
                  ogrožajo varnost cestnega prometa, dočim smo v večini, vsaj tako kažejo
                  statistike, Slovenci zelo previdni šoferji. Naj nas ne motijo tiste kazni o
                  prekrških, ki so bile zdaj registrirane, ker res ni namen varnosti cestnega
                  prometa, da policija postavlja zasede tam, kjer je nespametno ali pa pametno tudi
                  omejena hitrost na zelo nizko in pri prekoračitvi 4, 5, 6 km na oziroma malenkost
                  tega, seveda izreka po zakonu kazni, s tem se pač doseže ena statistika, izkaže se
                  delo policije, k varnosti cestnega prometa pa to ne prispeva nič. K varnosti
                  cestnega prometa bo prispevalo, ko bo policija pooblaščena in usposobljena, da
                  lovi tistih 5%, ki stalno ogrožajo varnost na cesti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Verzolak. Glede na to, da gospe Jadranke
                  Šturm-Kocjan do treh ne bo, bom seveda dal takoj besedo gospodu Ivanu
                  Verzolaku.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Predsednik, spoštovani zbor! Podpiram ta predlog, podpiram te
                  predloge in stališča k predlogu zakona o varnosti cestnega prometa. Zagovarjam
                  kaznovalno politiko v cestnem prometu, vendar le v primerih, ko voznik ogroža
                  ostale udeležence v prometu. Ne zagovarjam visokih kazni, na primer, ko voznik
                  pozabi doma vozniško dovoljenje in podobne dokumente. Ne želim, da Vlada polni
                  proračun na račun takšnih prekrškov. Kazni bi morale biti visoke tudi za počasne
                  voznike, ki ovirajo promet, ustvarjajo kolone in delajo ostale voznike živčne.
                  Osebno se vedno bolj bojim počasnih voznikov, kot pa hitrih. Zaradi njih človek
                  začne prehitevati tudi na nepravem mestu. Strinjam se, da bi moralo biti več
                  varovalnih ograj na kritičnih mestih. S tem bi rešili marsikatero življenje.
                  Poseben primer pa so tovornjaki in vlačilci iz vzhodnih dežel, ki so večinoma
                  neustrezni. Po podatkih celo do 70%. Povedal bi primer, da je tovornjak iz
                  Ukrajine prišel v našo državo brez vsakih zavor in na žalost povzročil tudi hudo
                  prometno nesrečo, v kateri sta umrli dve sestri. Lahko si zamišljate tragiko v tej
                  družini. Ti vlačilci oziroma ti tuji vlačilci vozijo v koloni eden do drugega,
                  tako da je včasih kolona dolga tudi do enega kilometra, čeprav bi moral biti med
                  njimi razmak, vsaj stari zakon je tako veleval, 100 metrov. Zaradi slabih motorjev
                  lezejo s polževo hitrostjo. Tisti, ki se vozimo posebno skozi Trojane, vemo,
                  kakšne probleme imamo na cesti. Včasih ti že prva brzina skoraj ne vleče več.
                  Zahtevam, da policija dosledno spoštuje zakon in takšnim neprimernim vozilom
                  prepreči vstop v našo državo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa, gospod predsedujoči. Kolegice in kolegi! Rada bi predstavila samo eno
                  dopolnilno stališče, ki sem potem, ko sem videla vsa stališča in dopolnilna
                  stališča in mnoga od tistih, ki so mi jih predlagali, tako volivci kot tudi drugi,
                  ki sem se z njimi pogovarjala okrog tega zakona, ugotovila, da so vsa praktično že
                  predložena in jih seveda zato tudi podpiram, zlasti še tista, ki ta zakon
                  usmerjajo v vzgojno smer, se pravi, da v bistvu voznike usmerjajo v to, da ne bi
                  samo zaradi visokih finančnih kazni, ampak tudi zaradi drugih posledic razmišljali
                  o tem, da je nesmiselno kršiti cestno-prometne predpise. In drugo, kar je, moram
                  reči, da se zlasti veselim tega, če bo sprejeto stališče, ki predlaga, da bi
                  uvedli status začetnika v cestnem prometu, tistega za dve leti, kakor imajo na
                  zahodu navado, z veliko črko P na vozilu, in si predstavljam tistega voznika, ki
                  bo zaradi zbranih 18 točk moral ponavljati vozniški izpit in bo potem dve leti
                  vozil na svojem avtomobilu črko P. Ta kombinacija mi je še posebej všeč, ker
                  mislim, da bo to pomenilo, da bodo ti ljudje, ki so v bistvu ponavljajoči se
                  kršilci v prometu, ki so - kot rečemo temu - divjaki v prometu, upam vsaj, da bodo
                  zlasti tisti morali ponavljati vozniški izpit, da bodo tisti tudi imeli oznako kot
                  ose, rumeno-črno barvo, bodo imeli pač oznako P. Dve leti jo bodo vozili s sabo in
                  mislim, da bodo potem globoko razmišljali, preden bodo spet ogrožali sebe in druge
                  v prometu.</p>
               <p>Moj predlog je pa tak, da se ne nanaša na varnost toliko, kolikor na varnost
                  okolja in tudi konec koncev na videz naših krajev. Gre namreč za to, da zlasti pri
                  nas na obali, jaz za druge kraje v Sloveniji tega ne poznam, se pojavlja zelo
                  veliko zapuščenih vozil in stroški odvoza teh vozil, pa tudi neškodljivega
                  uničenja po tem materialu, ki je v teh vozilih, ravnokar me je gospod iz
                  ministrstva opozoril, kakšno nevarnost za okolje predstavljajo odsluženi
                  katalizatorji, moram povedati, da tega sploh nisem vedela, se pravi, da bi morala
                  vozila razen tega, da so odstranjena iz mirujočega prometa, bi morala biti tudi
                  odstranjena na varen, okolje-varstveno varen način, da bi zavezali lastnike takih
                  avtomobilov, da jih ne bi zapustili, ampak da jih na primeren način odstranijo in
                  to na takšen način, da bi pri oddaji registrskih tablic dokazali, da so ga varno
                  odstranili. V kolikor tega ne morejo dokazati, naj pač plačajo varščino. Jaz vas
                  prosim za podporo temu stališču. Vam samo za primer povem - v letošnjem prvem
                  polletju smo v Izoli, ki je majhna občina - veste, da ni majhna samo po številu
                  prebivalcev, ampak tudi po kvadraturi - smo odstranili blizu 24 zapuščenih
                  avtomobilov. To ni majhen strošek za občino, istočasno pa vemo, kako tudi povzroča
                  slab videz kraja in tudi konec koncev onesnaževanje okolja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo je želel imeti gospod Vladimir Topler. Izvolite.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Hvala za besedo. Rad bi predstavil tudi mnenje okrogle mize, ki je bila 7. junija
                  v parlamentu. Na to okroglo mizo so bili povabljeni strokovnjaki vseh institucij
                  iz vseh strok, ki kakorkoli sodelujejo v parlamentu. Veliko tega je bilo že
                  povedanega. Rad bi pa predstavil samo tista stališča, za katera se mi zdi, da
                  morda danes niso bila dosti poudarjena. Ne bom govoril ne o vzgoji, ne o
                  preventivi, ne o kazenski zakonodaji, rad bi pa poudaril to, da ko smo se
                  pogovarjali s strokovnjaki, so bili vsi strokovnjaki mnenja, da je vsebnost
                  alkohola v krvi 0,0%. Strokovnjaki so rekli, da tudi manjše količine zaužitega
                  alkohola lahko vplivajo na psihofizične sposobnosti voznika, in drugič, mislim, da
                  je tudi ta parola, ki jo je imel Svet za preventivo v cestnem prometu - kadar
                  voziš, ne pij - zelo umestna, tako da smo sprejeli to stališče.</p>
               <p>Drugo pomembno stališče, ki smo ga skupaj z gospodom Puklom prezentirali, je pa
                  bilo to, kaj se zgodi potem, ko je nekdo dosegel določeno število kazenskih točk.
                  Vsi ti ljudje zelo dobro poznajo prometne predpise in je nesmiselno, da znova
                  opravljajo vozniški izpit in seveda sva z gospodom Puklom tu predlagala, da se
                  prouči stališče, da se tem, ki so na takšen ali drugačen način zbrali točke,
                  omogoči prevzgoja. Tukaj smo bili mnenja in smo predlagali, da bi pri teh ljudeh,
                  pri teh povratnikih imeli podobno kazensko politiko oziroma politiko o prekrških,
                  da bi jim sodnik lahko izrekel tudi kazen tako, kot je že gospod Nace Polajnar
                  predlagal, da bi šli tisti na kolo, vendar mi mislimo, da bi bilo smiselno, da se
                  tisti povratniki udeležijo skupaj s policisti prometnih nesreč oziroma da morajo
                  biti nekje na nekem travmatološkem oddelku, da vidijo in da se prevzgojijo. Če
                  tega niso zmožni, pač ne sodijo več v promet.</p>
               <p>Predlagam, da stališča oziroma da se ta okrogla miza, magnetogram ste prejele vse
                  poslanske skupine in zato tudi predlagam sklep, da predlagatelj zakona ta določila
                  oziroma sklepe okrogle mize prouči in jih smiselno upošteva pri zakonu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš ima repliko.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Gospod Topler je pač, mislim jasno, dobro, sicer to
                  je tudi v skladu, ima pač pravico, povedal zadeve, kako so strokovnjaki ocenjevali
                  glede manjše vsebnosti alkohola oziroma da vsaka vsebnost alkohola v krvi zmanjša
                  psihofizične sposobnosti. Načeloma bi se s tem strinjal, zdaj ne vem, ali so naši
                  strokovnjaki nekoliko na višji ravni kot avstrijski, nemški, holandski, nizozemski
                  in tako dalje. Zakaj? Poglejte, Avstrija ima 0,8 promila alkohola v krvi
                  dovoljenega, Belgija 0,5, Danska 0,8, Finska 0,5, Francija 0,7, Grčija 0,8. No če
                  prištejemo še Hrvaško, 0,5 recimo, Islandija 0,5, Italija 0,8, Luksemburg 0,8,
                  verjetno bi jih še lahko našteval, Nemčija 0,8, recimo, pri nas imamo 0,5 do
                  sedaj, po predlogu naj bi bila 0,0. Vendar poglejte, če spijete kavo, pokadite
                  cigareto, je to približno 0,2 v trenutku, ko pihate. Žal pokaže, ne krvne
                  preiskave, ampak tista pojoča travica pokaže vsebnost alkohola. Mislim da zdaj
                  boste rekli, govorim bedarije, vendar jih ne. Zakaj se v postopku, ko je voznik v
                  postopku, čaka? Zakaj mora oseba, ki opravlja postopek preverjanja z alkotestom,
                  počakati, če kadite, najmanj 10 minut. To so vprašanja, ki niso tako zanemarljiva.
                  Nadalje, mislim da se mi dejansko postavlja vprašanje, dr. Topler, koliko
                  prometnih nesreč s telesnimi poškodbami predstavljajo vozniki, ki so imeli v krvi
                  vsebnost alkohola do 0,5 promila. Koliko je tistih prometnih nesreč s telesnimi
                  poškodbami, ki so imeli vsebnost alkohola od 0,5 pa do 2,2 promila, recimo.
                  Mislim, da na to vprašanje, prosil bi vas, če mi odgovorite, kajti to je, tudi to
                  je pomembno. Poglejte! Tak, ki ga bo pil, ga bo pil tudi takrat, če mi napišemo
                  0,0 ali pa -0,5. Ne vem, če je to sicer možno, tudi takrat ga bo pil. Lahko ga v
                  bistvu samo sankcioniraš. S tem, da se predpiše 0,5 na 0, pa tisti, ki ga bo pil,
                  ne ve, če ga boste v to prepričali. Dvomim v to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vladimir Topler bo repliciral.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Žal, medicina ni tako enostavna stvar, da bi se lahko z njo vsak, bom rekel, tako
                  ljubiteljsko ukvarjal. Tisto, kar je povedal gospod Matuš, absolutno ne drži, da
                  bi nekdo, ko bi popil kavo, pa ko bi pokadil cigareto, da bi imel 0,2 promila. Na
                  to vprašanje lahko dam odgovor tudi kot strokovnjak. V telesu se tvori tudi
                  alkohol, samo to je 15 tisočink promile endogenega alkohola. Vsi testi, vse
                  preiskave so danes na takšni osnovi, da dokazujejo zgolj etilni alkohol. Seveda,
                  gospod Matuš, če si pa daste v kavo 0,5 konjak, je pa seveda ta kava 0,2 promila.</p>
               <p>Druga stvar, ko govorite, koliko je do 0,5% in ko dajete primerjavo s tujimi
                  državami. Kultura pitja v Sloveniji je nekaj drugega kot pa kultura pitja drugje
                  in lepo ste povedali. Tisti, ki bo pil, bo pil naprej. Strinjam se, da odvisnosti
                  ni moč zdraviti z represijami, zato pa predlagamo zakon, ki bo tiste, ki se tega
                  ne držijo, pač kaznoval tako, da jim bo vzel pravico, da so udeleženci v prometu.
                  Žal je pa velikokrat tako, da s seboj nimamo alkoholometra in da spijemo bistveno
                  več in se sklicujemo na 0,5 promila. Tisti, ki vozi, mora biti pač na cesti
                  trezen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš ima nadaljno repliko.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Ne vem, kaj je treznost, nepitje alkohola ali se obvladovati? Ne
                  vem, mislim, da kot strokovnjak mi boste to lahko pojasnili. Pitje alkohola, jaz
                  vem, tisti ga bo pil naprej, to se strinjam. Z 0,5 na 0,0, kaj bo doseženo? Saj mi
                  niste dopovedali, kaj bo doseženo. Kaj se bo s tem doseglo? Ali se bodo zmanjšale
                  številke prometnih nesreč s hudimi telesnimi posledicami. Sigurno, zato sem vas pa
                  prej vprašal, kakšno je število prometnih nesreč s hudimi telesnimi posledicami,
                  kjer je bil voznik vinjen, v narekovajih, ker 0,5 je še dovoljeno, do 0,5 promila.
                  Ne od 0,5 naprej. Mislim, nekako podatki kažejo drugače. Vse prometne nesreče
                  oziroma večina s hujšimi telesnimi poškodbami so bile opravljene nad 0,5 promila,
                  ne pod 0,5. Jaz vas prosim, to število, če mi argumentirate. Tako, da kar se tiče
                  pojoče travice, pa balončkov, ki pozelenijo - dr.Topler vzemite si balonček, jaz
                  vam bom posodil cigareto, ker kadim, pa preizkusite. Ne iz krvne analize, jaz sem
                  posebej poudaril, krvna analiza je drugo. Tam je dejansko stanje tako kot je,
                  balonček je pa nekaj drugega. Poskusite! Jaz ne vem, če ne verjamete, poskusite.
                  Še enkrat vas opozarjam, oseba, ki opravlja alkotekst vedno vpraša ali kadite, ali
                  ste pili kavo itd. Zakaj? Ker mora počakati in počaka.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Statistika je nevarna. Kaj pa če bi se izkazalo, da največ nesreč povzročijo
                  tisti, ki so imeli v krvi 0,0? Potem bi morali pa predpisati, da mora kdo kaj
                  spiti, preden se vsede za volan.</p>
               <p>Repliko ima gospod doktor Janko Predan, izvolite.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Spoštovani! Gre za primerjavo, gospod Matuš. Na milijon voznikov ima Nemčija samo
                  52 nesreč, mi pa 250 nesreč. To je bistvena razlika, ki jo moramo vedeti in ki se
                  tudi tiče naše kulture na cestah in seveda s tem v zvezi z alkoholom. Nimamo
                  podatkov, koliko je tistih, ki so povzročili nesrečo na cesti, ki imajo manj kot
                  0,5 alkohola na gram v krvi, ker smo pač imeli sedaj dovoljeno mero 0,5. In še
                  nekaj je treba vedeti. Se strinjam z vami gospod Matuš, tisti alkoholiki, ki so
                  odvisni od alkohola, teh je pa približno velik procent pri nas, recimo, približno
                  8 do 10%, tem resnično ni pomoči, ampak je 90% ali 88% ljudi, ki so pa občasni, ki
                  ali prekomerno pijejo in niso odvisni od alkohola, njim pa lahko ta prepoved, da
                  ne smejo imeti 0,0 alkohola v krvi, pomaga. In če samo 10 življenj na leto rešimo
                  s tem, je to neprecenljive vrednosti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ste želeli imeti repliko gospod Drago Šiftar? Potem najprej gospod Drago Šiftar in
                  potem še gospod Štefan Matuš.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Ja, rad bi repliciral gospodu Predanu. Mislim, da se mu je zdaj zalomilo. Če je
                  prej dobro poslušal, je v Nemčiji dovoljena količina alkohola 0,8, pri nas je 0,5
                  in ta zakon naj bi to dovoljeval, število nesreč je pa bistveno manjše, se pravi
                  pri večji povprečni alkoholiziranosti potencialnih šoferjev, to je zaradi dobre
                  cestne infrastrukture. In ena stvar, moti me, sicer to je čisto moj osebni
                  problem, ampak vseeno bi povedal, da ta zakon ni noben moderen zakon. To je skupek
                  vseh evropskih restrikcij in zdaj se še nekateri gredo, kateri bi še tu neko
                  luknjo našel, da bi se še dala neka restrikcija notri, ali pa še nekaj malo bolj
                  zavito, kot je že zavito. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Štefan Matuš, potem pa še gospod Ivan Verzolak in
                  gospa Breda Pečan.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Ne me razumeti, kot da zagovarjam zadevo. Mislim, zaradi mene je
                  lahko tudi 0,0, ker jaz do tega nimam drugače pomislekov, vendar pa se mi zdi
                  včasih nesmiselno uvajati neke restrikcije, ki samo povzročajo na koncu koncev
                  ogromno problemov, rezultatov je pa vprašanje, koliko bo na račun tega. Če samo
                  vzamemo sam zakon, je že dosti restriktiven, kajti že 0,30 grama na kilogram se že
                  začnejo kazenske sankcije. Recimo, če voznik opravi prekršek in ima v krvi 0,30
                  grama na kilogram, je že ustrezno kaznovan tudi za alkoholizira</p>
               <p>nost. To se pravi, že tam se začne. Če tega ne napravi, ga pač ne dobijo, lahko
                  imaš, recimo, tudi 1,5 ali 2,2 in če nič nisi naredil in če slučajno ni
                  preverjanja, te pač ne dobijo in zadeva se spelje dalje. Tako da jaz ne vem, če je
                  ravno smiselno iti v tisto skrajno mejo 0,0. Koliko problemov bo to povzročilo,
                  jaz ne vem, ampak da bo pa od tega koristen efekt, ja v to me pa niste prepričali,
                  ker nimata podatkov. To se pravi, govorite na pamet, da če bo pa 0,0, potem bomo
                  pa rešili toliko in toliko življenj, čeprav se ve, da ravno v teh primerih, ko je
                  šlo za težke ali pa za smrtne primere, je bila količina mnogo večja od 0,5, 1,5,
                  tudi do 2,2.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Verzolak ima pojasnilo, potem pa še gospa Breda Pečan in
                  mislim, da tudi gospod Janko Predan.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Ja, je res dilema tu, kaj narediti. Po eni strani se strinjam s
                  predlogom doktorja Predana in doktorja Toplarja, vendar, če pa pogledamo po drugi
                  praktični strani, je pa to skoraj malo kruto.</p>
               <p>Mi smo sprejeli zakon, da smo vinorodna dežela in predelovalci vrhunskih vin. Po
                  drugi strani vzpodbujamo vinske ceste. Sedaj, če voznik, vedno ne moremo s seboj
                  jemati ženo, da te žena vozi ali prijateljica, da lahko malo globje pogledaš v
                  kozarec, kjer je pa potem nevarnost, da žena začne piti. Je boljše, da gremo potem
                  sami na tako pot, ali pa s prijetno družbo. Včasih ni bil problem. Jaz bi
                  predlagal, da uvedemo nazaj konjenico, kjer so se včasih lahko furmani napili do
                  onemoglosti in so jih potem konji na pamet, brezskrbno pripeljali domov. No, to je
                  malo za šalo. Morali bi najti neko razumno rešitev in smatram, da če bi se res
                  držali vozniki po oblilen obedu, da spijejo eno pivo, ali en deci oziroma največ
                  dva deci vina, mislim, da zaradi tega tudi ne bi dosegli tiste 0,5 promile.
                  Mislim, da bi to bilo sprejemljivo. Seveda, vse je pa potem v zavesti posameznega
                  voznika pri kolikih kozarcih se pač ustavi. Hvala lepa. Prej bi pa še rekel,
                  dejansko, ko je gospod Matuš pravil, da tudi cigareta pokaže. Ja, kolikor se jaz
                  malo spoznam na te zadeve. Dejansko pri klasičnem sistemu napihanja v balonček,
                  ampak balonček je bil samo za merilo izdihanega zraka. Bistvo je pa bil rezultat
                  alkoholiziranosti v tisti ampuli, kjer so bili tisti kristalčki. Je pa dejansko,
                  da so pri kavi resnično spremenili barvo, pa tudi pri cigaretah so spremenili
                  barvo. Verjetno pa alkohola ni bilo v krvi zaradi tega. Toliko malo. Danes pa vem,
                  da imamo elektronske merilce, ki ti direktno pokažejo. Takoj lahko odčitaš,
                  policisti že imajo elektronske merilce, ki ti direktno, takoj na licu mesta
                  pokažejo promile alkohola. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Breda Pečan ima repliko.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Jaz bi samo toliko replicirala vsem tistim kolegom, ki tako radi
                  uporabljajo statistiko v takih primerih, da povezovanje enih podatkov in drugih
                  podatkov lahko pripelje do zelo nenavadnih rezultatov. Nam so, recimo, kot tak
                  šolski primer nenavadnih rezultatov, ko smo imeli statistiko v šoli, povedali, da
                  so v Ameriki ugotovili izredno visoko skladnost, ali korelacijo med količino
                  prodanih pomaranč v določenem letu in številom ločitev. Mislim, da če ti dve
                  stvari povežemo, potem bomo videli, da marsikateri statistični podatki, ki ste jih
                  danes povezovali, tudi nimajo med seboj neposredne zveze. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Janko Predan ima besedo.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Hvala. Spoštovane kolegice in kolegi! Bistvo - kar želim poudariti - samo 0,0%
                  alkohola v krvi zagotavlja popolno treznost. Od tod naprej ne zagotavlja več
                  popolne treznosti. Pri občutljivih voznikih lahko majhna količina alkohola, nižja
                  od 0,5% povzroči hude motnje in s tem nesreče. Zato tudi priporočam, da
                  predlagatelj zakona vpelje v zakon 0,0% alkohola. Mi že imamo to določilo za
                  profesionalne voznike 0,0% in ne razumem, zakaj bi bilo tistim, ki so manj vešči -
                  da tako rečem - za volanom, pa dovoljeno 0,5% alkohola v krvi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Gospod Predan, se strinjam - samo 0,0% zagotavlja treznost. To je dejstvo, vendar
                  ne vem, če se pri tem govori o treznosti. Govori se o psihofizični sposobnosti -
                  kdaj se začne omejenost te psihofizične sposobnosti - to je tisto bistveno
                  vprašanje. Če izhajam, recimo iz Nemčije, ki imajo to v zakonodaji in dopuščajo
                  0,8, 0,5, v čem je potem pogled naših strokovnjakov nekoliko drugačen od tistega
                  sveta, ki se vedno na njega zgledujemo tako radi. Pustimo kulturo pitja. To sem že
                  povedal, da je ta zadeva tako - tisti, ki ga bo hotel, mu lahko daš 0,0, pa bo
                  ravno tako 1,5, če bo v tem aktu pitja, recimo. Jaz ne vem. Res zagotavlja
                  treznost, ampak, kdaj se pa začne zmanjševanje psihofizičnih sposobnosti za
                  obvladovanje motornega vozila?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pred vami ima besedo gospod Tone Partljič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>V to vključevanje replik se bom tako na pol za res, na pol za šalo vključil. Rekel
                  mi je Jug na poti sem, da se naj oglasim, sedaj pa strokovno. Pa bi nekaj lahko
                  bilo na tem, da kot zdravljen alkoholik, ki so mi dvakrat odvzeli dovoljenje, na
                  nek način kaj rečem, <q>"strokovno"</q> pod narekovaji, na nek način bi se nagibal<gap n="..."/> To.
                  Prej sem rekel to zato, da mogoče tudi malo verjetnosti stvari vzamem, da ne bi
                  rad bil med tistimi, ki so nekoč nekaj sami počeli, potem pa to najbolj
                  preganjajo. Ampak z gospodom Predanom bi se strinjal v primerjavi z gospodom
                  Matušem v naslednjem. Na nek način se mi zdi, da psihološko je sigurnejše, če
                  rečem nič, in če potem naredim korak na, recimo, 0,5 samo vina, da vem, da sem
                  naredil prekršek, kot pa, če spijem deci in pol vina, pa mislim, ali lahko še
                  malo, pa se mi bo poznalo ali ne. Mislim, da je to razlika, da prag sploh
                  prestopiš pa kaj popiješ ali pa, če si že, se mi zdi, je tistih več.</p>
               <p>Po drugi strani pa se mi zdi argument, ki ga je rekel doktor Predan, o poklicnih
                  voznikih 0,0 in o voznikih, ki pa lahko imajo 0,5, pa so amaterji, se mi zdi čuden
                  dvojni kriterij in tako sem v tej polemiki nekako na strani gospoda Predana.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Predan ima še pojasnilo.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Gospod Matuš! Če bi jaz vedel, kje je tista meja, ker še nekdo je sposoben
                  psihofizično voziti ali ne, bi pač določil to mejo. Ker pa te meje ne poznam, vem,
                  da je edina meja 0,0 tista, ki garantira treznost.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo replicirati? Gospod Štefan Matuš. Izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Sedaj, kje je meja, ste rekli, da je ne veste. Vendar od kod se
                  je pa potem pojavilo 0,5; 0,7; 0,8. Verjetno si to ni nekdo kar izmislil, toliko
                  pa lahko, več pa ne. To se pravi, da je nekdaj kdo moral delati neke raziskave na
                  tem področju, kdaj se začne omejevanje teh psihofizičnih sposobnosti. Dobro,
                  jasno, ker je najbolje trditi 0,0, to je pa sigurno tisto, ki pa ne zmanjšuje
                  psihofizičnih sposobnosti, čeprav tudi utrujenost vpliva na psihofizične
                  sposobnosti. Kaj pa tam? Tam je tudi vprašanje. Kaj pa z utrujenostjo? Mislim to
                  tudi vpliva na zmanjševanje psihofizičnih sposobnosti in nismo predpisali nobene
                  meje. Recimo, poklicni vozniki jo imajo zapisano. Toliko ur vožnje in konec. Kaj
                  pa pri amaterjih, to se pravi, je samo odvisno od ocene, ki jo bo pač opravljala,
                  recimo, uradna oseba oziroma policaj, razen če se ne ugotovi, da nimaš kakšne
                  prometne nesreče, da se potem ugotavlja, kakšna je psihofizična sposobnost. To je
                  eno.</p>
               <p>Drugič pa poklicni vozniki, kriteriji; jaz se strinjam, da sta tukaj neke dve
                  kategorije, pa naj si bo to poklicni vozniki, ki ne smejo imeti 0,0 promila, ki
                  morajo imeti 0,0 promila in pa v tem primeru amaterji, ki imajo lahko 0,5, vendar
                  vseeno si pa ne morem predstavljati, recimo, avtobus s 60 potniki, kjer ima
                  dovoljeno 0,5, lahko pa tudi več, ker mu je že v naprej dana nekakšna možnost.
                  Mislim, da ta ukrep, da so poklicni vozniki v nekem posebnem položaju glede tega,
                  je pravzaprav utemeljen, saj konec koncev je to njihov kruh in odgovarjajo
                  direktno za varnost potnikov, ki jih vozijo s seboj. Čeprav je pa drug problem,
                  kako se pa ocenjujejo sedaj, poglejte, poklicni vozniki. Na leto naredijo, recimo,
                  200 tisoč kilometrov, amaterski 10.000. To se pravi, da je poklicni voznik 20 krat
                  bolj podvržen prekrškom oziroma ima možnost opraviti prekrške. In zato ima 20 krat
                  več možnosti nabiranja kazenskih točk. To je pa tisti drugi aspekt, ki gre dalje,
                  kako razmejiti poklicne voznike od kazenskih točk in pa amaterje.</p>
               <p>Če pride amater na cesto, poglejte, recimo, samo v nedeljo se pelje. On praktično
                  dejansko, če sam ni toliko bukov, da gre nekam direktno v nekoga, težko nabere
                  kazenske točke. Ker je samo v nedeljo šel kot nedeljski voznik na nek izlet. To je
                  pa vse. Poklicni voznik, ki zjutraj ob 6. uri začne in vozi določeno število ur,
                  ta jih, jaz mislim, dejansko lahko več nabere, pa če samo na radar, kjer se mi zdi
                  zadeva najbolj sporna, na radar za 5 km. Veste kaj 5 km pomeni, še celo tahograf
                  oziroma tahometer lahko kaže določeno razliko 5 km. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vidim, da ni več replik. Gospoda Lojzeta Peterleta, ki je želel
                  besedo, tudi ni tukaj. Pač pa je tukaj gospa Jadranka Šturm-Kocjan. Izvolite.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane poslanke, dragi poslanci,
                  predstavniki Vlade! No, ta razprava lepo pokaže, kje Slovence čevelj žuli. 0,0 ali
                  0,5 in tako naprej okoli alkohola v krvi, če se samo na kratko odzovem na to, bom
                  rekla, da je ta predlog zakona tudi v tem tipično slovenski, ker tolerira nekaj,
                  kar zame ni tolerantno, torej nagibam se oziroma prepričana sem, kot doktor
                  Predan, da je samo 0,0 tisto, kar glede alkohola zagotavlja čistost. Jaz bi
                  soglašala z mnogimi stališči in predlogi mojih kolegov, ki so se že dotaknili tega
                  zakona, sama bom bolj kratka in konkretna. Čeprav bi si želela, da bi ta zelo
                  pomemben zakon za Slovence zaslužil resnejši pristop, kot pa vidim je to hvaležno
                  polje za pripovedovanje prigod in nezgod, ki jih doživljamo poslanci in poslanke
                  na cesti. To, kar me je pa najbolj nekako zbodlo v oči oziroma presenetljiv stavek
                  v samem začetku, na strani 15, v dajanju poglavitnih rešitev, je pa naslednje, če
                  prisluhnemo. <q>"Kršenja cestno prometnih predpisov ne moremo podcenjevati"</q>, pravi
                  stavek, <q>"saj kot posledica teh kršitev beležimo okoli 500 mrtvih in 7.500
                  poškodovanih v prometnih nesrečah in nezanemarljivo materialno škodo."</q> Nakar sledi
                  stavek: <q>"Primerjava z državami Evropske skupnosti nam pove, da bi glede na število
                  prebivalcev smeli imeti na slovenskih cestah okoli 300 mrtvih letno,"</q> pa še naprej
                  potem sledi. Ko sem to prebrala, se mi je zdela primerjava, kot da bi govorili o
                  hektarskem pridelku koruze na naših poljih. In, po mojem okusu zelo neprimerna
                  primerjava, koliko mrtvih lahko še imamo, da bomo primerljivi z Evropo. Mislim, da
                  je šel tu sestavljalec zakona v polje neokusnostni, da ne rečem morbidnosti, tako
                  da bi prosila, da se to popravi in predlagam, da se to popravi. No, ker je glavni
                  cilj predvsem preprečiti tako smrtne žrtve v cestnem prometu kot invalidnost in da
                  ne govorimo o materialni škodi, sem pripravila tri stališča, mislim da še niso
                  razmnožena, in sicer predlagam, da predlagatelj zakona preuči možnost, da bi
                  opravljali izpit za vozila kategorije H s starostjo 15 let in izpit za vozila
                  kategorije B s starostjo 19 let. V zvezi s tem bi povprašala, ali je to napaka,
                  ali jaz morda narobe razumem v členu, ki govori, to je člen 133, v zadnji alinei
                  tega člena je starost za vozila kategorije H 14 let, da pa hkrati tisti, ki ima ta
                  izpit, to se pravi izpit za kolo zmotorjem, lahko tudi vozi motokultivator in
                  delovne stroje, za kar se pa zahteva starost 15 let, ali je to, zakaj ni to
                  usklajeno? In potem bi predlagala, da predlagatelj preuči možnost, da bi vozniki
                  začetniki, namreč okrog tega je tu veliko govora, eno leto po opravljenem
                  vozniškem izpitu, seveda s tem, da predpostavljam, da bi bil sprejet predlog, da
                  se z 19. leti opravlja izpit, ne z 18., lahko vozili motorna vozila samo do
                  kubature 1600 kubičnih centimetrov. To razlagam s tem, torej zdi se mi, da je ta
                  stopnja 14 let, pa 18 let prenizka in utemeljujem predvsem s psihofizičnimi
                  značilnostmi mladostnikov in mladostnic, ki so po mojem mnenju tudi eden od
                  pogostih vzrokov prometnih nesreč. Vemo, da so priprave na vozniški izpit, pa sam
                  vozniški izpit tudi za kolo z motorjem, v glavnem sovpadajo z najbolj, pri večini
                  kandidatk in kandidatov z najbolj občutljivim razvojnim obdobjem, ki prinaša mnoge
                  posebnosti, ki se potem pri večini odraščajočih ljudi vseeno ustalijo,
                  stabilizirajo in pač prerastejo to vmesno stopnjo. Najpogostejše je nesorazmerje
                  med telesnim in psiho-socialnim razvojem, ki se kaže pri mladostniku predvsem v
                  neusklajenosti telesnih gibov in pa hitrosti njegovih reakcij. Za mladostnike
                  vemo, da so zelo radi nastopaški, da nekritično posnemajo odrasle ter da so
                  izredno čustveno labilni. Vemo, da čustva sproščajo dodatno energijo, ki jo
                  mladostnik ob vožnji tako z motornim kolesom, kot z motorjem in kasneje z
                  avtomobilom lahko sprošča tako s prehitro vožnjo, kot tudi z objestnostjo v
                  cestnem prometu. Mislim pa, da pa je objestnost, ki jo kažejo mladi vozniki,
                  potrebna posebne pozornosti. To, kar se je zgodilo v Portorožu pred par dnevi, ko
                  je v nevarnosti sam tisti, ki mora skrbeti za varnost, je to samo en skromnejši
                  primer, kaj lahko to pomeni. Tipična slika, bom rekla, mladih slovenskih voznic in
                  voznikov je v tem, da imajo mnogi možnost, da kot začetniki vozijo izredno močne
                  avtomobile, ki jim niso kos. Zato sem tudi predlagala to omejitev, kar bi vozniku
                  začetniku omogočila postopno vključevanje v cestni promet, tudi postopno
                  razvijanje vozniških spretnosti in s tem tudi bolj varen in odgovorno vožnjo. Ko
                  sem bila profesorica na srednji šoli, sem se pri svojem pedagoškem delu vsako leto
                  srečevala z več desetimi dijaki in dijakinjami, ki so želeli seveda opravljati
                  vozniški izpit takoj, ko so dopolnili 18. let. No, vsi vemo, da to najpogosteje
                  sovpada tudi z zaključevanjem šolanja na srednji šoli, kar je po mojem mnenju
                  neugodna okoliščina, in sicer tako za pripravo na maturo oziroma zaključni izpit,
                  kot tudi za resno in dobro pripravo za vozniški izpit. Zato tudi predlagam pomik
                  navzgor na 19. let in mislim, da bi kandidatom to omogočalo bolj zbrano in bolj
                  celovito pripravo za ta življenjsko pomembna znanja. Namreč, po mojem mnenje je
                  varna vožnja v največji meri odvisna od osebnostne zrelosti. No, zato tudi menim,
                  da bi veljalo pretehtati in predlagam, da predlagatelji zakona to resno preuči, da
                  bi se ti dve veji, tako za kategorijo H in B pomaknili za eno leto navzgor.</p>
               <p>Potem imam pa še tretji predlog. In sicer predlagam, da v 111. členu predlagatelj
                  predvidi obvezne, po enotnih standardih izdelane in postavljene ovire za umirjanje
                  hitrosti pred šolami, vzgojno varstvenimi zavodi in domovi učencev. No, vemo, da
                  je okolica šol, vrtcev in domov učencev, zaradi večje števila otrok in
                  mladostnikov potencialno tudi najbolj nevarno področje za prometne nesreče, zato
                  moramo vozniki in voznice pred temi institucijami prilagoditi oziroma zmanjšati
                  hitrost motornega vozila. To bi lahko storili tudi s pomočjo fizičnih ovir in to
                  tudi ponekod seveda delamo. Vendar so te zadeve po mojem mnenju preveč prepuščene
                  lokalni skupnosti, tako da na primer v Kopru, ta primer poznam, je mestna koprska
                  šola tako rekoč na cesti in nima niti ene take ovire. Zato predlagam, da bi bili
                  ti standardi enotni, tako za to, katero območje mora biti varovano in tudi sama
                  fizična ovira naj bo enotna po celi državi, kar bi vsem, ki vozimo, omogočalo
                  razvijanje in utrditev navade, da pred šolo, vrtcem ali pa domom zmanjšamo hitrost
                  svojega vozila.</p>
               <p>Pričakujem, da bodo v drugem branju ti moji predlogi zajeti. Moram reči, da se mi
                  na trenutke zdi, kot da je ta zakon pisalo več različnih ljudi. Že po samem tekstu
                  in besedilu imam občutek, da tudi taki, ki sami niso najbolj zanesljivi in varni
                  vozniki. No seveda, ob tem izvzemam ministra, gospoda Štera, ki kot pešec,
                  pričakujem, da bo bolj zaščitil prav to kategorijo tistih, ki smo v prometu
                  najbolj ogroženi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Imate repliko gospod Matuš? Izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Imam kratko repliko. Rekli ste tipični slovenski zakon, ki
                  dovoljuje nekaj, kar je v nasprotju z mojimi načeli. Mislim, ne vem, zdaj če
                  govorim v narekovajih, ker ste zelo blizu Italije, recimo, če ste italijanskega
                  porekla, tudi Italija dovoljuje 0,8 promila, ampak pustimo to. Tudi Nemci imajo,
                  prej sem že povedal in tako dalje, tako da ne vem, če je to tipično slovenska
                  zadeva. 0,5 promila ali pa da dovoljuje nekaj. Vendar vseeno tu, ko ste pa
                  predlagali, naj predlagatelj prouči možnost, da bi lahko opravljali oziroma
                  začetniki vozili vozila eno leto samo do 1.600 kubikov, tu se mi pa postavlja neko
                  vprašanje. Poglejte, vozila do 1.600 kubikov danes dosegajo hitrosti 180 km/h.
                  Moči so danes razvite nekje okoli 130 od 120 konjskih moči ali približno 100 kW.
                  To so že velike moči. To so moči, če bi vzeli 15 let nazaj, ki so jih obvladovali
                  motorji, recimo, 2.000 kubikov in navzgor. In zdaj, kaj se pravzaprav s tem
                  doseže. Jaz ne vem, ali bi se dosegel namen, verjetno bi bilo do te številke 1.600
                  mogoče bolj smotrno do 1.200 kubikov. Verjetno, ne vem, ker takrat so pa moči
                  neprimerno manjše. Ne vem, če bi se s tem dosegel namen. Jaz poznam, verjamem vam,
                  objestnost mladih voznikov je zelo velika. Vem, dnevno občutim to na cesti in po
                  vizualnem pogledu, ko ga vidiš, si pač lahko svoje misliš, samo ne vem, zakaj
                  ravno 1.600 kubikov? Mislim, da ali manj, 1600 je praktično dovolj. Če 180 km/h
                  dosegaš hitrosti, od 0 do 100 kilometrov dosega približno v 8,9 sekundah, to se
                  pravi, da je to že neprimerno dovolj nevarno za povzročanje hudih prometnih
                  nesreč.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan. Izvolite.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. No, tipično slovenski sem mislila v tem, kakšne diskusije se odvijajo
                  okrog procenta alkohola v krvi. Torej, govoriti Slovencem in Slovenkam o
                  alkoholizmu oziroma znižati stopnjo na 0,0, ali pa zagotoviti oziroma predlagati
                  stopnjo 0,0, se mi zdi tako, kot če bi Italijanom rekli, naj manj govorijo. Torej,
                  je to del naše kulture, ki posega tudi v zakonodajno materijo, žal v tem primeru v
                  tako čisto včasih življenjsko - s tega vidika sem mislila tipično slovenski - da
                  pač govorimo preveč o tem alkoholu. Tukaj je samo ali 0,0 ali pa toleriramo, samo
                  koga zavajamo s tem. Ali ne zavajamo sami sebe? Samo za to gre.</p>
               <p>Glede te kubature pa bi se strinjala 1200. Samo koliko teh avtomobilov pa sploh
                  lahko pričakujemo, da bomo imeli? Ali je to realni predlog? Mislim<gap n="..."/> Seveda,
                  potem gremo lahko spet na to, da smo vsi pešci, na kolesu. Vzela sem eno tako
                  optimalno mejo, ki se mi zdi še realna, pa ki je toliko objesnosti in morda
                  vihravosti na cesti ne omogoča. Toliko. Ampak pač Vladi predlagam, da prouči.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Sprašujem seveda<gap n="..."/> Ja. Gospod Žaro Pregelj.
                  Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Veliko je bilo govora o statistiki, tudi o količinah alkohola in
                  podobno, toda dejstva so včasih mogoče čisto nekje druge. Običajno je res, da je
                  reagiranje voznika na določeno prometno situacijo odvisna od njegovega tako
                  psihičnega kot fizičnega stanja, toda marsikdaj so te reakcije kljub temu, da
                  voznik ni zaužil alkohola, lahko popolnoma napačne, iracionalne in hudo nevarne za
                  ostale udeležence v prometu. In tukaj naletimo večkrat na zanimiv odnos. Odnos med
                  samim cestnim omrežjem oziroma kvaliteto določene ceste in prometom, ki se na njej
                  odvija.</p>
               <p>Poglejte, pred časom sem bil presenečen, ko smo na strokovni ekskurziji v Nemčiji
                  slišali, da pri vzdrževanju javnega prometa dajo izredno pozornost posameznim
                  poškodbam v javnih vozilih v tramvajih. Že ko pride do najmanjše praske, enostavno
                  zamenjajo celotno prevleko. Kaj naredijo s tem? S tem silijo vse uporabnike h
                  kulturnemu obnašanju in kulturni rabi določenega vozila. To pa tudi zato, ker so
                  ugotovili, da če pustijo, da se te poškodbe večajo, se malomarnost uporabnikov do
                  teh vozil povečuje. Enako je na naših cestah. Navadno menijo, da če je cesta
                  slaba, lahko tudi slabo voziš in da lahko izrabljaš v bistvu tisto, kar ne bi smel
                  nikoli izrabljati. Zato mislim, da moramo pri tem biti zelo pozorni in dati svoj
                  poudarek tudi izboljšanju cestnega omrežja. Tukaj ne mislim zgolj na avtoceste, ki
                  so že same po sebi po definiciji šestkrat bolj varne, kot nevarne dvopasovne
                  ceste. Zato lahko imajo tudi v Evropi na isto število voznikov manj nesreč, manj
                  smrtnih primerov, ker imajo boljše ceste, ker jih enostavno že to pripelje do
                  tega, da je na boljših cestah manj nevarnih situacij kot na ozkih in neprimernih
                  cestah, kot jih imamo mi v izobilju. Zato je tukaj jasno, ta povezava med stopnjo
                  alkoholiziranosti navada posameznih državljanov, potem navadah določene starostne
                  skupine in hkrati vozili in omrežjem, da so te interakcije tako zapletene, da jih
                  je težko rešiti zgolj z zakonom. Moramo pa priznati predlagateljem, da so naredili
                  ogromno. Jaz jim ne očitam, da so pobrali iz vseh zakonodaj samo kazenske sankcije
                  in jih zdaj hočejo pri nas tukaj vgnezditi. V resnici so marsikatere - rekel bom
                  kar - zakonske instrumente, vgradili izredno premišljeno. Lahko se o marsičem
                  pogovarjamo, lahko ugotavljamo, da je kakšna stvar prestroga, toda kot celota je
                  pa ta zakon sistem in ga velja preizkusiti. Zato mislim, da je prav, da ga
                  preizkusimo, da niti ne razpravljamo več predolgo o njem, ker ne bo nobene koristi
                  od tega. Koristno bo, če ga bomo preizkusili. Mislim, da je ta skupina - na Odboru
                  za infrastrukturo smo jih že pred enim letom poslušali - že davno tega, že tako
                  daleč je nazaj, odkar smo to materijo obdelali in smo nekje prišli do spoznanja,
                  da je kljub vsemu ta skupina naredila ogromno in da je prav, da to njihovo
                  uporabimo in jo spravimo po naši poti čimprej v življenje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo od poslank in poslancev? Besedo dajem v imenu
                  predlagatelja gospodu ministru Andreju Šteru. Izvolite. Ker bomo potem verjetno
                  prišli h glasovanju, prosim seveda za polno udeležbo poslank in poslancev v
                  dvorani.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Jaz bom nekatere od pripomb omenil v svojem odgovoru, nekatere pa samo
                  posredno. Vsekakor smo jih skrbno beležili in se za vsako od razmišljanj
                  zahvaljujemo, ker mislimo, da nam bo dragocena opora pri pripravi zakona za
                  nadaljnjo obravnavo. Morda se bom bolj spomnil na te, ki so bile izrečene kot
                  zadnje. Gospa Šturmova je govorila o šikanah oziroma o fizičnih ovirah v prometu.
                  To namerava urediti podzakonski akt za izvajanje zakona o cestah in mi smo v
                  svojem zakonu samo dali normativno podlago, da je to možno in seveda smo
                  zainteresirani, da je to nekaj, kar ima rep in glavo, kar je normirano, kar je
                  določeno, kako in na kakšen način se tudi izvede.</p>
               <p>V zvezi z distinkcijo glede mladih voznikov in voznic in tistih, ki imajo daljši
                  vozniški staž, mislim, da je to ena od pripomb, ki smo jo že ob nastanku, ob
                  posredovanju s strani PV-ja vgradili v svoj miselni vzorec. Res pa je, da smo
                  gradivo in končno besedilo za prvo obravnavo, ki ga danes tudi vi obravnavate,
                  zaključili redakcijsko v mesecu decembru lani in da je bilo od februarja v
                  Državnem zboru in zato obstaja precej področij, kjer smo pravzaprav z znanjem, ali
                  pa z izkušnjami že naprej, vendar za razpravo imamo danes ta material. Marsikaj bo
                  novega tudi na podlagi vaše razprave.</p>
               <p>Za tisto dikcijo, da bi smeli imeti 300 mrtvih, se opravičujem, verjetno bi vsaj
                  kazalo besedo <q>"smeli"</q> dati v narekovaj ali jo pospremiti s komentarjem, ampak ob
                  vsej morebitnosti te artikulacije je realnost še mnogo bolj morebitna in včasih je
                  potrebno zelo racionalno pogledati na zadeve, ki sicer so vsaka zase zgodba z
                  izredno tragiko.</p>
               <p>Alkohol. V šestih mesecih letos so od 15.500 vseh nesreč v 10% povzročili
                  alkoholizirani povzročitelji. Teh je bilo, torej govorim o približnih procentih,
                  ampak številka 1.682. Imeli so v 54 primerih manj od 0,5 promila alkohola v krvi.
                  To je sicer relativno malo, ampak trije od njih nesreče niso preživeli. Govorim
                  samo o povzročiteljih, koliko je bilo žrtev, tega v kratkem času nismo mogli
                  ugotoviti, ampak seveda se to lahko ugotovi in mislim, da manj kot o trendih, bi
                  se kazalo pomeniti o tem, da smo žal alkohol vgradili v svoj miselni vzorec glede
                  obnašanja za volanom in to je katastrofa. To si upam povedati kot tisti, ki nimam
                  vozniškega izpita, ker sem ogrožen in ste vsi vi ogroženi in so ogroženi vaši
                  otroci in vaši stari starši. Zaradi tega, ker mi preprosto govorimo o tem, da smo
                  napadeni zaradi tega, ker bomo ogrozili gospodarstvo in gostinstvo in turizem in
                  vinske ceste in vinogradništvo, ne govorimo pa o tem, da imamo 500 mrtvih. Ne
                  rečem, da so vsi zaradi alkohola, ampak nekateri od njih pa so. In če je eden, je
                  en preveč. S tem se pa strinjam z gospo Jadranko Šturm. In vgraditi alkohol v svoj
                  miselni vzorec pomeni, da je biti pijan ratalo džentelmenski delikt. To je pa
                  katastrofa, civilizacijska katastrofa, ki se nam dogaja. Nemci, sicer res imajo
                  0,8 promila, ampak, ko se je naša skupina ob študijskem obisku v Nemčiji oglasila
                  tudi pri njih, so povedali, mi smo sicer vedno zagovarjali nižjo stopnjo, ki je
                  lahko diskutabilna; odločitev je politika. Mi lahko na politiko vplivamo, ne
                  izvajamo je pa sami, zlasti pa je ne sprejemamo sami. To je bilo v Nemčiji.
                  Dostikrat smo se ozrli poizkušnje tudi v tej razpravi.</p>
               <p>Torej pri preventivi, dostikrat je bilo govora o preventivi. Obstaja seveda
                  pomembno področje, ki se mu reče generalna prevencija. Sicer je generalna, ampak
                  zlasti je tudi prevencija. In glede visokih kazni, celo omenjeni so bili
                  milijonski zneski. Najvišja kazen, ki je predpisana za fizično osebo v tem zakonu,
                  je 75 tisoč tolarjev, ki je predpisana v primeru, če nekdo odkloni, da bi se
                  podvrgel alkotekstu. Ne da ga ne izvede, ampak da ga odkloni. In tukaj je kazen
                  zagrožena 70 tisoč tolarjev. Milijonski zneski v zakonu niso omenjeni, so pa kazni
                  višje, vendar za odgovorne osebe. Odgovorne osebe pa niso socialno ogrožene, ker
                  se to nanaša na fizične in pravne osebe in za pravne osebe še nikoli nisem slišal,
                  da bi bila katera socialno ogrožena.</p>
               <p>Na pripombe glede terminologije lahko rečem samo, da je identično besedilo
                  posredovano od novembra naprej in da marsikakšen predpis, s katerim je bil zakon o
                  varnosti v cestnem prometu primerjan, je nastal že vmes. Tako tudi zakon o cestah
                  in zakon o prekrških.</p>
               <p>Jaz sem vesel, da je to neskladje, ker marsikje od neskladja je temelj tudi
                  usklajevanja med posameznimi predlagatelji. Očitana je bila represivnost, ali pa
                  celo totalitarizem, torej zakon je ostrejši do tistih, ki so stalni in ki zelo
                  kršijo predpise in zato pravičen do tistih, ampak teh je pa velika velika večina,
                  ki so se pripravljeni obnašati v sistemu. Dobre ceste mi sicer nimamo, ampak jaz
                  sem bil v marsikakšni državi, ki ima zelo dobre ceste, pa so vozili vsi 80 ob
                  prazni cesti, ob tem da se jim je mudilo, ampak so si vzeli preprosto toliko časa,
                  da so prišli na razdalji, ki zahteva pol ure, v pol ure. Tudi to je del miselnega
                  vzorca. Zakon ni socialen, ampak tudi nismo nameravali imeti socialnega zakona,
                  zlasti ne s pristankom predlagatelja, lahko ga pa seveda imamo, ampak ne bomo z
                  njim zadovoljni. Rezerva na drugih področjih, o teh rezervah je govoril gospod
                  Maks Sušek, res je. Zato bomo hkrati s predlogom za drugo obravnavo prenesli v
                  Državni zbor predlog nacionalnega programa varnosti v cestnem prometu. In, tam
                  upam, da se bomo našli vsi. Na področjih, ki so tudi in sicer zelo nerepresivna.
                  Tam, upam, da bomo za čimveč organizacij, posameznikov, institucij našli svoje
                  mesto, ker z represijo je možno poseči v približno 10% posledic, vse ostalo je
                  povezano z drugim področjem in temu se res reče nerepresivna sredstva in se s
                  pripombo gospoda Suška globoko strinjam. Za izrečene pripombe in razmišljanja se
                  vam pa gospodje poslanci in gospe poslanke zahvaljujem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem razpravo,
                  prehajamo h glasovanju. Najprej seveda dajem na glasovanje prvi predlog sklepa
                  odbora, to je: Predlog zakona o varnosti cestnega prometa je primerna podlaga za
                  pripravo predloga zakona za drugo obravnavo. Želi kdo o tem predlogu sklepa
                  besedo? Ugotavljam, da ne in ga dajem na glasovanje. Prosim, da ugotovimo
                  sklepčnost! Ugotovimo sklepčnost! <stage>(44 prisotnih.)</stage> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta predlog sklepa sprejeli.</p>
               <p>Zdaj pa vas prosim, da vzamete v roke pregled spreminjevalnih in dopolnjevalnih
                  predlogov stališč in sklepov, o katerih bomo glasovali po spisku, ki ste ga
                  prejeli v tem pregledu in seveda o nekaterih sklepih, ki so bili kasneje vloženi,
                  na katere vas bom tudi posebej opozoril, potem pa bomo na koncu glasovali o tako
                  dopolnjenem in popravljenem dokumentu v celoti, ki ga je predložilo sicer matično
                  delovno telo in ga imate v njegovem poročilu, z dne 8. junija 1995, končno pa še o
                  nekaterih dodatnih sklepih, ki nimajo neposredne zveze s samim zakonom in njegovo
                  prvo obravnavo.</p>
               <p>V obravnavo in na glasovanje dajem najprej sklep, ki ga imate pod točko 1 -
                  predlagatelj naj v 3. členu opredeli pristojnosti Sveta za varnost cestnega
                  prometa tudi v mestnih občinah. Tako kot pod točko 2, je predlagal ta sklep gospod
                  Ivan Sisinger. Ali želi kdo besedo? Ugotavljam, da ne in dajem ta predlog na
                  glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>V obravnavo in na glasovanje dajem sklep pod točko 2 istega predlagatelja: Ponovno
                  naj se preveri drugi in tretji odstavek 6. člena glede kazenskih točk, če
                  predlagani ukrep ni prestrog glede na zdravstvene razloge in napotitev voznika na
                  kontrolni zdravstveni pregled. Ali želi kdo besedo? Ugotavljam, da ne. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>V obravnavo dajem naslednjega - predlagatelj naj pogosteje predvidi uporabo štirih
                  smernikov, na primer v 57. in 78. členu. Predlagatelj je gospod Janez Kopač, tako
                  kot pri naslednjih dveh sklepih. Ali želi kdo besedo? Ugotavljam, da ne in dajem
                  to na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>V obravnavo dajem naslednjega, istega predlagatelja - predlagatelj naj v 111.
                  členu predvidi izdelavo enotnih standardov za vse ceste in to obveznost ministru
                  pri predpisovanju standardov posebej določi. Ali želi kdo besedo? Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>V obravnavo in na glasovanje dajem sklep istega predlagatelja, ki se glasi -
                  predlagatelj naj v 128. členu vključi zahtevo, da je policist dolžan priti tudi na
                  kraj prometne nesreče I. kategorije tudi v drugih primerih na poziv enega
                  udeleženca nesreče. Pozivnik je v takem primeru dolžan plačati pristojbino, katere
                  višino določi minister, pristojen za notranje zadeve. Ali želi kdo besedo?
                  Ugotavljam, da ne in dajem ta predlog na glasovanje. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslancev.)</stage></p>
               <p>Ugotavljam, da smo ta predlog sklepa sprejeli in dajem v obravnavo predlog sklepa
                  gospoda Ivana Sisingerja, ki se glasi: <q>"V zakonu je potrebno bolj objektivno
                  zagotoviti pri presojanju prekrškov glede ugotavljanja alkohola, telesnega in
                  duševnega stanja voznika."</q> Želi kdo besedo? Ugotavljam, da ne in dajem ta predlog
                  na glasovanje. Ugotovimo sklepčnost! <stage>(49 prisotnih.)</stage> Obrazložitev
                  glasu, gospod Tone Peršak, še razprava, se opravičujem, nisem vas videl. Kar
                  izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi samo vprašal, kaj je treba zagotoviti? Nekaj manjka, po mojem, v tem
                  sklepu. Mislim, da je treba nekaj zagotoviti, ampak ne piše kaj.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Torej formulacija je nejasna, mislim, pa da je namen jasen, da je treba zagotoviti
                  bolj objektivno ugotavljanje. Želi še kdo besedo? Gospod Ivan Sisinger
                  izvolite.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Ja, moram povedati, da v zakonu ni dovolj jasno, objektivno gre za objektivnost
                  presoje. Kateri ste zakon prebrali, ste videli točno, kaj piše. Moj predlog je pa
                  bil, da je v zakonu potrebno bolj objektivno zagotoviti pri presoji prekrškov
                  glede ugotavljanja alkohola, ne glede kakšna bo sedaj stopnja, ali bo 0,5 ali
                  koliko bo, in glede telesne, duševnega stanja voznikov. Te zadeve so v zakonu
                  nejasno napisane. In predlagam, da se predlagatelju naloži, da te stvari dejansko
                  bolj podrobno obdela. Na to moram povedati in so me opozorili tudi iz Maribora, iz
                  našega mestnega Odbora za preventivo in vzgojo, tako za točko 6, kot točka 7, je
                  oboje iz našega Odbora za varnost v cestnem prometu v Mariboru.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite. Potem pa še gospod Gabrijel Berlič.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Če je to tako, potem, če se sme, predlagam, da se redakcijsko popravi tekst, pa se
                  reče: v zakonu je potrebno zagotoviti bolj potrebno presojo prekrškov. To je bolj
                  objektivno presojo prekrškov.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala v imenu gospoda Sisingerja, če bo na to pristal. Gospod Gabrijel Berlič,
                  izvolite.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>Torej, jaz bi malenkost drugače dopolnil zadeve, in sicer: v zakonu je potrebno
                  zagotoviti večjo objektivnost pri presojanju prekrškov glede itn. Mislim, da bi
                  bil potem bolj jasen stavek.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vitodrag Pukl, potem pa še gospod Vladimir Topler.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Poslance bi opozoril samo na to, da v teh dodatnih predlogih
                  berejo tudi tisto, kar je pod črto. To se pravi, predloga pod točko 6, to je
                  tisto, kar se zdaj obravnava, in pod točko 7, sta že vključena v stališče odbora.
                  Poslanci ste brali zakon, niste pa brali stališč odbora. V stališčih odbora, ki
                  jih je približno - je vse to zajeto. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Topler, izvolite.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Glasoval bom proti temu stališču. Telesno in duševno stanje je stvar zdravnika, mu
                  ne moremo predpisovati, kako bo delal. Glede določanja alkohola je zopet stvar
                  stroke in tako ali tako mora biti objektivno, drugače rezultat ni
                  verodostojen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sisinger, izvolite. Umik? Dobro. Sedmi predlog tudi umaknete?
                  Hvala lepa.</p>
               <p>V obravnavo dajem predlog dodatnega stališča pod točko 8: predlagatelj naj 130. in
                  218. člen dopolni z določbo, po kateri bo dostop do evidence o vozniku omogočen
                  samo za to posebej pooblaščeni osebam in predpiše, da se kot dokumentacija hrani
                  na postajah prometne policije do 10 let. V opombi nas opozarjajo, da imamo
                  natančno nasprotno stališče pod točko 9. Predlog tega stališča pa je podal gospod
                  poslanec Janez Kopač. Želi kdo besedo? Ugotavljam da ne in dajem ta predlog na
                  glasovanje. Ugotovimo sklepčnost! Želite obrazložiti svoj glas, gospod Štefan
                  Matuš? Izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Glasoval bom proti temu stališču. Zakaj? Ne vidim nobenega
                  pametnega argumenta, zakaj bi se morala določena dokumentacija po desetih letih
                  izničiti. Jaz tega ne vidim, mislim, da ga niti ni, da bi lahko potem po desetih
                  letih, bomo pač dokumentacijo o nekem vozniku, ki je med tem časom opravil, ne
                  vem, čuda prometnih prekrškov, prometnih nesreč brez telesnih poškodb, recimo,
                  brez telesnih poškodb, potem po desetih letih bomo pa to izničili. Ne vem zakaj.
                  Ne vidim tu nobene potrebe.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Obrazložitev glasu, gospod Janez Kopač. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Ta predlog sem napisal zato, ker v zakonu ni natančno definirano, kje
                  se hrani dokumentacija. Dokumentacija se vsekakor ne uničuje, pomembno pa je
                  zaradi izvajanja izvedbe ali pa izvajanja kaznovanja s kazenskimi točkami kasneje
                  vedeti, ali, in to kasneje v enem stališču tudi posebej predlagam, da se stvar
                  razčisti, ali se in na podlagi česa se lahko kazenska točka pripiše. Namreč,
                  hipotetično je možno imeti dokumentacijo na postajah prometne policije, ali pa na
                  centralnem zbirnem mestu nekje v Sloveniji. Če bi prišlo do odločitve v centralnem
                  zbirnem mestu v Sloveniji, potem je treba seveda zgraditi ogromno halo, ali pa
                  najeti eno od opuščenih tovarniških hal nekje v Sloveniji, zaposliti ljudi, ki
                  bodo skrbeli za arhive in tako naprej. Zato predlagam, da se dokumentacija hrani
                  določeno obdobje, ko je sploh kaznovanje s kazenskimi točkami aktualno, ker potem
                  tako ali tako zapade po določenem času, da se hrani dokumentacija in to
                  eksplicitno piše na postajah prometne policije, kasneje pa sicer lahko še tam, se
                  pa lahko tudi prepelje kam drugam. To se mi zdi pomembno za operativno izvajanje
                  zakona. Prvi del tega stališča pa govori o tem, ki je točno nasprotno tistemu, kar
                  predlaga gospod Verzolak, pa govori o tem, da naj se dva člena dopolnita z
                  določbo, po kateri bo dostop do evidence voznikov omogočen samo za to posebej
                  pooblaščenim osebam. Sicer ne znam natančno predvideti, koliko bi teh pooblaščenih
                  oseb bilo, pa bi bil na vsaki postaji prometne policije to eden, dva, tri in tako
                  naprej. Vendar pa menim, da vsakdo od policistov ne sme imeti dostopa do podatkov,
                  do baze podatkov. In naj navedem samo primer Nemčije, kjer dostop do policijske
                  baze podatkov sploh nima notranji minister, ampak ga, mislim, ima direktor Zavoda
                  za statistiko. Skratka, države so si izmislile vrsto varovalnih mehanizmov, po
                  katerih ne bi prihajalo do zlorabe osebnih podatkov. Kajti če ima dostop do baze
                  podatkov vsak policist, potem seveda prihaja do možnosti zlorab toliko in toliko
                  tisočkrat, kolikor je pač policistov. Če pa imajo za to seveda, če je pa za to
                  predvidena posebna procedura in so za to samo posebej pooblaščene osebe, je pa teh
                  možnosti manj. Menim, da je, skratka, evidenca o prometnih prekr ških že ena taka
                  stvar, ki sodi med osebne podatke in da je za to potrebna določenih varovalnih
                  mehanizmov. Zato predlagam tako stališče. To v zvezi s hranjenem dokumentacije je
                  pa čisto samo tehnika. In nič ne govori o tem, da se po desetih letih uniči. Sploh
                  ne, samo natančno določa, kje se papirnata dokumentacija hrani. Kaj pa se z bazo
                  podatkov v računalnikih dogaja, pa govori prvi del tega stališča. Podpiram seveda
                  svoje stališče. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem<gap n="..."/>
                  Ugotovimo sklepčnost, glasujemo o predlogu gospoda Janeza Kopača! <stage>(46
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je bil ta sklep sprejet.</p>
               <p>S tem seveda odpade glasovanje o predlogu gospoda Verzolaka, ker je direktno
                  nasproten in ne moremo dvakrat glasovati popolnoma nasprotni način. Čeprav se
                  bojim, če bi dal to na glasovanje, da bi se to lahko zgodilo.</p>
               <p>Smo pri točki 10. Predlog poslanca gospoda Ivana Sisingerja. Predlagatelj naj
                  ponovno prouči določbo 134. člena, točko 2, glede starosti, saj je verjetno 70 let
                  prenizko dana, glede na povečano starost in stanje večine voznikov. Predlagam, da
                  se ta meja določa na 80. let oziroma smo proti omejevanju, saj tega omejevanja
                  nimajo države EU, če pa se že omeji starost, naj se zahteva zdravniška dokazila na
                  vsaka tri leta po starosti 80 let. Želi kdo besedo? Gospod Verzolak, potem pa še
                  gospod Tone Peršak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Mislim, da bom glasoval proti temu predlogu. In sicer, dobro mi
                  je v spominu dogodek pred enim tednom, ko sem tam v Lukovici oziroma v Krašni
                  reševal oziroma je bila hujša prometna nesreča, v kateri je bil občan mrtev v
                  avtomobilu in sem ga tudi pomagal ven vlačiti, mislim reševati iz avtomobila. In
                  ljudje, pozneje sem ugotovil, da je bil star 72 let in so vozniki, ostali vozniki
                  povedali, da je iz neznanega vzroka na povsem preglednem in ravnem odseku
                  enostavno začel zavijati na levo stran ceste in tako je tudi trčil, potem
                  povzročil verižno trčenje, mislim v tovornjak itn., pa še kup drugih avtomobilov.
                  To se večkrat pojavlja. Večkrat beremo, da so iz neznanega razloga, posebno pri
                  starejših, da je šofer zavil na nasprotni pas, tako da bi tu zdaj seveda ta
                  starostna meja, lahko je tudi že pri 60 letih ali pri 50, vendar se mi zdi pri 80
                  letih je pa že kar malo kritično, tako da mislim, da bi bilo le dobro ravno zaradi
                  varnosti šoferjev, da bi bilo dobro, da so te kontrole o vozniški sposobnosti že
                  prej. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, potem pa še gospod Topler.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo to sem želel povedati, da tako, kot ste seveda vsi opazili, je kasneje še eno
                  stališče, ki je bolj splošno in nalaga predlagatelju, da preuči smiselnost teh
                  omejitev in glede na to, da je to stališče pa že dosti določno, tako rekoč
                  predlaga rešitve, bi jaz predlagal, če je možno, da bi se najprej glasovalo o
                  tistem bolj splošnem stališču, ki predlagatelju samo nalaga preučitev tega, kot pa
                  v takem, ki že konkretizira te predloge. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej razvrščenost v gradivu je pač zaradi čisto nevsebinskih razlogov
                  taka, ker gre tam za novo 5. točko stališč, tu gre pa za razširitev 4. točke.
                  Opozorilo je tu dano, da se delno prekriva s sicer bolj odprto formulacijo, ki ste
                  jo predlagali gospod Tone Peršak, Danica Simšič in Andrej Lenarčič. Na glasovanje
                  dajem predlog, da najprej glasujemo, proceduralni predlog je bil dan, dajem na
                  glasovanje predlog, da najprej glasujemo o predlogu, dopolnjevalnem, ki ga imate
                  na strani 3, pod rimsko 2, točka 1: <q>"Predlagatelj naj pri pripravi predloga zakona
                  za drugo obravnavo ponovno preuči primernost zgornje starostne meje za izdajo in
                  podaljšanje veljavnosti vozniškega dovoljenja za A, B, C, D in F kategorije
                  motornih vozil ter možnost, da se za starejše voznike motornih vozil naštetih
                  kategorij način preverjanja psihofizičnih zmožnosti izenačijo z načinom, ki je
                  predpisan za vse druge starostne skupine voznikov"</q>. Dajem ta proceduralni predlog,
                  ki ga je dal gospod Peršak, na glasovanje, da se najprej glasuje o tem predlogu,
                  ki je splošnejši. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog sprejeli.</p>
               <p>S tem obravnavamo oba predloga skupno. Besedo ima še gospod Vladimir Topler.
                     <stage>(Ne.)</stage> Ali želi še kdo drug besedo? Ugotavljam, da ne in dajem na
                  glasovanje ta dopolnjevalni predlog za novo 5. točko stališč Toneta Peršaka,
                  Danice Simšič in Andreja Lenarčiča, ki se glasi - predlagatelj naj pri pripravi
                  predloga zakona za drugo obravnavo ponovno prouči primernost zgornje starostne
                  meje za izdajo in podaljšanje veljavnosti vozniškega dovoljenja za A, B, C, D, E
                  in F kategorijo motornih vozil ter možnost, da se za starejše voznike motornih
                  vozil naštetih kategorij način preverjanja psihofizičnih zmožnosti izenači z
                  načinom, ki je predpisan za vse druge starostne skupine voznikov. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo s tem ta splošnejši predlog sprejeli.</p>
               <p>Še vedno pa dajem na glasovanje tudi predlog gospoda Ivana Sisingerja, ki ga imate
                  v pregledu na 2. strani pod točko 10, ki sem ga že prebral. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je tudi predlog gospoda Sisingerja sprejet.</p>
               <p>Gospod Topler, izvolite. Proceduralno.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Jaz sem se prej odpovedal repliki, ampak imam vprašanje. Zdaj smo sprejeli dva
                  sklepa, ki nista enaka in si v bistvu nasprotujeta. Predlagatelj bo pa moral to
                  upoštevati pri zakonu in sedaj imamo dva sklepa, ki nista v skladu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kolikor jaz berem ta dva sklepa, nista v neposrednem nasprotju. Prvi je splošno
                  zagotovilo o enakem načinu preverjanja ne glede na starost. Tu pa se določa neka
                  starost, ki jo je želel gospod Sisinger pomakniti naprej. Jaz to tako razumem, da
                  pač, če se predlagatelj pri ponovni proučitvi ne bo odločil realizirati sklepa, ki
                  so ga predlagali ta dva poslanca in poslanka, da ima še na voljo varianto, ki jo
                  ponuja gospod Sisinger, glede na to, da smo jo sprejeli. Hvala lepa. Dajem v
                  obravnavo in na glasovanje predlog istega predlagatelja, gospoda Ivana Sisingerja,
                  predlagatelj naj v istem smislu predloga pripravi spremembe v 172. členu kjer je
                  določeno, kako je z zdravstvenimi pregledi starejših voznikov, ki naj redno
                  nastopijo po 80. letu starosti. Želi kdo besedo? Dajem to na glasovanje. Ugotovimo
                  sklepčnost! <stage>(45 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da ta sklep ni bil sprejet.</p>
               <p>Zlasti glede na to, da je v bistvu identičen po vsebini prejšnjemu, zato ni nobene
                  škode. Pod točko 12 gre za predloge gospoda Janeza Kopača. Predlagatelj naj v
                  134., 155. in 156. členu predvidi opravljanje izpita na področju, kje je voznik
                  zaposlen ali se šola. Besedo ima gospod Štefan Matuš v razpravi o tem
                  predlogu.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Mislim, da je predlagani sklep smiseln, vendar me pa nekaj moti.
                  Ker je voznik zaposlen ali se šola, če je voznik, potem ni, ne opravlja več
                  izpita, recimo, jaz ne vem, kandidat za voznika ali kaj podobnega, drugo besedo,
                  če je to možno. Mislim pa, da je predlagani sklep ravno smiseln v tem smislu,
                  kajti zakaj bi moral vedno opravljati izpit, pravzaprav v svoji občini ali nekaj
                  podobnega, šola se pa, recimo, kaj jaz vem, 60 km drugje. Imaš mnogo več časa,
                  recimo, tam za te dejavnosti, tako da jaz mislim, da je ta sklep za podpreti.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem predlogu sklepa? Gospod Tone Peršak, potem pa
                  še gospod Kopač.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, jaz imam dve pripombi. Ena je ta, da ne vem, če je to potrebno, druga je pa
                  ta, da vsekakor ne more delati vozniškega izpita na področju, kjer je zaposlen,
                  ali pa kjer študira, kajti področje je, recimo, humanistika ali pa eksaktne vede
                  ali pa, ne vem, obramboslovje, recimo, študija, področje zaposlitve je pa lahko
                  industrija, kmetijstvo in tak naprej. Tako da predlagam, da se piše na
                  območju.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za te predloge. Če smem predlagam, da se preoblikuje tekst tako, v smislu
                  pripomb gospoda Peršaka in gospoda Matuša, da bi se glasil: <q>"Predlagatelj naj v
                  134., 155. in 156. členu predvidi možnost opravljanja izpita na območju, kjer je
                  voznik zaposlen ali se šola"</q>. Tudi na območju, kjer je voznik zaposlen ali se
                  šola, kajti te možnosti sedaj v zakonu ni, ampak samo tam, kjer ima stalno
                  bivališče.</p>
               <p>Torej ponavljam še enkrat, da ne bo nesporazumov. Predlagatelj naj v 134., 155. in
                  156. členu predvidi možnost opravljanja izpita tudi na območju, kjer je kandidat
                  za voznika zaposlen ali se šola. Če lahko upoštevate to ustno, bi prosil za
                  razumevanje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Jaz bi prosil, da kakršenkoli popravek, to ne velja samo za vas, vložite pisno,
                  ker imate samo vi pravico spreminjati in popravljati sklepe, mi pa moramo imeti
                  dokumentirano besedilo, o katerem smo glasovali. Želi še kdo besedo o tem predlogu
                  sklepa? Gospa Breda Pečan, izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Samo to bi vprašala predlaga telja, zakaj je to potrebno, saj vendar piše v
                  155. členu, da se kandidati za voznike priglasijo k izpitu pri upravnem organu za
                  notranje zadeve, na območju katerega imajo stalno prebivališče oziroma začasno
                  prebivališče več kot 6 mesecev. Mislim, da če ima začasno prebivališče več kot
                  šest mesecev, se tam verjetno šolaš ali pa si zaposlen. Ne razumem, prosim. Dobro,
                  to pri nas na Primorskem ni problem, ker tako in tako delamo izpite v Kopru.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in čakam na besedilo, ki ga želi
                  popraviti gospod Janez Kopač.</p>
               <p>Hvala, seveda lahko. Torej, besedilo se sedaj glasi tako: <q>"Predlagatelj naj v
                  134., 155. in 156. členu predvidi možnost opravljanja izpita tudi na območju, kjer
                  je kandidat za voznika zaposlen ali se šola"</q>. Menim, da gre za redakcijski
                  popravek, kot ga dovoljuje naš poslovnik. Želi še kdo besedo? Ugotavljam da ne in
                  dajem ta predlog na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta predlog sprejeli.</p>
               <p>Mislim, da na to mesto smiselno sodi dopolnjevalni predlog oziroma dva, ki jih
                  nimate v predlogu, poslanske skupine Slovenske ljudske stranke s prvopodpisanim
                  gospodom Francem Zagožnom. Dobili ste ga pa razmnoženega. Najprej je šlo za vložen
                  predlog dveh sklepov, potem sta bila umaknjena. Zadnja vložena verzija se pa glasi
                  takole - predlagatelj naj ponovno prouči pogoje za ustanovitev avtošole in jih
                  določi tako, da bo omogočena ustanovitev tudi manjših in kvalitetnih avtošol in s
                  tem prepreči monopol na področju avtošol. Ta predlog dajem v obravnavo. Ali želi
                  kdo besedo? Ugotavljam, da ne in dajem ta predlog sklepa na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da smo ta predlog sklepa sprejeli.</p>
               <p>V obravnavo in na glasovanje dajem še drugega, istega predlagatelja - predlagatelj
                  naj prouči možnost, da dovoljenje za vodjo avtošole lahko pridobi tudi vodja s V.
                  stopnjo izobrazbe in delovnimi izkušnjami, ali predvidi daljši rok za izpolnitev
                  pogoja glede stopnje izobrazbe. Ali želi kdo besedo? Ugotavljam, da ne in dajem
                  tudi ta predlog na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da smo tudi ta predlog sklepa sprejeli.</p>
               <p>V obravnavo in na glasovanje dajem predlog gospoda Janeza Kopača - predlagatelj
                  naj v zakonu, na primer v 177. členu predpiše obveznost tako imenovanih euro
                  vlečnih kljuk in seveda obveznost, da ima voznik vlečno kljuko odmontirano vselej,
                  kadar nima prikolice. Ali želi kdo besedo o tem predlogu sklepa?
                     <stage>(Nihče.)</stage> Izvolite, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Mislim, da je tak predlog dejansko treba podpreti. Zakaj? Veliko
                  teh vlečnih kljuk obstoja, ki niso v tem <q>"euro standardu."</q> To se pravi, da se ne
                  dajo odmontirati in kaj nastane iz tega? Nastajajo hujše škode, ki sicer ne bi
                  bile, če kljuke ne bi bilo. Dobro. Nekateri vozniki to pač tolmačijo po svoje in
                  pravijo: <q>"Saj je prav. Saj oni prileti zadaj vame."</q> Vendar niso vedno okoliščine
                  tiste, za kar je bil napravljen nalet. Če je meni dobro znano, pa če ni ravno
                  tako, naj me kdo popravi, da avstrijski obmejni organi zavračajo vse, ki nimajo te
                  EURO kljuke, oziroma ki imajo kljuko, ki ni v skladu s temi EURO standardi. To se
                  pravi, da vozila ne morejo prestopiti take meje. Na domačem terenu pa tega nimamo
                  urejenega. To se pravi, da je ta zadeva smiselno za podpreti, da se na tem
                  področju ustvari nek red. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Izvolite, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. V predlogu stališča sicer nisem napisal, da naj predlagatelj upošteva
                  pri tem tudi nek prehodni rok. Menim, da je glede na to, v kakršnem stanju smo, to
                  potrebno. Upam, da bo, če bo stališče sprejeto, predlagatelj to sam predlagal, če
                  ne bo predlagatelj, bom jaz. Mislim, da mora biti prehodni rok najmanj dve leti,
                  ali pa morda tudi več, kajti obstaja seveda velika količina tako imenovanih
                  navadnih kljuk, ne EURO. Se pa, mislim da, vsi strinjate, da so EURO kljuke
                  potrebne in da nastaja izjemno velika materialna škoda ravno zaradi navadnih
                  kljuk, ki se ne odmontirajo, kajti trki, ki bi sicer bili praktično brez posledic,
                  se ponavadi končajo z uničenjem hladilnika vozila, ki trči v vozilo pred njim.
                  Morda imajo mnogi tudi sami izkušnje s tem. Kakor koli že menim, da je obveznost
                  uzakonitve, oziroma, da je uzakonitev EURO kljuk potrebna, menim pa tudi, da bi
                  bil potreben prehodni rok, jaz ga v predlogih in stališčih nisem predvidel, mislim
                  pa, da je sam po sebi umeven. Predlagam, da podprete to stališče. Jaz bom glasoval
                  za.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Ne vem, če je v tem primeru potreben kakršen koli daljši prehodni rok? Recimo, če
                  vzamemo, da atestirani proizvajalci teh vlečnih kljuk že delajo te euro-kljuke za
                  odmontažo, moram pa reči, da se bo verjetno takoj prekinila ta samoproizvodnja
                  raznoraznih kombinacij vlečnih kljuk, narejenih doma in tako dalje. Tako da
                  mislim, da nekega prehodnega roka, pravzaprav ne vem, če bo potrebno. Vsi, ki
                  imajo pač ta stare, jih bodo pa dali dol in si pač privoščili oziroma morali dati
                  12.000 tolarjev in nabaviti novo, to se pravi, ki bo v skladu, verjetno, jaz
                  menim tako, če ima za prikolico, recimo, za kamp prikolico, potem bo verjetno
                  ostalo tudi nekaj še za kljuko.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem ta predlog sklepa na
                  glasovanje. Prosim, da ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je sklep sprejet.</p>
               <p>Naslednji, pod točko 14, predlog gospoda Ivana Sisingerja. Predlagatelj naj prouči
                  v 191. členu, kaj je priklopno vozilo, saj smatram, da je potrebno tehnično
                  pregledati tudi lahke priklopnike. Torej, jaz bi vas, gospod Ivan Sisinger, povsem
                  dobrohotno o tem primeru, ne o vsakem posebej, opozoril, da so sklepi, vsi po
                  vrsti, ki ste jih tokrat predlagali, skregani tako z logiko slovenskega jezika,
                  kot s formulacijami, ki naj bi bile sprejete s stališča Državnega zbora in jasne
                  predlagatelju zakona, kaj naj razmišlja in kaj naj naredi. Poleg tega je pa to
                  opomba, da je že vključeno v stališča odbora. Želi kdo besedo o tem predlogu?
                  Gospod Ivan Sisinger, izvolite. Hvala. Umik.</p>
               <p>Pod točko 15 imamo istega predlagatelja, v 216. členu naj se prouči vprašanje
                  stroškov, ki bi jih moral organizator povrniti za sodelovanje policistov v
                  prometu, saj so ti plačani iz proračuna Republike Slovenije, torej od
                  davkoplačevalcev. Želi kdo besedo o tem predlogu sklepa? Ugotavljam da ne in ga
                  dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da tega sklepa nismo sprejeli</p>
               <p>Dajem v obravnavo in na glasovanje predlog stališča gospoda poslanca Janeza
                  Kopača, predlagatelj naj v dvanajstem poglavju predvidi tudi možnost zasega
                  kavcije. Želi kdo besedo? Gospod Janez Kopač, izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa za besedo. To je eno od stališč, ki niso posebej razvidna oziroma iz
                  samega teksta ni posebej jasno, za kaj gre in ker v splošni razpravi nisem
                  sodeloval, bi rad samo pojasnil, za kaj gre, na kaj se to nanaša, kar je pa
                  razvidno iz obrazložitve samega predloga stališča.</p>
               <p>Gre za isti instrumentarij, kot ga uporablja, recimo, sosednja Avstrija. Slovenija
                  je tranzitna država in seveda mnogi prometni udeleženci ali pa mnogi storilci
                  prometnih prekrškov so ljudje, ki niso iz Slovenije, skratka so tujci iz
                  katerekoli države, severne, zahodne, vzhodne ali južne. Izterjevanje kazni za
                  prometne prekrške, pri njih je povsem neučinkovito, če nimajo denarja pri sebi. In
                  tudi, recimo, Slovenci, ki v Avstriji naredijo prometni prekršek in ne želijo
                  plačati na licu mesta, morajo položiti neko kavcijo v obliki predmeta. Ponavadi,
                  ker če nimajo denarja, je to seveda predmet. Predlagam, da se tudi pri nas
                  predvidi taka možnost, kajti sicer bo ta zakon večinoma ali pa načeloma veljal
                  samo za slovenske storilce prometnih prekrškov oziroma za tiste s stalnim
                  bivališčem v Republiki Sloveniji, medtem ko za tujce ne, kajti ne bo učinkovitega
                  mehanizma za izterjevanje kazni za prometne prekrške. Noben drug člen v tem zakonu
                  kakšne take učinkovite možnosti ne predvideva. Zato predlagam, da podprete to
                  stališče. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem na glasovanje ta predlog
                  sklepa. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>V obravnavo in na glasovanje dajem predlog istega predlagatelja. Predlagatelj naj
                  v 220. členu posebej zapiše, da se odločba lahko izda na podlagi računalniškega
                  izpiska evidence ne glede na zakon o upravnem postopku. Želi kdo besedo?
                  Ugotavljam, da ne in dajem ta predlog na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Naslednji predlog, o njem smo že glasovali in prehajamo še k predlogom dodatnih
                  stališč.</p>
               <p>Prvo, predlagatelj naj do druge obravnave ponovno razmisli o institutu varščine
                  kot obliki izterjave na kraju samem vsaj v primerih, ko so kršitelji tujci in naj
                  varščino v tej obliki smiselno vpelje v zakon. Želi kdo besedo o tem predlogu?
                  Mislim, da se delno pokriva s tem, kar smo sprejeli prej, predlog gospoda Kopača.
                  Ker pa gospe Omanove ne vidim tukaj, bi jaz to klub vsemu dal na glasovanje.</p>
               <p>Želi kdo besedo? Ugotavljam, da ne in dajem ta predlog na glasovanje. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo ta predlog, ki je sicer po svojih posledicah praktično
                  identičen že sprejetemu, tudi sprejeli.</p>
               <p>Naslednji: <q>"Predlagatelj naj predvidi možnost izdaje iste registrske številke
                  oziroma tablice za več tovornih vozil istega lastnika"</q>. Predlagateljica je
                  poslanka Jana Primožič. Želi kdo besedo? Gospod Štefan Matuš, izvolite, potem pa
                  še gospa Jana Primožič.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Mislim, da je ta zadeva pravzaprav nekako nesprejemljiva. Zakaj?
                  Bom takole povedal. Vi ste v obrazložitvi navedli Avstrijo. V Avstriji res to
                  obstoja, vendar imaš lahko več avtomobilov na eno številko z enimi tablicami. To
                  se pravi, da naenkrat lahko uporabljaš samo eno vozilo, ne pa, recimo, dveh, treh,
                  štirih ali petih, tako kot predlagate vi. Tako da, kaj bi se v tem primeru
                  naredilo. Naenkrat bi imeli, recimo, 5 tovornih vozil z enakimi registrskimi
                  tablicami. Eno v Kopru, enega v Murski Soboti, enega v Ljubljani, enega na
                  Jesenicah itd. Prometno nesrečo ima v Murski Soboti, prometno nesrečo ima v
                  Ljubljani, na Jesenicah je pa pobegnil. Kaj bo pa potem? Mislim, da tu pride do
                  dejanske zmešnjave, nerazpoznavnosti in vprašanje je, kakšna bo potem evidenca.
                  Obstoja pa to, vendar samo ene registrske tablice za več vozil, tako da jaz, žal,
                  če ga predlagateljica spremeni, bi bilo možno verjetno še podpreti. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi za več miru v dvorani, besedo ima pa gospa Jana Primožič.
                  Izvolite.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Spoštovani gospod podpredsednik, drage poslanke in poslanci! Res je, spremenila
                  bom ta sklep v tem smislu, da se črta številke oziroma, in tudi tovorna vozila bi
                  spremenila v motorna vozila, tako da se omogoči predlagatelju, da to možnost širše
                  razišče. Res pa da obstajajo kar velike želje, zlasti podjetnikov, obrtnikov, ki
                  imajo več, tako gradbenih, kot tovornih vozil, mogoče tudi osebnih vozil, v to se
                  nisem spuščala in uporabljajo iste registrske tablice in jih menjajo z vozila na
                  vozilo, ki pa so seveda vsa tehnično pregledana, tako da prosim, da to zadevo
                  podprete. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tudi vas bi prosil, da mi popravek oddate v pisni obliki, s podpisom
                  zdraven, da lahko imamo v dokumentaciji. Želi še kdo besedo? Bom počakal, da bomo
                  videli, kako se ta predlog glasi sedaj. Hvala lepa. Se pravi, da dajem na
                  glasovanje predlog, ki se glasi takole: <q>"Predlagatelj naj predvidi možnost izdaje
                  iste registrske tablice za več motornih vozil istega lastnika."</q> Ugotovimo
                  sklepčnost! Gospod Štefan Matuš ima še besedo. Lahko. <q>"Predlagatelj naj predvidi
                  možnost izdaje iste registrske tablice za več motornih vozil istega lastnika."</q> Ne
                  bom komentiral, to pomeni, da ima samo eno tablico, ki jo mora prenašati z vozila
                  na vozilo. Izvolite, gospod Štefan Matuš bo obrazložil svoj glas. Ja ista je.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Še vedno je nekako nedvoumno. Ali je to enega para registrskih tablic, ali je to
                  ene registrske tablice? Ne vem, no ja, sicer je tako. Predlagatelj naj predvidi
                  možnost, tako da ni nekako obvezujoč, ampak.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Torej mislim da, prosim za malo miru, preden gremo naprej. Mislim, da intenca, če
                  jo jaz prav razumem, je ta, da naj bi predlagatelj predvidel možnost izdaje iste
                  registrske številke za več motornih vozil istega lastnika. Je to intenca? Ne iste
                  tablice. Ene same tablice za vsa vozila. Ker jaz moram ponovno odpreti razpravo,
                  da pridemo temu do dna, drugače ne bo nikomur jasno, kaj sprejemamo. Gospod Štefan
                  Matuš potem gospod Geza Džuban.</p>
            </sp>
            <sp who="SDZ1:MatušŠtefan">
               <speaker>ŠTEFAN MATOŠ:</speaker>
               <p>Poglejte, da se izognemo dilemi. Poprosil bi predstavnika Vlade oziroma
                  predstavnika notranjega ministrstva, ki je tudi predlagatelj, da pojasni to
                  dilemo, kaj bi pravzaprav vse skupaj to pomenilo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Džuban izvolite.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Hvala, predsedujoči. To spremenjeno obliko dodatnega stališča bom podprl z ozirom
                  na to, da so vsi tisti pomisleki, ki so bili prej, s to spremenjeno obliko
                  odpravljeni. Čisto preprosto in praktično - recimo, Švica ima en par registrskih
                  tablic za dve vozili istega lastnika, ker je logično, da če imaš ti kot en lastnik
                  dve vozili z istimi tablicami, ne moreš biti z njimi nikdar istočasno na cesti.
                  Pristojbine, dokumenti, vse je temu prilagojeno in na ta način tudi v tej
                  spremenjeni obliki, kot je gospa Primožičeva predlagala, ne more priti do zlorab.
                  Povsem drugo bi se pa zgodilo tisto, kar je bilo v prvotni obliki, če bi imeli eno
                  številko. Takrat, ko je možno izdelati tablice tako, kot pravi gospod Matuš in bi
                  bila možna zloraba in tudi izigravanje v primeru plačevanja dajatev in podobno. V
                  tem primeru pa se mi zdi ta oblika sprejemljiva, s tem da seveda mora podrobnosti
                  predlagatelj še dodelati. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod minister je želel pojasniti stvari, pa bom potem, če bo treba, še vam dal
                  besedo, če se strinjate.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Skušal bom pomagati, kolikor je mogoče v dani situaciji. Predvidevam, da je možno
                  res nekaj izkušenj potegniti iz švicarske ureditve, kjer poznajo inštitut, da ima
                  lastnik par tablic za več vozil. Vendar tam to pomeni, da s tem nekoliko izigra,
                  ali pa obide tudi sistem davščin za te avtomobile, ker plača sorazmerno manj
                  uporabnine za ceste, ekološkega davka, zavarovalnine in podobno. Torej, zaradi
                  tega, če to zelo kogentno normo oziroma zelo kogentno obliko sklepa kar preprosto
                  naložimo predlagatelju, da naj to vgradi, bi verjetno naredili probleme drugim
                  vejam zakonodaje, kjer bi bilo treba spreminjati zavarovalniški sistem. Ne vem,
                  kako bi to izgledalo, če ima nekdo 5 avtomobilov in en par tablic, kako bi se
                  izkazalo, da so vsa ta tudi tehnično usposobljena za promet, če imamo nalepko na
                  tablici, ki nam dokazuje, da je opravil tehnični pregled in plačal zavarovanje.
                  Skratka, ta sklep nam predstavlja nekaj vprašanj. Ne vem, kako je bilo točno
                  mišljeno, ampak vsekakor bomo do druge obravnave, če se bo sklep tako glasil,
                  prinesli obrazložitev, kaj vse bi bilo potrebno za upoštevanje takšnega sklepa
                  narediti. Zaenkrat pa tega resnično v tej obliki nismo predvidevali in zato sklep
                  v taki obliki zakona in tudi siceršnje sistemske zakonodaje verjetno ni izvedljiv
                  zdaj. Lahko pa se seveda organiziramo tako, da nakažemo potrebne spremembe.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš, potem pa še gospa Jana Primožič.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>No, mislim, da je gospod minister pojasnil nekatere dileme in tako negativne
                  učinke. Bi pa opozoril še na nekaj, vsakodnevno smo priča preneštetim krajam, ki
                  se pojavljajo v tej državi in to kraji avtomobilov. Verjetno da s tablicami
                  oziroma z enimi tablicami za več avtomobilov, je vprašanje kaj bi se pojavilo.
                  Verjetno, da je toliko in tolikokrat otežkočen nadzor nad avtomobili itd.</p>
               <p>Še nekaj, postavlja se mi tudi vprašanje. V tej državi je, ne vem, koliko je
                  ustanovljenih d.o.o. Poglejte, precej denarja je pravzaprav šlo v nabavo
                  avtomobilov kot osnovnega sredstva. To so šli težki denarji. Dobro, vsak ima
                  pravico praktično, da svoj denar vloži kamor ga hoče. Vendar vseeno, višek denarja
                  je šel, namesto da bi se oplojeval in šel v proizvodnjo itd. za nova delovna
                  mesta, je šel v nabavo avtomobila. Danes ravno na podlagi tega predloga zakona
                  dajemo nekim določenim, recimo, d.o.o. na razpolago, ki imajo pet avtomobilov,
                  potrebujejo dejansko samo enega, da se izognejo določenim dajatvam itd. To se
                  pravi, da je verjetno tudi sistemsko davčno vprašanje, kako to urediti, kaj bo v
                  končni fazi iz tega nastalo.</p>
               <p>Nekako bi predlagal, da kot sem prej omenil, da bi to bilo možno, da se taka
                  zadeva uredi, vendar ne vem, gospod minister me je nekako prepričal v to, da
                  nekako te zadeve ne bi sprejeli. In pustim še nekaj časa, da bo zadeva tako,
                  vseeno se zavedajmo, v Sloveniji imamo okoli 600 tisoč avtomobilov, kar ni majhna
                  številka, če se ne motim. Da pustimo še nekaj časa tako kot je in če se pokaže,
                  nekako bolj urejena zadeva okoli kraj itd. in okoli teh dajatev pri davščinah, da
                  se potem pristopi tudi s spremembami zakona v to smer. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Jana Primožič ima besedo. Potem pa še gospod Miroslav Geržina.
                  Gospod Miroslav Geržina potem takem, izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Jaz zagovarjam tak način. Namreč kakšen? Tukaj
                  ni možno. Davčne utaje so tudi v tem primeru možne tako kot so možne, če ima tri,
                  štiri, deset tablic. Vendarle mislim, da ni dolžan oziroma se bom vprašal, ali je
                  nekdo dolžan zato ker bo, si prizadeva, to je, recimo, vzamemo eno vozilo, da ima
                  tovornjak, pa ima, ali pa vlačilec, traktor, pa ima različne prikolice. Zakaj ne
                  bi imel samo eno, pa, recimo, tri prikolice za različne tovore, za razsuti tovor
                  ali ne vem kaj, za kasoner in tako naprej še kaj drugega, štiri pet jih lahko ima.
                  In zakaj bi socializiral druge, če on pošteno služi in plača vse tisto, kar je
                  treba, cestnino, zavarovalnino, tako kot imajo po svetu, na Danskem, za določen
                  način, ali pa bi rekel, za določen priključek, ali za določeno kompozicijo, ker za
                  nekatere celo več plača kot za druge, ker lahko bolj uničuje cesto in tako naprej.
                  Tu imamo pa kar pavšalno za vse. Ne vem, zakaj bi bil to danes problem, da
                  zavarovalnica tega ne bi mogla izvesti, pa nenazadnje tudi upravna enota ne bi
                  mogla tega izvesti, danes imamo, govorimo, da imamo že, če pa še nimamo, bomo
                  imeli pa informatiko tako uresničeno, da bo lahko človek od doma naročil, da gre
                  danes s tem in tem vozilom in da za tisti dan plačuje cestnino, plačuje pa tudi
                  zavarovalnino. Ta sistem je sprejemljiv, ker zdaj smo šli v ta absurd, namreč da
                  je to že dogovorjeno, da bo imel samo eno tablico, en par tablic. Ne, tisti ki ima
                  pač, misli, da drugače deluje, da bo drugače deloval, da ima voznike na treh,
                  štirih kompozicijah, da rečem, tisti bo imel pač več tablic, če pa to nekdo sam,
                  da je to samostojni privatnik, in si olajša delo oziroma ga več naredi, s tem tudi
                  nekaj več vloži, zdaj bo pa še socialno plačal za druge, zato ker bo imel, kaj jaz
                  vem, dve vozili ali pa dve kompoziciji bodo stale ena bo pa delala, za vse pa mora
                  za vse leto plačevati in cestnino, čeprav tisti dan, ali pa tisti mesec, če si je
                  boljše vožnje zrihtal, ne govorim zdaj o vožnjah, še kaj drugega lahko bilo, ne bo
                  nič škode naredil, in nič uporabljal ceste, pa nobenega ne bo ogrožal, mogoče, če
                  se kakšni otroci igrajo, da bo slabo podložil, da bi na kakšnega kaj padlo,
                  recimo, edino to, drugače na cesti in v prometu ne bo ogrožal in ne vem, zakaj bi
                  zavarovalnino za tisti čas plačeval. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Andrej Šter, minister, potem pa še gospod Janez
                  Kopač, pa gospod Geza Džuban.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Ja, se oproščam, ker si še enkrat prisvajam besedo, ampak zdaj v svojem prvem
                  oglašanju sem najprej želel prikazati tisto, kar bi bilo možno tretirati kot
                  pozitivno ali kot negativno. Zdaj, ko smo slišali, kaj vse bo možno čez nekaj
                  časa, da si bo človek od doma naročil, s katerim vozilom bo šel na cesto, pa jaz
                  želim spregovoriti tudi o tistem, kar je možno že danes, da ima nekdo pet osebnih
                  avtomobilov in se oglasi na Mačkovi in želi en par tablic za vseh pet, ker se bo
                  vozil samo z enim. Naslednji dan se oglasi na Mačkovi in reče, da je ta par tablic
                  izgubil in dobi drugi par tablic, nakar se pojavi njegov avto na enem koncu
                  Slovenije, drug njegov avto pa na drugem koncu Slovenije in povzroči nesrečo. In
                  bo rekel: ni res, da sem bil jaz, svoj par tablic sem imel v Ajdovščini, nesreča
                  je bila povzročena pa na koncu Logarske doline. To se namreč dogaja, to ni
                  futurizem, to je že danes in zato trdim, da bi nam s tem načinom nadzora takšen
                  poseg predstavljal izrazit problem. Zato želim povedati, dajte reči, da naj
                  preučimo, pa bomo za drugo branje prinesli proučeno, kaj je. Ta trenutek pa lahko
                  rečem, da to predstavlja zmedo. Sami ste se v svoji izjavi, gospod Geržina,
                  zavzemali za red. Jaz se tudi in to bi bila negativna posledica.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Ne podpiram tega predloga stališča, bi pa rad povedal še dva vidika,
                  zakaj ne. Prvi je, morda se spomnite razprave o predlogu zakona o obveznih
                  zavarovanjih v prometu, kjer smo to diskusijo že imeli. Ta diskusija je bila
                  sprožena z zahtevo oziroma željo obrambnega ministrstva, da se za več njihovih
                  vozil plačuje samo eno obvezno zavarovanje, češ da tako ali tako niso redno v
                  uporabi. Takratna diskusija, ki je bila dosti poglobljena in to navsezadnje zaradi
                  političnega položaja te institucije ali pa politične občutljivosti te institucije
                  je zelo nedvoumno pokazala in cel zbor je takrat bil praktično soglasen, da to ne
                  gre, da je seveda obvezno zavarovanje za posamezen avto vezano na tisti avto in
                  zato, skratka mora se opraviti plačilo za vsaki avto posebej. To govorim zaradi
                  tega, ker je registrska tablica seveda neločljivo povezana z obveznim zavarovanjem
                  posameznega vozila, kar je eden od nadaljnjih vidikov tega, do kakšnih možnosti
                  zlorab prihaja.</p>
               <p>Naslednja stvar, ki pa se ne tiče neposredno tovrstnih diskusij, se mi pa zdi
                  načelne narave, je pa sledeča. Mi imamo za nekatere predmete posamezna
                  poimenovanja oziroma številčna poimenovanja. Vsak državljan ima enotno matično
                  številko občana, v bodoče bo imel vsak državljan svojo davčno kodo in vsako
                  podjetje tudi. Vsako podjetje ima že danes svojo matično oziroma evidenčno
                  številko in tako naprej. Registrska številka je številka posameznega vozila, ne
                  številka vtisnjena na motorju, ampak za državo je registrska številka kodno
                  poimenovanja tistega dotičnega predmeta. Zato se eno imenovanje ne more nanašati
                  na več predmetov. To bi bila zmeda, v tem se popolnoma strinjam z ministrom
                  Šterom. Registrska številka, torej ni številka vezana na lastnika, na osebo, ampak
                  je številka vezana na motorno vozilo. V primeru, da bi prišlo do ene registrske
                  številke za več motornih vozil, se to sploh ne sme več imenovati registrska
                  številka, ampak se mora imenovati posebna številka motornih vozil. To pa je nekaj
                  povsem drugega. Nasprotujem amandmaju, ki ga je predlagala gospa Primožičeva.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Džuban ima besedo, potem pa še gospod Rudi Moge. Bi pa predlagal, da to
                  razpravo počasi zaključimo, mislim, da je sedaj jasno, o čem glasujemo, tako, da
                  dodatno izjasnjevanje ne bo prineslo novih momentov.</p>
            </sp>
            <sp who="SDZ1:DžubanGeza">
               <speaker>GEZA DŽUBAN:</speaker>
               <p>Kljub vsemu vztrajam na tistih svojih stališčih in se ne strinjam z
                  obrazložitvami, ki so bile. Tisti, ki je investicijsko sposoben, da kupuje dve
                  vozili, vse dajatve na posest plača takrat, ko ta vozila kupuje in nima nič
                  skupnega s tem, kako bo plačeval ostale zadeve pri registraciji oziroma pri
                  pridobitvi tablic. Mi plačujemo na primer cestnino in zavarovanje za nek rizik
                  oziroma za koriščenje cest. Ta riziko traja 24 ur krat 365 dni za določeno vozilo,
                  kot da je stalno na cesti. V primeru enojnih tablic to ni možno drugače, kot da je
                  vedno samo eno vozilo na cesti. Istočasno je z rizikom. Ta riziko samo takrat
                  traja, ko so te tablice v uporabi oziroma je vozilo v prometu in ne vidim nobenega
                  razloga, da bi tukaj kakorkoli izigravali. Glede tega, da si nekdo izmisli, da da
                  izdelati dvojne tablice, če bi bil to način izigravanja, bi ga morali preganjati
                  in na ta način loviti voznike, mislim, da bi to bilo zelo lahko, če bi v vseh
                  drugih primerih na tak način lovili kršitelje in da bi jih potem zelo hitro
                  zasledili. To mislim reči. Hvala lepa.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Poskušal bi razložiti samo matematični model tega. Taka preslikava, kjer se dve
                  različni tablici preslikata v dva različna avtomobila, je ponavadi injektivna in
                  subjektivna, to se pravi bijektivna, matematično gledano.</p>
               <p>To se pravi, eni registrski tablici pripada natanko en avtomobil in obratno. Enemu
                  avtomobilu natanko ena registrska tablica. Čim pa bi sprejeli ta amandma, potem bi
                  imeli opraviti s tako množico, da bi se ena registrska tablica preslikala v več
                  avtomobilov, če ta kompjuterski izračun napravite, pa algoritem, da hočete s
                  kompjuterjem to delati, vam pa obratna operacija, ko bi iz avtomobilov šli na
                  tablice, ne bi bila več enolična in potem tudi na kompjuterju ne bi bila rešljiva.
                  Mislim, če hočete voditi resno evidenco tega in hočete probleme linearno resno na
                  kompjuterju reševati, potem tista rešitev, ki jo je gospa Primožičeva predlaga,
                  matematični model toliko zakomplicira, da obratno ne bi več bil rešljiv. Ni
                  obratno več enoličen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Jana Primožič ima besedo. Prosim.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa. Moram priznati, da ne razumem vse matematične znanosti gospoda Mogeta.
                  Vprašujem pa se, razumem sicer argumente, kar se tiče financ in podobno, vendar pa
                  se na koncu lahko samo vprašam, kako, da pri nas te stvari niso možne, v Avstriji
                  in Švici pa so. Tako, da se sprašujem, ali so drugod bolj redoljubni ali kaj
                  podobnega, tako da predlagam, da se spet spremeni ta predvidi možnost v prouči in
                  upam, da bom ministrstvo potem le prišlo do tega, da se loti tega problema. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej predlog sklepa je: <q>"Predlagatelj naj prouči možnost izdaje iste
                  registrske tablice za več motornih vozil istega lastnika"</q>. Želi še kdo besedo?
                  Ugotavljam, da ne in dajem ta predlog na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta predlog ni bil sprejet in dajem v obravnavo in na glasovanje
                  naslednjega, ki se glasi: <q>"Predlagatelj naj pri pripravi zakona za drugo obravnavo
                  določbo 73. člena dopolni tako, da bo uredil trajanje vožnje tudi v primerih,
                  kadar upravljata z vozilom dva voznika."</q></p>
               <p>Predlog je dal gospod Ivan Verzolak tako, kot pri naslednjih predlogih. Ali želi
                  kdo besedo? Ugotavljam, da ne in ga dajem na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je ta predlog sprejet.</p>
               <p>Naslednji - predlagatelj naj pri pripravi zakona za drugo obravnavo v predloženem
                  tekstu prouči rabo izraza <q>"neprilagojena hitrost"</q>. Predlagal je isti predlagatelj.
                  Ali želi kdo besedo? Ugotavljam, da ne in dajem ta predlog na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednji predlog istega predlagatelja se glasi - predlagatelj naj pri pripravi
                  zakona za drugo obravnavo prouči možnost, da bi zavezali lastnika vozila, da
                  nadzira uporabo svojega vozila oziroma, da ve, komu ga je prepustil v uporabo ter
                  da se ga obveže za posredovanje podatkov o tem uradnim osebam, pooblaščenim za
                  nadzor prometa. Ali želi kdo besedo? Gospod Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Povedati moram, da sem malo skeptičen glede tega sklepa, čeprav pravi, da naj
                  prouči, pa ne zaradi slovenščine, ker se tokrat ponovi <q>"da"</q>, ampak zaradi tega,
                  ker če bi predlagatelj preveč resno vzel ta sklep, bi morala moja žena vsak dan
                  zjutraj telefonirati, da sem se odpeljal z njenim avtom. Upam, da zadošča to, da
                  imam prometno dovoljenje v avtu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ali želi še kdo besedo? Jaz se sam javim, če odpeljem ženi avto. Ugotavljam, da ne
                  in dajem ta predlog sklepa na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Predlog pod 6. točko je umaknjen in mislim, da na tem mestu lahko dam na
                  glasovanje predlog, ki ga nimate v pregledu. Dala ga je gospa Breda Pečan -
                  dopolnilno stališče - predlagatelj naj prouči in predvidi možnost, da bi v
                  poglavju 10 vozila v zvezi z odvzemom in oddajo registrskih tablic vnesel
                  določila, ki bi zavezala lastnika avtomobila, da dokaže s kupoprodajno pogodbo,
                  potrdilom o odvozu vozila na uničenje, ali drugačnim dokazilom o okoljevarstvenem
                  neškodljivem načinu odstranitve vozila iz prometa, da vozila ni pustil kjerkoli v
                  okolju. V kolikor takega dokazila ne more predložiti, naj bo zavezan k plačilu
                  primerno visoke varščine. Ta bi služila za pokritje stroškov neškodljive
                  odstranitve vozila. Želi kdo besedo o tem predlogu sklepa? Ugotavljam, da ne in ga
                  dajem na glasovanje. Ugotovimo sklepčnost! Obrazložitev glasu, gospod Štefan
                  Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Tu se mi pojavlja nekako dilema, zato verjetno ne bom podprl ta sklep. Zakaj?
                  Dilema se mi pojavlja v tej smeri, kaj če pa ni avto za odpad, ampak ga, recimo,
                  lastnik zaradi pomanjkanja finančnih sredstev ne more registrirati, ga ne more,
                  enostavno nima za to denarja, ker ga upravni organ prisili v to z odločbo, ki mu
                  jo pošlje oziroma s pozivom, da vrne tablice upravnemu organu, jih pač mora
                  vrniti. To se pravi, ima vozilo, ki je staro, kaj jaz vem, 5 let doma, tablice
                  mora vrniti in zato položiti varščino. Mislim da tu pa smo, ne vem, malo sem v
                  dilemi, nima denarja za registracijo in če je v bistvu ta varščina v višini mogoče
                  vrednosti neke registracije, kaj potem. Kako potem to nadalje sankcionirati, tako
                  da ne vem, jaz nekako mi ni ta zadeva dovolj dodelana, dokazati s kupoprodajno
                  pogodbo se pa to tudi ne da, če ima vozilo doma. To se pravi, da nekako pritiskamo
                  mogoče na tisti sloj prebivalstva, ki nima denarja oziroma je v določenem času v
                  neki finančni dilemi. Ve se pa, da jasno, nekdo ki ima novega BMW-ja tega ne bo
                  storil, to je dejstvo. Tako da jaz ne vem, če bi bil bolj dodelan bi ga podprl,
                  tak pa mislim, da ga je težko podpreti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Breda Pečan, izvolite.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Meni je sicer nerodno, da moram obrazložiti, da bom glasovala za lastno stališče,
                  ki ga predlagam sama, vendar bi tukaj povedala zakaj? Zaradi tega, ker sem že prej
                  povedala, v prvi razpravi, in pa zaradi tega, ker sem dovolj široko v samem
                  stališču zapisala, da naj predlagatelj prouči in predvidi možnost. Se pravi, če
                  hoče, naj to naredi, če pa vidi, da to nima smisla, ali pa da je nemogoče, pa
                  seveda ni treba. Drugo kar je, so me predstavniki predlagatelja opozorili na ta
                  problem, da se lahko zgodi, da nekdo ne registrira vozila oziroma vrne tablice,
                  ker morda, recimo, nima denarja za registracijo, tehnični pregled, zavarovanje in
                  tako dalje. In zaradi tega sem uporabila izraz ali z drugačnim dokazilom o
                  okoljevarstvenim neškodljivem načinu odstranitve vozila iz prometa, ker ne pomeni
                  uničenja, ampak to pomeni lahko tudi to, da avto spraviš v garažo, tudi to lahko
                  pomeni. Mislim, da če spraviš avto v garažo po neki logiki stvari, si ga spravil
                  iz prometa na okolje-varstveno neškodljiv način. Zaradi tega mislim, da je dobro,
                  da glasujemo za ta sklep.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil še gospod Miroslav Geržina. Izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. No, jaz to zadevo, ta predlog podpiram. Zakaj? Mislim, da je
                  res potrebno narediti in da imamo teh okraskov po naši deželi ogromno. Strinjam se
                  s tem, da je vprašanje neke varščine, moram pa povedati to, da delimo zadevo, ko
                  recimo, nekdo ne more registrirati avtomobila. Cestna taksa je v primerjavi z
                  zavarovanjem toliko 1 : 10 ali celo še večja razlika. Se pravi, varščina verjetno
                  bo manj, kot je cestna taksa, tudi ne vem, danes bo to mogoče 1.000 tolarjev,
                  recimo. Lahko je tudi, sedaj predlagatelji slišijo, lahko samo, bi rekel tako
                  formalno oziroma simbolično varščino zato, da se ve, da se ta zadeva spravi.
                  Strinjam se s tem, da bi mogoče nekateri bili, če ne more nekdo danes, da nima
                  denarja, pa registrirati avto in bo mogoče se odločil, da bo tam pri sosedu kupil
                  nek boljši avto, ki ima boljšo karoserijo, se pravi ohišje, tale njegov ima pa
                  boljše drobovje, da se izrazim tako in bo mož ali pa ženska ali pa nekdo
                  skombiniral ti dve zadevi in bo šel potem v registracijo, ker je bila stara klipa
                  tik pred tem, da bo šla, da bo končala svoje življenje. Sedaj pa, kaj se dogaja? V
                  mojem okolju to vidim. Tam nekje vijačijo zunaj za grmom in vse skupaj tam
                  pustijo. In avto gre registrirati, tudi če so težki časi, da rečem, to lahko
                  razpravljamo še, ali so ali niso, ali bodo še težji. Upam da ne, da so bili že
                  težji in se tako nabirajo te zadeve. Potem se vključi tukaj lokalna skupnost in na
                  noben način ne more doseči in najti tega človeka, ker je vse potrgal dol, celo
                  številke serijske je zbrisal. To so primeri, ko smo pri nas našega, kaj je tole,
                  občinski nadzornik ali kaj je da rečem, policaj, da mu rečemo, policist, je hotel
                  to dosledno izvajati, ker je bil pritisk, da je za to nastavljen in se je zabaval
                  s tem tri mesece in zdaj je dejansko pobral po naši bližnji okolici in to gre zdaj
                  vse širše in tam se pač to zbira zdaj na deponiji, na smetišču. Jaz ne vem niti,
                  če je najbolj primerno tam, da se zbira, če ni odpeljano nekemu prodajalcu starih
                  ali zbiralcu starih odpadnih vozil, celo to, in mislim, da na en način z veliko
                  muko mora zdaj delati prek lokalne samouprave, tisto, kar bi prav z lahkoto in ne
                  z velikim denarjem, mislim, da zakonodajalec bo to predvidel in uvidel in ne z
                  velikim denarjem očistili našo državo, celo državo teh okraskov. Zato pravim še
                  enkrat, podpiram ta predlog. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta
                  predlog sklepa na glasovanje. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta predlog sklepa sprejet.</p>
               <p>Naslednji, poslanca gospoda Ivana Verzolaka, se glasi: <q>"Predlagatelj naj pri
                  pripravi zakona za drugo obravnavo vanj vključi določbo, s katero bo sankcioniral
                  preurejanje motornih koles z namenom, da bi povečal njihovo glasnost oziroma
                  ropot"</q>. Želi kdo besedo? Ugotavljam, da ne. Dajem to na glasovanje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta predlog sprejet.</p>
               <p>Dajem v obravnavo naslednjega: <q>"Predlagatelj naj pri pripravi predloga zakona za
                  drugo obravnavo vključi določilo, ki odpravi obvezne tehnične preglede za nova
                  motorna vozila in tista do treh let starosti"</q>. Predlagatelj je gospod Ivo Hvalica.
                  Želi kdo besedo? Ugotavljam, da ne.</p>
               <p>Dajem ta predlog na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je ta predlog sprejet.</p>
               <p>Naslednji, istega predlagatelja: <q>"Predlagatelj naj pri pripravi predloga zakona za
                  drugo obravnavo odpravi določilo, ki predvideva kaznovanje voznika s petimi
                  kazenskimi točkami in kaznijo 25.000 tolarjev, če nima pri sebi vozniških
                  dokumentov"</q>. Želi kdo besedo o tem predlogu sklepa? Ugotavljam, da ne in ga dajem
                  na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo ta predlog sprejeli.</p>
               <p>Naslednji, istega predlagatelja, predlagatelj naj pri pripravi predloga zakona za
                  drugo obravnavo ponovno prouči možnost znižanja denarne vrednosti kazenske točke
                  pri predvidenih denarnih kaznih. Želi kdo besedo o tem predlogu? Ugotavljam, da ne
                  in dajem ta predlog na glasovanje.</p>
               <p>Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da ta predlog ni bil sprejet. Imamo še nekaj dodatnih sklepov, ki jih
                  sam nisem dobil, in sicer, če gremo po vrsti, tako kot so bili vloženi, ker so to
                  vse ti, ki so preostali naknadno. Najprej gospoda Štefana Matuša. To so vse
                  dodatni oziroma dopolnjevalni predlogi. Predlagatelj naj preuči možnost, da se v
                  zakon vnese točkovni sistem z letno veljavo, ki bo predvidel odvzem vozniškega
                  dovoljenja za določen čas in ne trajno izgubo oziroma ponovno opravljanje
                  vozniškega izpita. Predlagatelj je kot rečeno gospod Štefan Matuš. Želi kdo besedo
                  o tem predlogu? Gospod Štefan Matuš, izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Tukaj gre pravzaprav za predlog, ki spreminja koncept, nakar je bil ta zakon
                  narejen. Zakaj? V sedanji predlog zakona je vnešeno nabiranje kazenskih točk, ki v
                  končni fazi pomenijo tudi izgubo vozniškega izpita, ali pa ponovno opravljanje
                  vozniškega izpita, lahko pa tudi trajno izgubo, če ga pač ponovno ne upravljaš. In
                  voznik je ponovno podvržen celotni proceduri opravljanja vozniškega izpita. S tem,
                  ko je voznik že enkrat dokazal, in to pred komisijo, teoretično in praktično
                  znanje, da je pridobil to vozniško dovoljenje, potem po mojem pomeni to poseg v
                  pridobljene pravice. On si je na podlagi izkazanega znanja pred komisijo pridobil
                  pravico voziti vozilo. Zato predlagam, da se točkovni sistem sicer obdrži, ker je
                  smiselno, vendar naj to pomeni, ne ponovno, ko nabereš določeno število točk, ne
                  ponovno opravljanje vozniškega izpita, vendar pa izgubo vozniškega dovoljenja za
                  določen čas. Sedaj jaz tega časa pač nisem določil, ker naj to preuči
                  predlagatelj, ali bo to 6 mesecev ali eno leto, kaj jaz vem, da pač, ko se zbere
                  določeno število točk, voznik izgubi vozniško dovoljenje, ne sme upravljati delo
                  voznika, ga deponira za določen čas. Sedaj jaz ne vem, zakaj ravno tri leta, dve
                  leti in tako dalje. Zbiranje teh 18 kazenskih točk. Mislim, da tu nekako skoraj
                  postaja nesmiselno. Zakaj se tu ne vzame eno leto, ko se zbirajo kazenske točke.
                  Recimo, kar na primeru, prekoračitev hitrosti, vsaka prekoračitev hitrosti, ki ti
                  je uradno dokazana z radarjem, pa samo za pet kilometrov, recimo, ti prinese
                  toliko in toliko kazenskih točk in nabereš jih lahko praktično tudi 18 s
                  prekoračitvijo hitrosti, recimo, 7 kilometrov na uro, da prekoračiš določeno
                  hitrost. Tako, da jaz ne vidim v tem smisel, sedaj ponovno nekoga poslati na
                  opravljanje vozniškega izpita. Pri tem se mi postavlja celo vprašanje poklicnih
                  voznikov. Treba je vedeti, da, kot sem že prej enkrat povedal, da poklicni vozniki
                  imajo, recimo, 20 krat večjo možnost kršitev zakona oziroma 20 krat večjo možnost
                  ima prevoziti radar za 5 kilometrov na uro, kot pa nek nedeljski voznik. Tako, da
                  jaz ne vidim pravzaprav vse v temu, da pa nekoga sankcioniraš in ga potem ponovno
                  pošlješ na opravljanje vozniškega izpita. Teoretično in praktično. Ne vem, to bi v
                  končni fazi pomenilo tako. Zdravniku se prepove opravljanje dela, če mu je napaka
                  dokazana. Ne odvzame se mu pa zato diplome. Prepove se mu opravljanje dela, ne sme
                  tega dela opravljati, dipoloma mu pa ostane. Vozniku pa za izkazano znanje, ko je
                  dobil vozniško dovoljenje, odvzamemo to izkazano znanje, prav tako, kot da nikoli
                  nič ni imel. Tako da jaz predlagam, da naj bi to le pomenilo, naj predlagatelj
                  preuči možnost. Moram reči, da ta sklep ni obvezujoč, ampak se nanaša na to, da
                  predlagatelj preuči možnost, kako bi to uredil s kazenskimi točkami, da bi v
                  končni fazi določeno število kazenskih točk pomenilo izgubo vozniškega dovoljenja
                  za določen čas.</p>
               <p>Gospod predsednik, ali lahko še drugi sklep? Drugi sklep je podobna zadeva. Za
                  tujce, udeležence v cestnem prometu naj predlagatelj namesto točkovnega sistema
                  najde ustrezno drugo obliko izvajanja kaznovalne politike. Predvsem naj bi to
                  veljalo za tujce, ki prihajajo iz držav, s katerimi ni in ne bo podpisan ustrezen
                  sporazum. Tu se ravno postavlja podobna dilema, kot sem prej povedal. Poglejte,
                  državljani, pa naj bo, ali Slovenka ali Slovenci, bomo nabirali pridno kazenske
                  točke. Hote ali nehote, nabiramo jih pač. Tujci, ki so pa v dobršni meri tudi
                  udeleženi v prometnih nesrečah in prekrških na naših cestah, bodo pa plačevali
                  samo denarno kazen, kajti vpisati tujcu v vozniško dovoljenje neke kazenske točke,
                  to je imaginarni pojav, nekomu nekaj napišeš, ko mu nič ne velja. Recimo, sicer tu
                  se vpisuje v primeru vzajemnosti, kaj pa če te vzajemnosti ni, kaj pa če te
                  vzajemnosti ne bo. Recimo jaz verjamem v dobro namero, da se bo mogoče z Evropsko
                  skupnostjo oziroma z Evropsko unijo verjetno ta vzajemnost prej ko slej verjetno
                  tudi sklenila. Kaj pa, recimo, z Bolgarijo, Kazahstanom, pa ne vem, z Ukrajino, pa
                  ne vem s kom še vse, mislim, tu se pa postavlja, da je danes, veliko govorimo, da
                  smo država, preko katere bo potekal tranzit. Tega tranzita je dosti, to se pravi,
                  da je tudi dosti tujih voznikov, poklicnih tujih voznikov. Še vedno vztrajamo na
                  tem, da hočemo postati država, skozi katero bo neka velika tranzitna povezava z
                  državami bivšega sovjetskega bloka, to se pravi, pomeni še večje število tujcev na
                  cestah. Tako da jaz le mislim, da za tujce je pa treba zadevo tudi v tem smislu
                  urediti, kajti njemu napisati točke, je brezpredmetno.</p>
               <p>Zato predlagam, da oba sklepa sprejmete. V obeh sklepih, predvsem v prvem gre, da
                  pa predlagatelj prouči možnost točkovnega sistema z odvzemom vozniškega
                  dovoljenja, tako da ne gre za nek obvezujoč sklep, vendar predlagatelju pušča zelo
                  velik manevrski prostor. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, gospod minister, izvolite, da ne bo kasneje
                  kakšnega razburjenja ali pa odhajanja. Jaz mislim, da vsaj to točko dnevnega reda
                  lahko danes končamo, ne glede na peto uro. Izvolite.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Torej ne glede, končali ali ne končali, mislim, da smo zdaj pri tem amandmaju ali
                  pa pri tem sklepu pri dokaj pomembni točki. Podpreti prvi sklep bi seveda
                  pomenilo, da je vsa današnja razprava postavljena v hudo relativnost in da mora
                  predlagatelj k temu, da najde en primeren pregled, da preuči ustreznost kazenskih
                  točk, razmišljati tudi o tem, da se morda Državnemu zboru lahko zazdi, da je
                  takšno stanje, kot je zdaj, še kar dobro, kajti odvzem vozniškega dovoljenja
                  poznamo tudi zdaj in jaz se ne morem in se nikoli ne bom strinjal s tezo, da je
                  nekdo dobil vozniško dovoljenje in ima do vekomaj pravico moriti po cestah, da jo
                  je s tem tudi konzumiral in je prav, da jo je tudi izgubil, če se boste seveda vi
                  tako odločili. Obstaja vrsta držav, ki so se tako odločile in te so precej bolje
                  situirane glede prometne varnosti sedaj in zato je zame odločanje o tem sklepu
                  bistveno zato, da se lahko kot predlagatelji zanesemo na vašo odločenost, da je
                  naš razmislek v to smer pravilen. Odvzem vozniškega dovoljenja namreč poznamo že
                  sedaj. Ta ni zadosten. Izguba izpita pomeni tisto, kar je korektiv v smer
                  socialnosti, tam, kjer kazenske točk ne zadoščajo, tam, kjer denarna kazen ne
                  zadošča, odvzem vozniškega izpita ne zadošča in sramota, o kateri je govorila
                  gospa Pečanova, da bo nekdo moral ponovno opravljati izpit, ta ni brez teže in
                  zato nikakor ne moremo podpreti sklepa pod 1 - tujci, vozniki, ki so tujci pri
                  nas, pa nameravamo o njih s precejšnjim razmislekom prinesti neko rešitev v zakonu
                  o prekrških, kjer bi bila na mestu tudi varščina, tudi skrajšani postopek pri
                  sodniku za prekrške in zlasti tisto, kar se dogaja tudi vam, slovenskim voznikom,
                  ko se vračate iz Avstrije, ko vas včasih na meji kdo spomni, da ste avstrijski
                  državi dolžni toliko in toliko. To bi bilo smiselno uvesti tudi pri nas in zato
                  imeti zelo natančno, zelo ažurno evidenco.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Izvolite, gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Gospod minister, jaz sem opravil izpit, ko še nisem
                  bil star 18 let oziroma na dan starosti 18. leta sem opravljal izpit, in to z zelo
                  malo kazenskimi točkami. Ne vem, ali jih je bilo 5, 6, 7 - tam nekje. Moram reči
                  takole - izpit je zelo težko narediti. Marsikdo ga nima celo življenje, ker ga ne
                  more narediti, ker ga izpitna komisija po 20 krat vrže, razen, če ni kupljen. Zdaj
                  smo pa tam! Če ste si ogledali Tednik prejšnji teden, se tudi izpiti kupujejo. Saj
                  ni direktno, da kupiš knjižico. Kupiš kartonček, kupiš ure itd. To pa je delikatno
                  vprašanje. Čisto banalno lahko damo za primerjavo - tisoč ljudi na leto se pošlje
                  opravljati vozniški izpit. Kaj povzročate s tem? Ponovno - to je treba plačati,
                  jasno, to ni zastonj, in to je treba dobro plačati. Začela se bo razvijati
                  korupcija na tem področju v še hujši meri, kot je sedaj. Nihče me ne bo prepričal,
                  da se v naši državi izpitov ne kupuje. Tudi to se dogaja. In kaj se bo potem
                  dogajalo? Še hujše bo podvrženo temu. Govorite, da bo današnja razprava pomenila
                  relativnost. Ne. Zato je razprava. Jaz ne govorim o tem, da je to relativno, če
                  ima zakon kazenske točke. Naj jih pač ima. Izrazil sem nekatere svoje pomisleke,
                  predvsem pa pomisleke, ki bi jih na račun kazenskih točk - moram reči, da imam
                  ogromno pošte in enkrat vam jo bom podaril in si preberite, kaj mislijo; resni
                  ljudje so me na to opozarjali, ne taki <q>"gelipterji"</q>, ki samo mislijo na
                  cestnohitrostne dirke. Poglejte, gospod minister - če prekoračite hitrost do 10
                  km/h, se kaznuje z denarno kaznijo 15000 SIT in tremi kazenskimi točkami. Sedaj
                  smo pa tam, kar sem prej govoril. Ali veste kaj pomeni 10 km na uro? To je lahko v
                  končni fazi tudi pogrešek tahometra, to je treba vedeti. Radar je zelo natančna
                  zadeva. Tisti časi so minili, ko je bil radar na cager. Sedaj je digitalno
                  laserska tehnika zelo natančna in jaz ji verjamem, da pokaže točno. Netočno pa
                  kaže ta tehnika, ki je v avtomobilih. To sem pa prepričan. Vsak tak merilec ima
                  tudi pogrešek. Tu govorite 10 km na uro z denarno kaznijo 15000 SIT in tremi
                  kazenskimi točkami. Ravno prej sem povedal. Osemnajst kazenskih točk v dveh letih
                  pomeni ponovno opravljanje vozniškega izpita. To je šest krat tri, je osemnajst.
                  To se pravi, šestkrat prevoziš radar za 5 km na uro, za pet govorim ali pa za tri,
                  nabereš 18 točk in prideš v isto ligo, če tako povem, kot tisti, ki je naredil
                  hudo prometno nesrečo po svoji malomarnosti s težkimi telesnimi poškodbami.
                  Mislim, da gremo tu predaleč. Jaz se strinjam, da se kazenske točke nabirajo,
                  vendar rekli ste tam, odvzem je že sedaj. Ta odvzem se da raztegniti. Jaz mislim,
                  da voznika nič bolj ne prizadene, če eno leto ne sme sesti za volan, vendar vem,
                  kaj je problem. Problem je potem nadzirati tega voznika in ga najti, kdaj vozi
                  brez vozniškega dovoljenja. Zato ga je najlaže udariti s kazenskimi točkami in ga
                  poslati na klop, da ponovno opravlja teoretično in praktično znanje. Tako da
                  mislim, da sem dal še vedno možnost proučiti, ravno zato sem dal tako širok
                  spekter, naj pač predlagatelj prouči to zadevo. Težko je pa danes govoriti in vse
                  metati v isti koš. Voznik, ki je moril itd. Mislim, da to je pa malo
                  nekorektno.</p>
               <p>Sedaj, neke posameznike izpostavimo ven, jaz pa govorim tukaj o 10 km na uro ali
                  pa o 5, ker tukaj govori do 10 km na uro, dobiš 3 kazenske točke, o tem jaz
                  govorim. Zakaj ravno je treba tisti, ki je pa moril, da danes divja po cestah.
                  Mislim, da tujci, poglejte, zelo elegantno ste se sedaj izognili o tujcih, bomo
                  pač to uvedli v zakonu o prekrških itd. Po tem zakonu sta tujec in državljan v
                  neenakopravnem položaju. In dajete po tem zakonu prednost tujcem. V to me ne
                  morete prepričati. Recimo, meni kot državljanu boste pisali kazenske točke plus
                  denarno kazen. Ja, kam jih boste pa Srbu napisali, na čelo mu jih boste nabili ali
                  kaj, če bo v bistvu dobil 6 kazenskih? Nikamor, nikamor jih ne morete, niti po tem
                  zakonu ne morete kazenske točke spremeniti v denarno kazen. To se pravi, da se
                  sprenavedamo. No, pa pustimo, ne Srbe, dajmo reči ukrajinskemu državljanu. To se
                  pravi, da po tem zakonu ste v neenakopravnem položaju.</p>
               <p>Treba se je pa zavedati, da precej udeležencev in kršiteljev varnosti v cestnem
                  prometu, moram reči, da je predvsem tujcev. Tudi teh naših nedeljskih izletnikov,
                  ki prihajajo iz Avstrije na kosilo itd. Zakaj? Ker ve, da mu nihče nič ne more.
                  Samo to, tega se zaveda, zato si privošči prehitevanje na polni črti itd.</p>
               <p>Gospod minister, žal sem iz takega konca, kjer imam dnevno mogoče vpogled, kako se
                  te zadeve dogajajo po cesti. Tako, da jaz mislim, da ravno vse to ne drži, težko
                  je pa sedaj govoriti, nekdo, ki mori po cestah. Tudi za tega obstojajo sankcije. V
                  končni fazi je zato tudi zaporna kazen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister, izvolite.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Sicer se nisem mislil še enkrat oglasiti, ampak nekaj stvari se je nanašalo
                  direktno na gospoda ministra. Tudi gospod minister živi v kakšnih krajih, ampak
                  živi tudi v tistih krajih, kjer se domači šoferji obnašajo na slovenskih cestah
                  zelo nevzgojeno in isti šoferji pridejo v Avstrijo in se obnašajo zelo vzgojeno.
                  Torej, ne vem natančnega razloga, ampak skušam ga najti skozi to zakonodajo. Ta
                  razprava, izgleda tako: jaz o fižolu, vi o paradižniku. Govorim o tem, da vaš
                  predlog konkretno in zelo tehtno posega v zakon kot je zastavljen in slediti
                  vašemu prvemu sklepu, pomeni vso današnjo razpravo postaviti pod velik vprašaj. Če
                  se tako odločite, mi bomo seveda tako delali. Ne moremo pa se hkrati odločiti, da
                  bomo lovili ribe in streljali ptice. To ne gre. Odvzeti vozniško dovoljenje je
                  eno, dati človeku, da dela še enkrat izpit, pa je nekaj drugega. S tem želimo iz
                  prometa izločiti tiste, ki so stalni, nevarni kršilci. Teh je malo in zato vse
                  druge pred njimi zavarovati, tako da jih fizično izločimo iz prometa. Tudi človek,
                  ki gre v zapor, če mori na cesti in takih je kar precej v Sloveniji, se bo vrnil,
                  ker ga zapor zelo hitro pusti ven, med drugim pride tudi na vikend in takrat se bo
                  spet pojavil na cesti. Tokrat brez dovoljenja, ali pa s tistim, ki mu ga bomo
                  odvzeli, ker bo šel vmes na Upravno enoto in dobil duplikat. To se vse dogaja
                  sedaj, zato je sedanji sistem neustrezen in zato predlagamo nov zakon in želim, da
                  tole razpravo artikulirano pripeljemo do konca. Hvala lepa.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Imel sem repliko na gospoda Matuša, čeprav se večinoma strinjam z njegovim
                  izvajanjem. Misel pa me je navedla na to, ko je govoril o tisti prekoračitvi od 10
                  km in tiste kazni 15000 SIT in pa tri kazenske točke. Vemo, da radarji, to, kar
                  sem hotel opozoriti in mi je žal, da se tega nisem prej spomnil, bom pa v drugi
                  obravnavi napisal amandma. Samo omenil bi, da vemo, da smo imeli svoj čas
                  olajšave, da radarji lažejo - do 10% - do 10% je bilo odstopanj in to so včasih
                  upoštevali. Verjamem, da so zdaj boljše aparature, vendar mislim, da striktno od 1
                  kilometra, če boš vozil 61 km/h, boš pa že kaznovan s 15 tisoč in 3 točkami.
                  Mislim, da to ne pride v poštev in da bi to varovalo oziroma ta sklep oziroma
                  predlog morali upoštevati. To je potem stvar v drugi obravnavi. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Pukl, izvolite.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala. Hotel bi samo opozoriti, da ne bi zaradi nepazljivosti morda glasovali za
                  prvi predlog gospoda Matuša. Ta namreč v celoti menja koncept zakona. Če bi hoteli
                  tak koncept, potem bi izboljšali stari zakon. Kar se pa tiče drugega predloga
                  glede obravnavanja tujcev, bi pa bil sprejemljiv, ker bi verjetno lahko za tujce,
                  katerim ne bi mogli pobrati oziroma pripisati točke ob takih prekrških, bi pač
                  morali plačati višjo denarno kazen. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Matuš, izvolite.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Gospod Pukl, hvala, da ste opozorili. Ne vem, če ravno menja
                  koncept. Menja samo končni rezultat. Eno je - kazenske točke ostajajo. Koncept bi
                  verjetno menjal, če bi bilo črtanje kazenskih točk, ampak, kaj se pa s seštevkom
                  naredi? Tam se pa začne razlika. Seštevek je odvzem, drugo je - seštevek je
                  ponovno opravljanje vozniškega izpita. To je eno. Gospod minister, jaz sem prej
                  zato omenjal vaše ime, ker sem repliciral vam. Sem pa prepričan in se opravičujem,
                  če ste slučajno mislili, da se nanaša direktno na vas. Nisem imel tega namena,
                  ampak, ker sem vam repliciral. Moram reči, omenili ste: <q>"Zapor ga hitro pusti
                  ven."</q> To je temeljno vprašanje kazenskega zakonika. To se pravi, zaporna kazen je
                  pri nas nizka. Zdaj smo prišli do prve dileme, ali imamo dovolj visoko zaporno
                  kazen oziroma dovolj visoke sankcije za določene prekrške. Bi pa povedal, gospod
                  Verzolak - radarji ne lažejo. Današnja tehnika ne laže več. To si zapomnite. Radar
                  je zelo natančna zadeva, tudi do kilometra natančno. Razen, ko ga on zbalansira,
                  oziroma, koliko mu pustiš še tistega, da lahko zlaže. Tako, da jaz bi vseeno
                  predlagal. Jaz nisem tu zavezal predlagatelja v nekem smislu tako, da mora
                  urediti. Ampak, da preuči možnost, da se v zakonu uporabi točkovni sistem, vendar
                  z drugačnimi sankcijami. Ne pa s ponovnim opravljanjem vozniškega izpita. Še
                  enkrat pa ponavlja. Res izločamo lahko tiste, nevarne, ne vem, morilce, kakor koli
                  hočete, vendar izločamo tudi take, ki bodo vozili pet kilometrov in prevozili
                  6-krat radar. Hvala lepa. Se popravljam 5 kilometrov prehitro od dovoljene in to
                  6-krat.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej
                  prvi predlog sklepa, torej, ta da naj preuči možnost za to letno zbiranje točk.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Dajem na glasovanje še drugega, ki se tiče tujcev.</p>
               <p>Ugotovimo sklepčnost! <stage>(45 prisotnih.)</stage>. Ponovno vas prosim, da
                  ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(4
                     poslancev.)</stage></p>
               <p>Ugotavljam, da smo ta predlog sprejeli.</p>
               <p>Na tem mestu bom prekinil to sejo, vendar dovolite, da vam povem, da imamo na 34.
                  seji, ki je še nismo začeli, 7 predlogov hitrega postopka in da bomo prav tisti,
                  ki se sedaj najbolj derejo, da je treba iti domov, zahtevali, da delamo, dokler ne
                  končamo teh stvari. Predvideno je, da se dela do 25. največ 26., potem bomo pa
                  delali do 28. ponoči, do polnoči. Zato bi vas prosil, da vsaj v naslednjih dneh
                  skušamo vendarle dokončati toliko dela, da ne bomo podaljševali delovnih dni. Jaz
                  vam jamčim, da bodo na koncu isti ljudje, ki sedaj želijo odhajati, predlagali, da
                  nadaljujemo, zaradi interesov Vlade s hitrimi postopki naprej. Nadaljujemo torej
                  jutri ob 10. uri.</p>
            </sp>
            <stage type="time">(SEJA JE BILA PREKINJENA 18. JUNIJA 1995 OB 17.07 URI IN</stage>
         </div>
      </body>
   </text>
</TEI>