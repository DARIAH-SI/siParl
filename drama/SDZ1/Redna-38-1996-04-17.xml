<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-38-1996-04-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-04-17.DZ" n="38">
               <name>Redna</name>
               <date when="1996-04-17"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-04-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 17. APRILA 1996 OB 10.20 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 38. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Peter Tancig, Franc Zagožen, Mihaela Logar, Franc Avberšek,
                  Franc Černelič, Brane Eržen, Ciril Pucko, Jože Jagodnik, Lev Kreft, Bojan Korošec,
                  Jurij Malovrh, Jože Kocuvan, gospod Ivo Hvalica, ki je tukaj, gospa Danica Simšič
                  za dopoldanski del, Roberto Battelli in gospa Maria Pozsonec za dve uri. Ostale pa
                  prosim, da ugotovimo prisotnost v dvorani! <stage>(Ugotavljam, da je navzočih 54
                     poslank in poslancev.)</stage> Zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih prav lepo
                  pozdravljam.</p>
               <p>Današnje nadaljevanje seje bomo pričeli z obravnavo včeraj prekinjene <title>31.
                     TOČKE DNEVNEGA REDA</title> - to je <title>PREDLOG ZAKONA O LASTNINSKIH IN
                     DRUGIH STVARNIH PRAVICAH</title>. Nato bomo pa prešli na obravnavo prekinjene
                  24. točke dnevnega reda, in sicer nam je preostalo še glasovanje o uskladitvenem
                  amandmaju k predlogu zakona o lastninskem preoblikovanju podjetij z družbenim
                  kapitalom, ki opravljajo turistično dejavnost in katerih nepremičnine se nahajajo
                  na območju Triglavskega narodnega parka, ter nato po dnevnem redu naprej. Ali
                  imate proceduralno? Gospod Ivo Hvalica, izvolite? Izvolite, gospod Ivo
                  Hvalica.</p>
            </sp>
            <sp who="SDZ1:HvalicaIvo">
               <speaker>  IVO HVALICA:</speaker>
               <p>Hvala lepa. Spoštovani! Predlagam, da 31. točko dnevnega reda - zakon o stvarnih
                  pravicah, odložimo začasno zaradi naslednjega. Kot veste, smo ob razpravah o
                  zunanji politiki in izredni seji Državnega zbora predlagali sporazum o skupnih
                  interesih ter metodah usklajevanja različnih pogledov na približevanje Slovenije
                  Evropski zvezi. Na to se je odzvala Vlada oziroma minister za zunanje zadeve,
                  Zoran Thaler, ki je predlagal svoj predlog sporazuma, ki ga mi načeloma, in bi
                  rekel, tako rekoč v vseh točkah podpiramo. O tem je bil opravljen že prvi
                  sestanek. Žal se tega sestanka naš predsednik iz logističnih razlogov ni udeležil,
                  včeraj je pa zunanji minister poslal našemu predsedniku pismo, s katerim ga
                  obvešča, da je modificiran predlog Vlade pripravljen, ki je tukaj tudi priložen.
                  Iz tega sledi naslednje. Nedvomno, da je zakon o stvarnih pravicah na
                  nepremičninah povezan z težnjo h konsenzu pri tako važnem zunanje-političnem
                  vprašanju. Ker je predlog tega sporazuma pred nami, ker smo tik pred tem, da bi se
                  o tem sporazumele stranke, bi imeli tudi neko lažjo osnovo, podlago, istočišče za
                  sprejemanje tega zakona, ki je sedaj na dnevnem redu. Zato predlagam, da bi,
                  dokler ta sporazum ne bo sprejet oziroma dokler ne bo jasno, ali bo sprejet
                  takšen, kot ga predlaga zunanji minister, da to točko začasno odložimo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica. Jaz bi vas prosil, da ste glede na poslovnik zelo jasni. Ali
                  predlagate, da to točko prekinemo znotraj te seje ali jo skladno s poslovnikom
                  prestavimo na eno naslednjih sej. To je delo parlamenta in na to delo ne sme
                  vplivati nobena druga stvar, ker je parlament, poslanci so tisti, ki odločajo, ne
                  glede na sprejete takšne ali druge kompromise. Zato vas prosim, da jasno poveste,
                  ali jo prekinemo in odložimo na konec dnevnega reda ali jo skladno s poslovnikom
                  prekinemo in preložimo na eno naslednjih sej. Prosim za jasen predlog, o katerem
                  bomo glasovali.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa, predsedujoči. Zahvaljujem se vmesno pripombo tokrat in mislil sem, da
                  jo prekinemo znotraj te seje, to se pravi, da jo odložimo, dokler ne bo to, ta
                  sporazum eventualno sprejet in potem še na tej seji obravnavamo in pač zaključimo.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Torej na glasovanje dajem, da to točko obravnavamo na koncu seje.
                  Glasujemo o proceduralnem sklepu, da 31. točko dnevnega reda prekinemo in
                  nadaljujemo obravnavo na koncu seje. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da predlog ni sprejet.</p>
               <p>Nadaljujemo z obravnavo. Besedo dajem predstavniku Slovenske ljudske stranke,
                  gospodu Žaretu Preglju. Izvolite. Kolegice in kolegi, jaz bi prosil, da v dvorani
                  omogočite tistim, ki želijo poslušati in imajo pravico, da poslušajo, to možnost.
                  V kolikor ne, bom zelo restriktiven in bom začel dajati opomine. Prosim, da
                  zasedete svoja mesta in omogočite govornikom. Gospod Jelinčič, prosim, da tudi vi
                  to upoštevate. Prosim, da omogočite govornikom, da bodo lahko povedali svoje
                  mnenje. Gospod Pregelj, izvolite v imenu poslanske skupine Slovenske ljudske
                  stranke.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Dovolite mi, da že uvodoma pri pojasnjevanju mnenja naše poslanske
                  skupine ugotovim, da ima poslanska skupina Slovenske ljudske stranke, če lahko
                  tako rečemo na milejši način, rezervirano mnenje do tega zakona. Ne dvomimo v
                  tista poglavja, ki se nanašajo na klasično problematiko posesti, lastninske
                  pravice, potem pridobivanja te pravice, prenehanja lastninske pravice, služnostne
                  pravice, potem zastavne pravice in problemov v zvezi z realnimi bremeni na
                  nepremičninah, pač na tisti del zakona, ki je splošno veljaven, ki ga pozna vsa
                  zakonodaja razvitih držav, ki je v resnici tudi zelo stara zakonodaja, ki ima
                  korenine vse tja v rimskem pravu. Menimo sicer, da bi na ta osnovna poglavja tega
                  zakona bilo še marsikaj povedati, verjetno kaže razmisliti o posameznih rešitvah,
                  predvsem tistih v zvezi z lastninskimi pravicami, kakor tudi s problematiko
                  bremen, ki se na tak ali drugačen način vzpostavijo na določenih nepremičninah
                  oziroma lastninskih pravicah. Menimo tudi, da je potrebno marsikaj še verjetno
                  dodati, predvsem v poglavju o zastavni pravici, kjer se v bistvu pojavljajo
                  hipotekarne obremenitve. Menimo, da bi kazalo dodati določila, ki bi jasneje
                  določala odnose, predvsem pri pravnih osebah, kadar imajo nepremičnine, ki imajo
                  določene hipotekarne obremenitve. Tukaj imam v mislih predvsem problematiko, ki je
                  povezana s stečaji in podobno. Vsekakor je pa razlog, zakaj ne zaupamo temu
                  zakonu, 7. poglavje. To je poglavje, ki določa stvarne pravice tujih fizičnih in
                  pravnih oseb na nepremičninah. Kot je bilo v prejšnjih dneh in tednih v tem zboru
                  že večkrat poudarjeno, je to tisto poglavje, ki je v bistvu vroč kostanj, ki ga bo
                  treba tako ali drugače, ali odpraviti ali olupiti. Vsekakor je to poglavje tisto
                  sporno, ki je nastalo na tak način, na kakršen ne bi smelo nastati nobeno poglavje
                  v tej državi, nobeno poglavje zakona, torej poglavje, ki je nastalo v resnici na
                  podlagi diktata. Ne bi obnavljal celotne zgodbe, ki smo jo verjetno že vsi polni.
                  Opozarjam pa v imenu poslanske skupine, da bi sprejem takega poglavja v resnici
                  globoko posegel v določene ustavne določbe. V poslanski skupini Slovenske ljudske
                  stranke menimo, da to poglavje ne sodi v ta zakon. To je problematika, ki jo je
                  potrebno obdelati v posebnem zakonu in se strinjamo z razmišljanji matičnega
                  odbora, ki tako v 7. kot tudi v 8. točki razmišlja, da se - predvsem v 8. točki -
                  uredi institut stavbne pravice s posebnim zakonom oziroma vsaj v posebnem poglavju
                  in da se uredijo tudi druge stvarne pravice tujcev na nepremičninah.</p>
               <p>Glede na izredno burno razpravo, ki smo ji bili priča na pravkar minuli izredni
                  seji, v poslanski skupini menimo, da bi bilo prav, da se to poglavje iz tega
                  zakona izloči in oblikuje kot zakon. Jasno je zakon, ki se ga sprejema po
                  normalnem postopku, kajti gre za problematiko, ki jo je treba izredno tehtno in
                  tudi natančno premisliti. Gre za problematiko, ki za sabo, kot sem že prej
                  povedal, vleče spremembo ustave in jasno je, da je lahko tak zakon sprejet samo z
                  istočasno spremembo naše ustave. V nasprotnem primeru bi bil tak zakon brez
                  veljave in prav gotovo bi ga lahko državljani, ki bi lahko izkazali pravni
                  interes, uspeli pred Ustavnim sodiščem zavrniti oziroma bi Ustavno sodišče pač
                  prepovedalo uporabo tega zakona. Opozarjamo, da so določene rešitve v 7. poglavju,
                  ki se postavljajo pred nas, v resnici dokaj sporne. Tako je sporno, na primer
                  oziroma če ne gre za samo spornost, gre vsaj za nejasnost, kaj dejansko pomenijo
                  pogoji dejanske vzajemnosti. Dikcija teh členov je zelo suhoparna, vsebuje premalo
                  dovolj jasnih in natančnih zakonskih določil, zato menimo, da bo potrebno v
                  pripravi zakona za naslednjo obravnavo vse te nejasnosti natančno razdelati in jih
                  tudi pojasniti.</p>
               <p>Tako, če še enkrat ponovim, menimo, da je potrebno natančno pojasniti, kaj so to
                  pogoji dejanske vzajemnosti, glede katerih lahko pridobivajo tujci lastninske in
                  druge stvarne pravice na nepremičninah. To, da jih je potrebno izenačiti s
                  položajem domačih oseb, nam je razumljivo. Vsekakor pa bi bilo prav, da glede na
                  to, da bo potrebno to pravico marsikje omejiti, da se odločimo, v katerih zakonih
                  bomo to počeli. Tako se strinjamo z matičnim odborom, ki v sedmem stališču
                  ugotavlja, da je potrebno istočano s pripravo tega zakona za drugo obravnavo
                  pripraviti tudi predloge zakonov, ki bodo uveljavljali zaščito javnega državnega
                  ali nacionalnega interesa na posameznih področjih, kot so spomeniško varstvo,
                  varstvo okolja, varstvo naravnih bogastev, kulturne dediščine, potem interesi
                  obrambe in varnosti države. Ta določila oziroma te rešitve, ki jih ponuja stališče
                  matičnega odbora, naša poslanska skupina razširja še z določili 71. člena ustave,
                  ki določa varstvo in smotrno izkoriščanje zemljišč, tako da predlagamo, da se
                  istočasno tudi pripravi zakon, ki bo določal posebno varstvo kmetijskih zemljišč
                  in tudi na teh zemljiščih, ki so v resnici redka dobrina, omejil lastninsko
                  pravico tujcev oziroma tistih, ki se s kmetovanjem ne ukvarjajo. Kajti zavedati se
                  moramo, da v kolikor pristopamo resno k Evropi in k njenemu pravnemu sistemu,
                  potem tiste omejitve, ki veljajo za tujce, morajo veljati tudi za državljane in se
                  lahko zgolj v imenu vseh državnih interesov oziroma nacionalnih interesov omejijo
                  določene lastninske pravice.</p>
               <p>No, naslednji člen, ki določa stavbno pravico in kateri je tudi v predstavljenih
                  španskih sporazumih oziroma stališčih, ki smo jih nekako v taki ali drugačni
                  obliki na izredni seji sprejeli, ta člen, ki v resnici vsebuje ta sporna določila
                  v zvezi s stavbno pravico, po našem mnenju odpira ponovno polje nacionalizacije.
                  Glejte, drugi odstavek jasno pove, da v primeru, ko pridobi tujec stavbno pravico,
                  lastnik zemljišča postane država, kar pomeni, da se bo pri prodajanju nepremičnin
                  lahko tudi s strani fizičnih oseb v resnici izvršila prikrita nacionalizacija.
                  Jasno je, v kolikor bodo ostali v veljavi naslednji členi, ki dejansko ne
                  dovoljujejo, da bi tujec, ki lastninsko pravico oziroma stavbno pravico odtuji, jo
                  je odtujil domači fizični osebi. Menimo, da taka rešitev ni ustrezna in postavlja
                  v podrejeni položaj domače fizične osebe. In ker je večina razpoložljivega imetja
                  v obliki nepremičnin v zemljiščih, bodo na tak način verjetno najbolj prikrajšani
                  tisti državljani, ki so kmetje oziroma ki kmetujejo, pa še sedaj imajo premalo
                  premoženja, in bodo iz takih ali drugačnih razlogov mogoče v določeni generaciji
                  prisiljeni prodajati zemljišča, v primeru izboljšanja kupne moči in podobno, pa ne
                  bodo imeli več možnosti priti do novih zemljišč na normalen tržni način in bodo
                  pač odvisni od možnosti, ki jih bo država nudila, ta je pa, kot veste, pri prodaji
                  zemljišč kmetom dokaj mačehovska.</p>
               <p>Vsekakor naša poslanska skupina ugotavlja, da se da velik del določil sprejeti in
                  vključiti v našo zakonodajo, v kolikor bo ustrezno spremenjena ustava. Veste, da
                  se poslanska skupina Slovenske ljudske stranke, kakor tudi celotna stranka, ne
                  strinja s sprostitvijo trga nepremičnin, vsaj tistih nepremičnin, ki se nanašajo
                  na plodna zemljišča. Menimo, da bi ustava morala še vedno varovati kmetijska
                  zemljišča, kajti to so tista zemljišča, ki dajejo državi zagotovilo določene
                  samostojnosti in tudi določene neodvisnosti.</p>
               <p>Glede na vse izkušnje, bridke izkušnje, ki smo jim bili priča v ravnokar minulih
                  balkanskih vojnah, ugotovimo, da je hrana izredno pomembno orožje in zato menimo,
                  da si mora država ohraniti del samostojnosti na tem segmentu in da vsekakor mora
                  ohraniti plodna zemljišča ali v lasti državljanov ali v svoji lasti.</p>
               <p>Kar se tiče 100. člena, ki je v bistvu njegova c alinea, ki je nastala na podlagi
                  zahteve držav članic Evropske unije in v bistvu daje pravico tujcu, ki je najmanj
                  tri leta legalno prebival v Republiki Sloveniji, da jo pridobi praktično z
                  uveljavitvijo tega zakona, se strinjamo, da ostanejo določila 16.člena, ki
                  določajo, da pač gre za tujce, ki so prebivali na ozemlju Slovenije po 25. juniju
                  leta 1991  in da gre za triletno legalno prebivanje, torej z vsemi dokumenti,
                  kolikor je  potrebno za prebivanje tujcev. Če nekoliko zaokrožim, lahko ugotovimo,
                  da je vsekakor VII. poglavje tega zakona preveč sporno, da ima preveč nerešenih
                  določil oziroma preveč takih določil, ki so preohlapna in hkrati tudi v nasprotju
                  s sedaj veljavno ustavo, da bi lahko tako mimogrede tako poglavje priključili
                  zakonu, ki sicer ureja problematiko, ki je splošna in ki jo je treba urediti
                  oziroma je že skrajni čas, da jo uredimo na novih temeljih.</p>
               <p>Če dovolite, bi še enkrat poudaril, da predlagamo, da se to poglavje vzame in
                  oblikuje v novem zakonu in pošlje, če lahko tako rečemo, v Državni zbor skupaj s
                  paketom zakonodaje, ki bo na eni strani urejala varstvo pomembnih pravic na
                  nepremičninah zaradi spomeniškega varstva, varstva okolja, kulturne dediščine,
                  obrambe, varnosti in zaradi varovanja kmetijskih zemljišč. Na tak način in ob
                  hkratni izpeljavi postopka za spremembo ustave bi bilo sprejetje tega zakona
                  mogoče. Brez tega celotnega paketa, ki ga moramo sprejeti, je pa sprejem zgolj
                  tega zakona in v okviru tega zakona, VII. poglavja, v resnici nesprejemljivo
                  dejanje in ga v taki obliki naša poslanska skupina ne podpira. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju za predstavitev mnenja poslanske skupine. Besedo dajem
                  predstavniku poslanske skupine Slovenske nacionalne stranke gospodu Zmagu
                  Jelinčiču. Izvolite, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Lep dober dan vsem skupaj! Predlog zakona o lastninskih in
                  drugih stvarnih pravicah bi pravzaprav moral biti v obravnavi slovenskega
                  parlamenta v dveh delih. Nikakor ne moremo mešati skupaj zakona o teh pravicah, ki
                  velja za Republiko Slovenijo skupaj s VII. poglavjem, ki govori o stvarnih
                  pravicah tujih fizičnih in pravnih oseb na nepremičninah.</p>
               <p>Mislim, da je slovenska Vlada tukaj hotela na majhna vrata pripeljati noter darilo
                  za Evropsko unijo oziroma darilo za vse tiste, ki bi hoteli na kakršen koli način
                  pokupiti slovensko zemljo, v prvi vrsti pa darilo za Italijane, ki so na tem
                  področju najbolj pritiskali. Za gotovo se je treba zavedati, da niso samo
                  Italijani, ki to zahtevajo, ampak so zadaj tudi Nemci, kajti to, da bo zakon
                  sprejet, tista španska pobuda je bil le prvi korak, da bo sprejet zakon, je moral
                  gospod Thaler obljubiti zunanjemu ministru Nemčije gospodu Kinklu; in gospod
                  Thaler mu je seveda obljubil. Tako kot naša Vlada na čelu z gospodom prvim
                  ministrom obljublja Evropi vse, samo da bi lahko v tem letošnjem letu pokazala
                  podpis pridruženega članstva k Evropski uniji in s tem mahala pred nosom volivcem
                  in bi jih poskušala zavesti na ta način.</p>
               <p>Dosti smo že govorili o namerah slovenske Vlade, da pripelje ta zakon in udejani
                  tiste obljube, ki jih je naša Vlada delila po dolgem in počez na uradnih, pol
                  uradnih in neuradnih srečanjih po Evropi in po svetu, skratka, vsaj v tistih
                  predsobah tistih ustreznih ljudi in organov, kamor so predstavniki naše Vlade in
                  naše diplomacije pač uspeli priti. Ne bom govoril o prvih šestih poglavjih, kajti
                  v prvih šestih poglavjih se zadeve urejajo na dovolj civiliziran in ustrezen
                  način, da ga lahko mirno sprejmemo. Govoril bom samo o 7. poglavju, ki pa je
                  popolnoma nesprejemljivo za slovenski parlament. 7. poglavje pravzaprav govori o
                  udejanjenju španske pobude, ki je tri dni oziroma tri dni po tem, ko je bila
                  sprejeta z večino oziroma izsiljeno oziroma kupljeno večino poslancev v tem
                  parlamentu, že po treh dneh Italijanom ni bila dovolj. Danes že vsa Evropa, vsaj
                  tisti, ki jih Italijani lahko na kakršenkoli način preparirajo in jim dopovedo
                  določene stvari, tisti že govorijo, da to pravzaprav ni nič in da zahtevajo v
                  sprejem zakon, ki bo potrdil tiste obljube in to je zakon, po katerem bodo lahko
                  tujci nakupovali slovensko zemljo po dolgem in počez, in zakon, ki bo nekaterim
                  tujcem, skratka tistim, ki so tri leta bivali v Republiki Sloveniji, dajal še
                  prednostno pravico za nakup zemljišč.</p>
               <p>Če gremo že kar k 97. členu, ki govori, kdo šteje za tuje osebe, se znajdemo pred
                  zanimivo, že tukaj pred zanimivo dikcijo. Govori o tujcih nasploh in vendar mi
                  hočemo priti v Evropsko unijo. Že tukaj kaže na nekonsistentnost Vlade oziroma
                  Ministrstva za pravosodje, ki, žal, gospe ministrice ne vidim v dvorani in mislim,
                  da bi bilo smiselno, če bi poslušala tudi slovenske poslance, ne da posluša samo
                  glasove in namige evropske komisije iz italijanskih logov, iz španskih logov, iz
                  nemških logov in sem ter tja tudi prenesene te namige preko slovenskih logov iz
                  slovenske Vlade.  </p>
               <p>Govori se o tujcih kar tako, to se pravi, ne gremo v Evropo, ker če bi šli v
                  Evropo, bi morali biti ti tujci deklarirani kot državljani članic držav, članic
                  Evropske unije. Drugače drži tisto, da bodo imeli možnost nakupovati slovensko
                  zemljo tudi begunci, ki tri leta legalno bivajo v Republiki Sloveniji v samskem
                  domu tamle v Šiški, pa še kje. To kot dokaz, da gre za nekonsistentno razmišljanje
                  slovenskega Ministrstva za pravosodje. No, morda bi tukaj, žal mi je, še enkrat
                  pravim, da mi je žal, da ni ministrice, ker mislim, da včeraj se je pozabila
                  zahvaliti Italijanom in Špancem za pomoč pri izdelavi tega zakona.</p>
               <p>Kar je najhujše v tem 7. poglavju, je za gotovo 100. člen, v delu c, ki govori, da
                  je tujec vsak tisti, ki je najmanj tri leta legalno prebival v Republiki Sloveniji
                  in da ima ta tujec lastninsko pravico na nepremičninah in stavbno pravico oziroma
                  si jo lahko pridobi. Tri leta so bivali konec koncev v Sloveniji vsi italijanski
                  vojaki za časa okupacije legalno. Legalno, v skladu s tisto zakonodajo, kajti, če
                  oporekamo legalnost v tistem času, lahko oporekamo tudi legalnost v času SFRJ in
                  potem tujci tudi v času SFRJ niso legalno bivali tukaj. Skratka, v določeni državi
                  veljajo za določen čas tisti zakoni, ki veljajo v tistem času, gospod Mozetič.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, dovolite, da na začetku, kot sem že prej rekel, bom restriktivno
                  vodil. Vi predstavljate mnenje poslanskih skupin, nimate pravice z nobenim
                  polemizirati, kot tudi poslanci v klopi nimajo pravice vas motiti. Prosim, da
                  nadaljujete.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospoda predsedujočega bi prosil, da potem sankcionira tudi tiste poslance, ki
                  govorijo iz klopi, kajti če se ne motim, se je prej oglašal nekaj proti meni, ko
                  me sploh ni bilo v dvorani, kaže, da na pamet, zdaj bi pa prosil, da te stvari
                  uredi tudi s tistimi, ki so v dvorani. Skratka, vsi italijanski vojaki, ki so
                  bivali na področju Slovenije, so bili v skladu s takratno zakonodajo legalno
                  naseljeni tukaj. Vsi nemški vojaki so v skladu s takratno nemško zakonodajo, če se
                  kdo ne spomni, naj mu pripomnim, da so seveda z žegnom slovenskih, danes jim
                  nekateri pravijo progresivnih sil, priključili velik del slovenskega ozemlja
                  nemškemu rajhu, in kot integralni del je tam veljala nemška zakonodaja. To se
                  pravi, so legalno bivali na tem področju. Ravno tako so legalno bivali tudi
                  madžarski fašisti, hortijevci v Prekmurju. In zdaj, po tem zakonu, po sedmem
                  odstavku oziroma po sedmem poglavju,   bodo imeli vsi ti ljudje prednostno pravico
                  nakupovati slovensko zemljo. Upam, da se slovenska Vlada zaveda, čeprav dvomim in
                  čeprav sem prepričan, da Ministrstvo za pravosodje ne bere tujih časopisov, vsaj
                  nekateri ne, tisti, ki bi najbolj to morali. Če bi brali, bi potem zasledili tudi
                  članke v italijanskem, v nemškem in v določenem segmentu madžarskega tiska, tiste
                  članke, ki zahtevajo slovensko zemljo za sebe. Mislim, da bi hudičevo morali
                  paziti na te zadeve in brez dvoma najprej sprejeti vso varovalno zakonodajo. Šele,
                  ko bi bila sprejeta varovalna zakonodaja, bi smeli iti v parlament s posebnim
                  zakonom o stvarnih pravicah tujih fizičnih in pravnih oseb na nepremičninah. Šele
                  takrat in ne prej! Italijanska stran zahteva, da se varovalna zakonodaja ne
                  sprejme. To je zahteva Italijanov, ki je bila podana tudi iz uradnih virov v
                  Farnezini. Mislim, da pri nas Vlada uspešno kroti nekatere novinarje, tiste, ki to
                  vedo, da tega ne objavijo oziroma da tega ne bi objavili. In vendar se je to
                  zgodilo. Zagotovo bi bilo naši Vladi mnogo do tega, da jo hitro vključijo v novo
                  konfederacijo Evropske unije, brez premisleka in brez kakršnihkoli domišljenih
                  varovalnih zakonov, ko smo vendar komajda izšli iz ene druge.</p>
               <p>V petih letih, namesto da bi pripravljali varovalno zakonodajo, so se politični
                  veljaki prerivali med seboj, kdo je bolj zaslužen za osamosvojitev Slovenije. In
                  vendar, gospodje dragi, ne vem, v zvezdah je bilo zapisano, kajti ob takih
                  politikih je zelo čudno, da smo se sploh lahko osamosvojili. Tukaj gre zahvala
                  slovenskemu narodu in pa zvezdam, kajti tam notri je bilo to zapisano. Če bi tile
                  gospodje vodili to, mislim, mi danes ne bi bili osamosvojeni. Za gotovo je
                  povezava 100. člena še hujša z intenco nekaterih poslancev oziroma poslanskih
                  skupin, ki v imenu Vlade in po diktatu Vlade oziroma vladajoče koalicije
                  zahtevajo, da se iz osmega poglavja črta 106. člen, ki vendarle do neke mere
                  omejuje to prednostno pravico. Ta 106. člen pravi, da to triletno bivanje velja
                  samo od 25. junija 1991 naprej. In vendar sodim, da bi s tem v zvezi morali 106.
                  člen spremeniti, in sicer tako, da triletno bivanje v Republiki Sloveniji velja od
                  sprejema tega zakona dalje. Kajti ravno tako noben Slovenec ne bo imel pravice v
                  Nemčiji kupiti česarkoli, ker je pač nekoč tri, pet, deset ali petnajst let bil
                  <q>"gastarbeiter"</q>, legalno <q>"gastarbeiter"</q> v Nemčiji. Zagotovo ne! Zato, če govorimo o
                  enakopravnosti v Evropski uniji, bodimo enakopravni in zahtevajmo enakopravnost.
                  Res pa je, da za take zahteve mora Vlada imeti določene atribute, ki jih zagotovo
                  nima. Kajti klanjanje, s tem da kaže, da so nekaterim hrbtenico transplantirali in
                  jim notri namesto koščenega dela vstavili gumijasti, da se lažje priklanjajo do
                  tal in še globlje, to nič ne pomeni. To nič ne pomeni niti v Evropi, kateri se
                  nekateri tako zelo klanjajo, kajti Evropa noče <q>"štrikati"</q> s tistimi, ki so hlapci.
                  Evropa se pogovarja s tistimi, ki jih ima za enake. S tistimi, ki jih ima za
                  hlapce, Evropa pometa, in tako je tudi prav. S hlapci se namreč tako dela. Zato pa
                  povem, da tukaj v tem parlamentu je vsaj nekaj poslancev, in to skoraj da polovica
                  poslancev, malo manj, ki niso hlapci in ki, mislim, tega zakona ne bodo oziroma ne
                  bomo podprli.</p>
               <p>Zato pravim še enkrat, Vlada naj potegne ta zakon iz obravnave in ga naj predloži
                  v obliki dveh zakonov. En zakon naj nosi tak naslov, kot ga ima, vendar naj se
                  spusti 7. poglavje in del 8. poglavja, ki naj bo predloženo kot poseben zakon, ki
                  naj bo predložen v prvo, obravnavo, ko bodo v prvi obravnavi že zaščitni zakoni,
                  če ne že kasneje, ko bodo zaščitni zakoni že sprejeti. To je evropski način dela
                  in evropski način razmišljanja. Ono drugo o klanjanju in o pripogibanju do tal, to
                  je značilno za nevretenčarje. Žal nekateri v naši Vladi tega stadija niso
                  presegli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa za mnenje poslanske skupine Slovenske nacionalne stranke. Besedo dajem
                  predstavniku Slovenskih krščanskih demokratov, gospodu Miroslavu Mozetiču.
                  Izvolite.</p>
            </sp>
            <sp who="SDZ1:MozetičMiroslav">
               <speaker> MIROSLAV MOZETIČ:</speaker>
               <p>Hvala za besedo. Spoštovane kolegice, spoštovani kolegi! Sam zakon v vsem tistem
                  delu, v katerem je najbolj pomembno, da ga sploh sprejmemo, v resnici niti na
                  Odboru za notranjo politiko ni veliko teklo. Jaz sem v bistvu pogrešal, ko sem
                  materiale gledal, to, da se stroka, da  recimo iz tiste strani, ki se s tem največ
                  ukvarja, od odvetnikov preko sodišča; ni kaj dosti stvari prišlo. Upam, da je
                  zadeva le toliko dobro pripravljena, da ne bo povzročala težav. Problem, ki je, ne
                  toliko morda zaradi tega zakona, ampak, če hočemo v resnici postaviti efektno
                  zaščito oziroma lastninsko pravico postaviti na tiste temelje, kot je po
                  vzhodno-evropskih državah, potem bo moralo biti storjeno tisto, kar ni storjeno,
                  lastninska pravica se namreč vpisuje v zemljiško knjigo in če zadeve niso urejene
                  na tem področju, bom rekel, od geodetskih zadev, parcelacije, do vknjižbe, potem
                  je varstvo te zadeve zelo delikatno in problematično. Ampak to ni direktno vezano
                  na ta zakon, je pa posledično vezano na to, koliko bo ta zakon v resnici efekten
                  ali ne. Seveda se bomo vsi vrteli okoli 7. poglavja, ki govori, naslov ima Stvarne
                  pravice tujih fizičnih in pravnih oseb na nepremičninah. Prvo opombo, ki jo jaz
                  dajem, in lahko rečem tako, vsi sklepi, ki so, vsa stališča, ki so sprejeta na
                  Odboru za notranjo politiko, jih naša poslanska skupina podpira. Za nekoga so
                  morda pretrda, za nekoga premalo trda, vendar mislim, da če bo predlagatelj sledil
                  tem stališčem, da bo lahko pripravil do drugega in potem do tretjega branja, da bo
                  lahko prišlo do dovolj dobrega zakona tudi v tem delu 7. poglavja. Prva splošna
                  pripomba, ki smo jo že tam imeli, in to mislim, da je povsem razumljivo, ni jasno;
                  to poglavje je po naši oceni precej neprecizno dodelano. Govori o stavbni pravici,
                  vendar stavbno pravico nikjer v tem zakonu ne opredeljuje. Ne kako se do nje pride
                  ne kaj to sploh pomeni, tako da s tega vidika mislim, da je stvar pomanjkljiva.
                  Navsezadnje bi lahko imeli ta institut stavbne pravice tudi za državljane. Ne vem,
                  zakaj naj bi bila samo za tujce kot nek nadomestek v tem primeru, ker ta trenutek,
                  glede na ustavo, tujci ne morejo priti do stavbnih zemljišč. To potem gre v to
                  smer, da je dejansko stvar v celoti videti, kakor da je to sprejeto in določeno
                  samo zato, da se na nek način obide ustavno določbo, ki preprečuje tujcem, da bi
                  pridobivali zemljišča. Tako da prva stvar, ki je in mislim, da bi bilo prav, da bi
                  opredelili v zakonu, kaj sploh je stavbna pravica, kako kdorkoli do nje pride in
                  pa posebej pogoje, kako tujci do te stavbne pravice lahko prihajajo. Malo je to v
                  točki 2 pa v točki 8 teh stališč. Stvar, ki bi jo želel poudariti in ki jo je tudi
                  moj predhodnik, sicer s svojim načinom<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ne polemizirati.</p>
            </sp>
            <sp who="SDZ1:MozetičMiroslav">
               <speaker> MIROSLAV MOZETIČ:</speaker>
               <p><gap n="..."/> značilnim<gap n="..."/> O.K. Tudi kar sem rekel, umikam. Naj se črta iz zapisnika, kar
                  zadeva polemiko. O stvari, ki je in to je bilo povsem razumljivo in pričakovano,
                  da se bo debata začela odvijati predvsem teh pravicah, kako lahko tujci pridejo do
                  nepremičnin in stavbne pravice, in to je predvsem ta 100. člen in delno 98. člen.
                  Jaz mislim, da smo na Odboru za notranjo politiko to dovolj natančno pogledali in
                  tudi stališče dovolj natančno napisali.</p>
               <p>Kar hočem tukaj povedati, je to, da se bo pač tukaj pokazalo tisto, ali smo
                  zadnjič pri nekoliko splošnejših sklepih resno mislili. In pokazalo se bo tudi to,
                  ali pa prišlo bo tudi do vprašanja, ali je tudi navsezadnje parlament verodostojen
                  ali ni. Sedaj, ali je to všeč komu, da je to v odnosu do držav Evropske unije ali
                  ne, je morda postranska zadeva. Vendar, zadnjič smo sprejeli neko odločitev, danes
                  pri tem zakonu, nekateri so govorili, da bi bilo celo boljše, da zadnjič ne bi
                  nič, pa da bi samo pri zakonu to delali, je pa treba to zadevo konkretizirati,
                  tako ali drugače. Sedaj, jaz se samo sprašujem, kaj bi se zgodilo, če bomo danes
                  rekli tisto, kar smo zadnjič rekli <q>"ja"</q> , danes bomo pa rekli <q>"ne"</q>. Mislim, da je
                  tukaj stvar zelo problematična. Odločitev gotovo da ni težka, vendar v tem
                  trenutku je potrebno urediti to zadevo v tem zakonu, tako kar zadeva tiste
                  nepremičnine, ki niso zemljišča. Na to nas ustava zavezuje, pravi, da je pač treba
                  to urediti v zakonu, do takrat je promet onemogočen. In najtežja zadeva je pa,
                  jasno, kar zadeva stavbna zemljišča. In tukaj je spet tisto vprašanje, v 100.
                  členu, točka C, ki je povezana s 106. členom.</p>
               <p>V naši stranki, v naši skupini smo se o tem precej pogovarjali. Vezano je to na
                  priključevanje naše države Evropski uniji, vezano je to na španski kompromisni
                  predlog. Sedaj, ali mu rečemo, tisto, kar je bilo dogovorjeno na Madridskem vrhu,
                  ali mu neposredno rečemo španski kompromisni predlog, ali pa vzamemo direktno v
                  roke tisto, kar sva s kolegom Šetincem predlagala, da se kot stališče sprejme,
                  tako, da je povsem jasno, za kaj gre, brez kakršnega koli sprenevedanja. Da je
                  problem teh treh let v katerem koli obdobju, je tudi jasno. To smo debatirali in
                  razpravljali dovolj časa, zato se jaz na to ne bom več oziral. Lahko povem samo
                  to, da bomo mi to, kar smo vložili tudi podprli in vezano je to na približevanje
                  Evropski uniji. To je vsem jasno. Če smo se odločili, kaže, da smo se odločili že
                  pred časom, da bomo šli proti polnopravnemu članstvu v Evropski uniji, je eden
                  pogojev, ki je conditio sine qua non, brez katerega ni vstopa, je prilagoditev
                  zakonodaje, prilagoditev lastninske zakonodaje. Če se sedaj zahteva nekoliko
                  hitrejše, lahko tudi pristajam na stališče, da je to morda nekoliko ostrejše in da
                  zahteva Evropska unija, da mi hitreje to delamo kot ne, mislim, da smo si zato
                  predvsem sami krivi. Ampak sedaj smo pred to konkretno odločitvijo.</p>
               <p>Nekaj bi rekel samo še o 105. členu. Tudi na to smo na Odboru predlagali eno
                  stališče. Ta 105. člen je v prvi vrsti zelo nejasen, vendar pa, če želi tisto
                  urediti, kar sem jaz vprašal in kar se je meni zdelo, da želi urediti lastnino
                  pravnih oseb,</p>
               <p>pravnih oseb, ki so sedaj tuje pravne osebe, torej sedeže imajo izven, jasno, prej
                  so nastale z nastankom te naše države, potem mislim, da je ta 105. člen popolnoma
                  zgrešen in bi bilo nujno, da se to ureja z meddržavno pogodbo, kar je tudi najbolj
                  prav. Drugače se bojim, da bo ta 105. člen pripeljal do povsem drugih rešitev.</p>
               <p>In če zaključim s tem - podprli bomo stališča odbora, vključno s tem stališčem, ki
                  sem ga skupaj s kolegom predlagal, zato, da bo tudi Vlada ponovno zadeve proučila,
                  da bo pripravila do drugega branja v tem delu zakon do take mere, da bo
                  sprejemljiv, da bo upošteval vse tisto, kar smo tudi govorili, vzporedno z
                  zaščitno zakonodajo, eno in drugo in tretje, in da bomo postopno prišli tudi do
                  tega, da bomo imeli to zakonodajo na področju pridobitve lastninskih pravic in
                  drugih stvarnih pravic, da se bomo postopno le približevali zakonodajam in zaščiti
                  in urejanju, kot jo imajo v državah Evropske unije. Odklanjam pa, in tudi mislim,
                  da je taka debata nepotrebna, tisto čustveno debato, da bo kdo nekaj prodal ali pa
                  podarjal, ali pa nekdo - jasno, da bo lastnik pač prodajal, pod pogoji, ki jih
                  bomo imeli določene v zakonih. Kdo bo kupil, ali bo kupil domačin ali tujec, je
                  spet odvisno od tega, kakšni bodo pogoji, določeni v zakonu. Po principih, ki jih
                  bomo postavili, zaščitne zakonodaje, pogojev vzajemnosti in pa predvsem principa
                  enakega obravnavanja, kar je nujno, mislim, da bomo postopno prišli do tega, da bo
                  tudi ta zakonodaja primerljiva z zakonodajami v drugih evropskih državah. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Mnenje poslanske skupine ZES bom predstavil sam.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! V naši poslanski skupini podpiramo zakon,
                  seveda pa podpiramo predvsem stališča, in to predvsem sedmo stališče, ki predlaga,
                  da je istočasno s tem, ko bo zakon prišel v drugo obravnavo, potrebno v
                  zakonodajni postopek tudi predložiti zakonodajo, ki bo posebej zaščitila oziroma
                  omejila in določila pogoje za pridobivanje lastninske pravice na posameznih
                  območjih, ki jih je potrebno zavarovati z vidika spomeniškega varstva, predvsem pa
                  seveda varstva okolja in naravnih bogastev. Zavedamo se, da je bilo potrebno
                  takrat, ko smo se osvobajali, da smo imeli v ustavi močno varovalko, ki je
                  preprečevala, da bi svoj življenjski prostor razprodajali. Vendar, odločili smo se
                  in naša volja je bila izražena z vstopom v Evropsko unijo. In pri tem je treba
                  povedati, da pač moramo določene pogoje sprejemati. Vendar ne smemo samo umakniti
                  ene varovalke, ampak je potrebno eno varovalko zamenjati z drugo varovalko, ki bo
                  ustrezala evropskim standardom in evropskim kriterijem. Nam se zdi zelo pomembno,
                  da ko bo zakon prišel v drugo obravnavo, da v prvi obravnavi sprejemamo zakone o
                  zaščitenih in o naravnih območjih, njihove določitve teritorijev in tako naprej.
                  Slovenija je po naravnem bogastvu zelo bogata in raznolika država. In žal je tako,
                  da ko se kupuje in prodaja, se lahko prodaja samo tisto, kar je naprodaj in se
                  lahko samo tisto kupi. Vsega pač ni možno prodati. Mislim, da imamo vso pravico,
                  kot jo imajo tudi druge države. Nemčija je po mojih podatkih na ta način zaščitila
                  približno 20 do 40% svojega območja in tako moramo ravnati tudi mi.</p>
               <p>Na koncu bom zaključil z besedami, ki jih je pred parlamentom povedal predsednik
                  Evropskega parlamenta, ki je dejal, da če želimo priti v srce Evrope, moramo
                  sprejeti Evropo v svoja srca. Vendar vse države in tudi mi moramo v tem srcu
                  ohraniti neke svoje intimne kotičke, naše kamrice, ki so samo naše. In mislim, da
                  so te kamrice in ti kotički tisti naši kotički zelene Slovenije in podpiramo
                  predlog zakona, predvsem pa podpiramo sedmo stališče, ki ga je predlagalo matično
                  delovno telo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Besedo dajem predstavniku poslanske skupine Socialdemokratske stranke, gospodu Ivu
                  Hvalici. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani, socialdemokrati ne nasprotujemo ŕ priori predlaganemu
                  zakonu. Vendar, kot sem že povedal prej, ko sem poskušal s proceduralnim
                  predlogom, gre za materijo, ki zahteva maksimalni konsenz. Po teh nekaj nastopih
                  pa smo že nekaj ugotovili. Nastala je že polarizacija. Kako naj razpravljamo o
                  tem, če največja opozicijska stranka, Slovenska ljudska stranka, temu zakonu
                  oziroma natančneje, VII. poglavju izrecno nasprotuje. In to je tisto, česar tu ne
                  bi smeli doseči oziroma ne doseči. Glejte, ravno zaradi tega, pa ne zaradi tega,
                  ker zveni to lepše, smo predlagali, da se počaka, da se doseže sporazum med
                  strankami, ker sicer bo tu zadeva polarizirana in nastal je že en močan <q>"za"</q> in en
                  močan <q>"proti"</q>, to pa zagotovo ni interes tega Državnega zbora, ni interes naše
                  države.</p>
               <p>Pravkar je v minulih dneh ta Državni zbor sprejel pozitivna stališča za
                  pridruževanje Evropski zvezi, zdaj bomo pa tu ta stališča s takšno razpravo
                  kompromitirali. Zato, ne glede na to, da je bil zavrnjen naš proceduralni predlog,
                  ponovno apeliram na vas, da o tem razmislimo. Naj tu zopet sedaj zrušimo to, kar
                  je Državni zbor dosegel prejšnji teden na izredni seji Državnega zbora? Mislim, da
                  je to napačno. Tudi danes <stage>(kot na izredni seji)</stage> bodo uprte oči vsaj
                  dela tuje javnosti v ta parlament. Zato pozivam še enkrat - mi ne moremo
                  sprejemati tega zakona, tako važnega zakona, posebej še VII. poglavje tega zakona,
                  na takšen, razdvojen način. Torej ponavljam: naša stranka ne nasprotuje temu ŕ
                  priori, ampak želi, da bi dosegli ob sprejemanju tega zakona maksimalni konsenz.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanske skupine?
                     <stage>(Ne.)</stage> Prehajamo na splošno razpravo. Prijavljene imam tri
                  kandidate: gospoda Žarka Preglja, gospoda Franceta Bučarja in gospoda Boruta
                  Pahorja. Če se želi še kdo prijaviti, naj se, prosim, takoj prijavi pisno, ker bom
                  ostale razprave omejil na pet minut, skladno s poslovnikom. Besedo dajem gospodu
                  Preglju. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ko razpravljamo o tem zakonu in razmišljamo, kaj bi bilo narediti,
                  vedno naletimo na določene probleme, na določene prepreke, ki bi jih očitno lahko
                  že zdavnaj rešili. Dovolj bi bilo slediti zahtevam ustave, njenega III.poglavja o
                  gospodarskih in socialnih razmerjih, si vzeti čas in jasno premisliti in tudi
                  potem v ustreznih zakonih zapisati to, kar v bistvu ustava od nas zahteva.
                  Poglejte, 67. člen, ki opredeljuje lastnino, jasno navaja, da je potrebno imeti
                  zakon, da bo zakon določal način pridobivanja in oživljanja lastnine, tako da bo
                  zagotovljena njena gospodarska, socialna in ekološka funkcija. Kaj to pomeni? Ali
                  smo se kdaj vprašali, kako naj v zakonu uredimo tako preprost in suhoparen
                  odstavek, ki nam ga ta prvi odstavek 67. člena ustave pač sporoča? Kako se
                  opredeliti do gospodarske funkcije lastnine? Jasno je, da je gospodarska funkcija
                  lastnine povezana s sprostitvijo trga, ne samo trga storitev in trga proizvodov,
                  ampak tudi trga nepremičnin, torej, tako objektov kot tudi zemljišč. Toda kaj je
                  potem socialna funkcija lastnine? Ali je to v bistvu tista funkcija, ki lastnini
                  daje pomen določenega korektiva ali tista funkcija, ki daje lastnini pomen
                  določenega negativnega instrumenta, ki državljane razdvaja, ki povzroča razlike
                  med njimi in podobno? Ravno tako je še vedno sporna ekološka funkcija lastnine.
                  Kakšna je ekološka funkcija lastnine? Kako jo bomo opredelili? Ali je to tista
                  funkcija lastnine, ki je najbolj uresničena, če je lastnina - po domače - v
                  zasebni lasti ali če je v državni lasti? Neštetokrat smo imeli v tem zboru
                  razprave, predvsem o tisti lastnini, ki se je nanašala v večini primerov na
                  lastnino gozdov. Tam smo ugotavljali, da je neustrezni lastnik lahko slab v smislu
                  ekološke funkcije gozdov, kajti z nestrokovno sečnjo, s sečnjo na golo in podobno,
                  lahko uniči določene površine, ki potem pač povzročajo različne škode, lahko tudi
                  krajem več 10 kilometrov ali pa celo 100 kilometrov stran od tistega področja, na
                  primer  ob poplavah in podobno. Toda po drugi strani smo slišali zagovore in tudi
                  dokazovanja tistih, ki dokazujejo, da je zaveden lastnik tisti lastnik, ki si
                  lastnino predstavlja kot osnovo svoje biti, da je najboljši lastnik in tak lastnik
                  je tisti, ki je titular oziroma ki je imenski lastnik, ki ve, da je gozd njegov in
                  nikogar drugega in bo z njim pač tako gospodaril, da ga bo imel zase in za svoje
                  potomce in tudi za vse tiste funkcije, ki jim z eno besedo rečemo ekološka
                  funkcija. Poglejte, teh razmerij, ki se pri lastnini lahko pojavijo tudi na drugih
                  področjih, ne samo pri gozdovih, v tem zboru nismo še obdelali, niti o njih nismo
                  kaj prida razmišljali. Del teh razmerij je sicer formalno urejenih v zakonu o
                  varstvu okolja. Žal je koncept tega zakona tak, da se vse, kar je operativnega,
                  vse, kar pomeni številčno opredelitev, vse, kar pomeni določanje določenih norm,
                  standardov in podobnega, prepušča Vladi, Vlada pa iz takih ali drugačnih razlogov
                  taktizira in tega ne uredi. Če mislimo sprejeti tak zakon, potem ga raje ne
                  sprejmimo, kajti sedaj smo pred dejstvom, da je potrebno v zakonu jasno razdelati
                  instrumente, ki bodo opredeljevali določene funkcije lastnine.</p>
               <p>Ta zakon, ki je pred nami, prvi del tega 67. člena, ureja predvsem načine
                  pridobivanja, uživanja lastnine, razmerja do sosedov, razmerja v smislu
                  lastninskih sosedov, razmerja do raznih služnostnih pravic in v šestem poglavju se
                  ukvarja tudi z zastavno pravico. To je vse lepo in prav, toda sprašujem
                  predlagatelja zakona, ali lahko zagotovi, da so rešitve v tem zakonu skladne z
                  gospodarsko, socialno in ekološko funkcijo lastnine, ki jo ta upravlja na podlagi
                  ustave? Kako bo to dokazal? Ali imamo poslanci pred seboj kakršnokoli dodatno
                  gradivo, ki bo dokaz, da je predlagatelj uporabil najboljša možna določila, da bo
                  tej funkciji zadoščeno? Jaz upam, da obstaja tako gradivo, jaz upam, da je tudi
                  predlagatelj pri pripravi tega zakona proučil te različne aspekte lastnine.
                  Vsekakor pa bo potrebno te dodatne funkcije, ki jih lastnina ima, obdelati v
                  ostalih zakonih, ki jih določajo naslednji členi.</p>
               <p>No, poleg drugega odstavka 67. člena, ki določa tudi način in pogoje dedovanja,
                  kar smo deloma že obravnavali s spremembo obstoječe zakonodaje, bo pa vsekakor
                  potrebno še urejati in gre za izredno kompleksno problematiko, ki je očitno ta
                  sklic ne bo več uspel obdelati. Vemo, da je, žal, ena tradicionalnih slovenskih
                  značilnosti ravno prepiranje ob dedovanjih, ob znanih problemih prepiranja s
                  sosedi. To, če pogledamo v slovensko tradicionalno literaturo, se praktično vse
                  vrti okoli tega, zraven pa se še začini s kakšnimi ženitvami. Tako da v bistvu je
                  ta problematika očitno za ta mandat zamujena in jo bo moral reševati naslednji
                  sklic zbora.</p>
               <p>Bomo pa nedvomno ravno na podlagi obveznosti, ki jih je večina v tem zboru
                  sprejela na izredni seji, morali, in to verjetno že pred poletjem, jasno obdelati
                  vsaj prve obravnave tistih zakonov, na katere opozarja matični odbor. Tako gre za
                  zakone, ki so v bistvu posledica drugih členov ustave, ki se nanašajo na varstvo
                  spomenikov, varstvo kulturnih vrednot, varstvo naravnih bogastev, kakor tudi na
                  varstvo oziroma interese obrambe in varnosti, ki jih v naši zakonodaji še nismo
                  srečali. Se nam mogoče zdi nekoliko nenavadno, toda dejstvo je, da noben zakon ne
                  opredeljuje interesov obrambe in varnosti na področju teritorija in varovanja
                  določenih nepremičnin. Tudi pristojnosti organov, od obrambnega ministra do
                  predsednika države, niso nikjer zakonito opredeljene. V zvezi s to problematiko
                  smo na tistih delovnih telesih, ki se ukvarjajo s takimi, bolj materialnimi
                  stvarmi, kot so zemljišča, ceste in podobno, večkrat naleteli na hude probleme,
                  ravno zato, ker niso nikjer urejena razmerja, ki jih sicer, kot beremo v tem
                  dodatnem gradivu, ki ga le imamo pri tem zakonu, na primer v Italiji, izključno
                  urejajo zakoni, ki se nanašajo na urejanje vojaške služnosti vojaško pomembnih
                  območij in območij ob kopenski državni meji in v okviru katerih lahko posegajo
                  tujci z nakupom lastnine vedno zgolj z dovoljenjem vojaških oblasti. Mi kaj takega
                  v tem zboru še nismo razmišljali, pa bi bil že zdavnaj čas. Pa smo imeli probleme
                  zaprtega območja, pa smo razmišljali o raznih takih zadevah, ki so lahko bolj
                  zaprtega značaja. Mi tudi v tej državi nimamo nobenih tajnih zakonov, pa ne
                  misliti, da to govorim zato, ker bi mislil, da je to dobro, ampak zato, ker
                  ugotavljam, da kljub vsemu imajo države, tako tudi naša bivša država, določen
                  način, da se del zakonodaje pač javnosti ne odpre v Uradnih listih. Ta država tega
                  nima, toda vojaške oblasti kljub vsemu omejujejo pravico uporabe določenih
                  teritorijev, določenih območij. Ne vem, na podlagi katerih zakonov? Ali so to
                  zakoni še bivše zvezne države in njene JLA ali koga drugega? Dejstvo je, da ne bi
                  več razpredal v tej smeri, ki ni ravno direktno povezana s tem zakonom, je pa
                  indirektno, dejstvo je, da je tudi ta sklop popolnoma nedorečen.</p>
               <p>Zato še enkrat sprašujem, ali nam bo predlagatelj pojasnil te osnovne funkcije, ki
                  naj jih lastnina ima in ki jih zdaj tako na enostaven in suhoparen način želi
                  urediti v določenih poglavjih, pri tem pa najmanjšo pozornost da ravno tistemu
                  poglavju, ki je potrebno največje pozornosti. Pri tem seveda mislim 7. poglavje,
                  kakor tudi del 8. poglavja in deloma tudi 6. poglavje, ki je povezano v nekaterih
                  smislih s 7. poglavjem. V povezavi s 7. poglavjem naletimo tudi na določene
                  povezave z 69. členom ustave, ki govori o razlastitvi. Poglejte, lastninska
                  pravica na nepremičnini se lahko v javno korist odvzame ali omeji proti
                  nadomestilu v naravi ali odškodnini pod pogoji, ki jih določa zakon. Mi praktično
                  takega zakona nimamo, če izvzamemo tisti fantomski zakon o posebnih zadevah, ki
                  jih je treba urejati pri gradnji avtocest, kjer smo sicer nekaj podobnega o
                  nacionalizaciji oziroma odvzemu lastnine v javno korist vgradili, nismo pa
                  vgradili tako, da bi bilo tudi takoj dano nadomestilo v naravi ali v primerni
                  odškodnini. Te rešitve se, poglejte, v tem zakonu pojavljajo tudi v 7. poglavju,
                  ko se v bistvu s prodajo nepremičnine hkrati opravi tudi odvzem lastnine v javno
                  korist, kajti edino tako razumem, da vgrajujemo v 99. člen v drugi odstavek to
                  pravico države, da postane lastnik stavbnega zemljišča, če ga kupi tujec. Mislim,
                  kot sem tudi že v prvem nastopu v imenu poslanske skupine poudaril, da je ta
                  rešitev delno sporna. Sporna predvsem zaradi skladnosti z ustavo, ne zgolj z 68.
                  členom, tudi z 69. členom, sporna tudi s 67. členom, ki govori o različnih
                  funkcijah lastnine.</p>
               <p>V minulih letih po osamosvojitvi smo veliko razmišljali o tej tako imenovani
                  socialni funkciji lastnine, ampak razmišljali smo vedno v smeri denacionalizacije,
                  torej v smeri pridobivanja lastnine ponovno s strani fizičnih oseb. Tukaj se zdaj
                  pojavi popolnoma inverzen instrument, ki je lahko v primeru tistega interesa, na
                  katerega je opozarjal minister Thaler, da se bo z vstopom v Evropo, v Evropsko
                  unijo, naenkrat pred našimi vrati pojavilo 400 milijonov potencialnih kupcev,
                  torej v tistem primeru je verjetno drugi odstavek 99. člena edini instrument, ki
                  nam še preostane. To je potem ponovna nacionalizacija in opredelitev nepremičnin,
                  ki so predvsem v obliki zemljišč kot javnega dobra, kot vsesplošne javne koristi,
                  kot nekega nacionalnega interesa in podobno. In na ta način potem pade vse tisto,
                  kar smo delali sedaj v smislu usklajevanja z evropsko zakonodajo. Vsi ti
                  instrumenti, ki se sedaj pojavljajo pred nami, predvsem v tem sedmem poglavju,
                  imajo, kot kaže, lahko tudi izredno dvorezne učinke. Zato pogrešam detajlnejšo
                  analizo teh možnih dodatnih učinkov, ki jih bodo vsekakor ta določila imela.</p>
               <p>Strinjam se s predhodniki, ki ugotavljajo, da je stavbna pravica pomanjkljivo
                  opredeljena. O tem tudi govori poročilo matičnega odbora in vsekakor se lahko
                  vprašamo, zakaj stavbno pravico zgolj za tujca. Vemo, da je marsikdaj tudi
                  problem, ne toliko fizičnih oseb, kajti pač, če nimaš zemljišča, ga nimaš, ne
                  moreš graditi - velikokrat je to problem pravnih oseb, na primer tudi lokalnih
                  skupnosti ali pa na primer države, kadar gradi infrastrukturne objekte, ali pa
                  pravne osebe, ki gradi infrastrukturne objekte, kako priti do lastnine nad
                  določenim zemljiščem. Na primer, pri gradnji plinovoda, pri gradnji telefonskih
                  vodov in podobnega, vodovoda in tako naprej. Po sedaj veljavni ustavi, če ni
                  opredeljen javni interes z zakonom, na primer, da lokalna skupnost želi postaviti
                  nek vodovod, in če ne uspe nekoga razlastiti ali pa se z njim pogoditi, ne dobi
                  zemljišča in mora delati mogoče ne vem kakšen ovinek okoli in s tem poveča
                  stroške. Dejansko tukaj naletimo na določene probleme, ki jih zdaj noben zakon ne
                  ureja, tudi ta ne, in se sprašujemo, zakaj ne bi bila stavbna pravica mogoče tudi
                  v primerih, ko jo pač lahko uporabi domača, na primer pravna oseba ali pa celo
                  fizična. Menim, da je potrebno te pravne instrumente bistveno bolj podrobno
                  razgraditi in da vsekakor mora Vlada pred nas postaviti določene analize posledic
                  tega zakona. Določene scenarije je treba odigrati. Namreč, ne morem mimo občutka,
                  da je to poglavje nastajalo zgolj v funkciji pogajanj pri vključevanju v Evropsko
                  unijo, zgolj nekakšna fasada oziroma nekakšno minimalno ogrodje, ki bi diplomaciji
                  dalo prepotrebno zaslombo za nadaljnja pogajanja. Na tak način mi ne moremo
                  sprejemati zakonov, na tak način ne moremo urejati tistih razmerij, ki imajo lahko
                  dolgoročne posledice.</p>
               <p>Ne vem, če se zavedate, toda običajno lastninske rešitve, ki jih sprejemamo sedaj,
                  na koncu stoletja, se bodo ob normalnem poteku, z normalnim trženjem, z normalnim
                  dedovanjem in vsem ostalim, torej brez hudih revolucionarnih posegov, brez
                  izrednih nacionalizacij in podobno, torej ta razmerja se bodo lahko spreminjala
                  šele čez 50, mogoče celo 100 let, odvisno pač, kako uspe določena družina ohraniti
                  lastnino v svojem okviru. Teh razmerij se mi očitno ne zavedamo več, ker smo bili
                  v tem stoletju priča vsaj trem obratom na istem ozemlju, kjer so starejši naši
                  državljani živeli, nekateri celo že v petih državah in podobno. In jasno je, da so
                  se nam te predstave o neki konstantnosti lastnine in iz tega izhajajočih razmerij
                  izgubile, da se je ta občutek za dolgoročnost teh odločitev verjetno izgubil. Zato
                  menim, da bi naš Državni zbor ne smel na vrat na nos hiteti v določene rešitve, ki
                  bi dolgoročno povezane z mednarodnimi pogodbami, kot veste, mednarodne pogodbe
                  imajo veljavnost zakona, če jih država ratificira, da bi se potem zaradi takega
                  pristopa v bistvu si zaprli določene poti, določene možnosti, ki nam jih sedaj
                  ustava daje, ravno v tem opredeljevanju, tako gospodarske kot socialne, kakor tudi
                  ekološke funkcije, verjetno je še kakšna druga.</p>
               <p>Upam si trditi, da bo veliko korektneje rešen problem in tudi veliko lažje bi naša
                  država uveljavljala svoj interes v mednarodnih krogih pri vključevanju, na primer
                  v Evropsko unijo ali pa še kam drugam, če bi ta zakon o pravicah tujcev oziroma
                  tujih fizičnih in pravnih oseb na nepremičninah sprejemala kot samostojen zakon in
                  ga ne vezala na tisto zakonodajo, ki sicer splošno velja in jo je splošno potrebno
                  v naši državi sprejeti. Zato menim, da je prav, tako kot 68. člen predvideva, da
                  pogoje, ki naj jih izpolnjujejo tujci, če želijo pridobiti lastninsko pravico na
                  nepremičninah, da jih pač določimo s posebnim zakonom in da tudi v okviru tega
                  posebnega zakona jasno opredelimo vse tiste omejitve, ki lahko veljajo pri takem
                  pridobivanju lastnine s strani tujcev. Menim, da v kolikor zelo korektno
                  pripravimo tako zakonodajo, da se bo tudi omilil pritisk evropskih držav, ki sedaj
                  od nas zahtevajo brezpogojno sprostitev trga nepremičnin brez diskriminatornih
                  ukrepov. Vsaka država, kot vemo, tudi vidimo iz tega dodatnega gradiva, ki se
                  nanaša predvsem na naše sosede, vsaka država ima pač pravico, da določene dobrine
                  ohrani predvsem za svoje državljane in za tiste prebivalce, ki živijo na njenem
                  ozemlju. Tukaj mislim predvsem na tiste možne špekulacije pri trgovanju z
                  nepremičninami, ko se praktično z njimi trguje, kot se trguje na primer z
                  določenimi industrijskimi izdelki, ki potem lahko potujejo ali pa ne potujejo in
                  preden se premaknejo na primer s tovarniškega skladišča, so že trikrat prodani in
                  trikrat kupljeni itn. Tak način ne bo uresničeval socialne funkcije lastnine, zato
                  menim, da imamo vso pravico zakonodajo tako oblikovati, da bomo jasno povedali,
                  kaj je na voljo in kaj ne in samo to zahtevamo, kaj več mislim, da ni potrebno
                  povedati.</p>
               <p>Omejitve lastnine, ki sicer lahko veljajo za vse, tudi za državljane, pa naj bodo
                  tako pripravljene, da se jih ne bo dalo izigravati. Vemo, da sedanja zakonodaja že
                  deloma ščiti tudi tako imenovane socialne in ekološke funkcije lastnine, da se
                  dajo pa zlahka izigrati ravno s pomanjkljivimi instrumenti, ki so lahko tudi
                  oblikovani v podzakonskih aktih, lahko tudi v aktih lokalnih skupnosti, toda vedno
                  morajo biti osnovni temeljni principi oblikovani v državni zakonodaji. Jasno je,
                  odločitev je potem širšega kroga, da lahko pri tem tudi drugače odloči. Tukaj
                  mislim predvsem na lokalne skupnosti, ki bi lahko imele določene pravice. Namreč
                  pravice, da tudi nekako uravnavajo trg nepremičnin, kajti ni vseeno, ali ima neka
                  tradicionalna lokalna skupnost, ki je bila prej pretežno kmetijska, ki ima
                  določeno strukturo posesti s popolno sprostitvijo tega trga, bi pa naenkrat dobila
                  vrsto drobnih lastnikov, ki bi prej ali slej ob sorazmerno neoperativni
                  nadzorstveni funkciji države ti lastniki izsilili gradbene posege, tukaj mislim
                  predvsem na počitniške hišice.</p>
               <p>Mislim, da je to eden nadaljnjih nevarnih aspektov sprejemanja take zakonodaje.
                  Glede na naša naravna bogastva je naša država, in glede na svojo prometno lego,
                  izredno zanimiva tudi za take namene, saj velikokrat poudarimo, da se lahko pri
                  nas v istem dnevu smučaš, kopaš in voziš po rekah in po morju in podobno. Zato
                  menim, da je potreben veliko bolj globalen pristop  k tej spremembi zakonodaje
                  oziroma k oblikovanju zakonodaje, ki se nanaša na stvarne pravice tujcev in da to
                  vsekakor ni primerno v enem samem poglavju sicer popolnoma splošnega in temeljnega
                  zakona.</p>
               <p>Za konec menim, da bi Vlada morala, še enkrat ponavljam, predstaviti dodatna
                  gradiva, predvsem gradiva, ki bodo predstavila možne posledice. Po informacijah,
                  ki so pricurljale tudi do opozicijskih ušes, smo slišali, da Vlada ima take
                  scenarije, da pa so tako malo ugodni in jih zato noče pokazati. Če je to res, naj
                  jo bo sram. Hvala lepa.                  </p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Francetu Bučarju. Gospod Bučar ima besedo.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Predsedujoči, hvala za besedo. Spoštovani zbor, tudi ta zakon ima predvsem
                  politično poanto, in sicer predvsem zaradi VII. poglavja, ki govori o pravici
                  tujcev na nepremičninah. Vendarle mislim, da je ta politična poanta popolnoma
                  drugorazrednega pomena v tem kontekstu, ker tukaj gre izključno za strokovno
                  pravno vprašanje. To pa se glasi: <q>"Ali je predlagana zakonska rešitev v VII.
                  poglavju v skladu z ustavo, ali ni?"</q> Odgovor je popolnoma jasen in decidiran:
                  ni!</p>
               <p>Bila so tudi mnenja tukaj glede vprašanja ustavnosti, glede tega, da je
                  vprašljivo. Nič ni vprašljivo, popolnoma jasno je: je decidirano protiustavno. In
                  če ta parlament sprejme neko rešitev, ki je evidentno protiustavna, potem je treba
                  konstatirati, da je pravni značaj naše države s tem trenutkom definitivno končan.
                  Mislim, da je to popolnoma jasno. Zato je samo to vprašanje relevantno. In če se
                  bomo odločili, da je to vendarle sposobno preiti v nadaljnjo obravnavo, potem je
                  popolnoma jasno, da smo se poslovili od pravne narave naše države.</p>
               <p>Pri tem se pravzaprav bolj čudim naslednjemu. Skoraj bi rekel, da je to neke vrste
                  skoraj pravniška zarota zoper ustavo. Vidite, kako je mogoče, da pride zakon, ki
                  je evidentno protiustaven, skozi vladno sito? Kako je mogoče, da naš Odbor za
                  notranje zadeve ugotovi, kot smo včeraj slišali, da na to s pravne plati ni
                  pomislekov? Kako je, mogoče sem prezrl mnenje naše strokovne službe, bi tudi
                  pričakoval, da bo ugotovila to dejstvo, to evidentno dejstvo, za katerega ni
                  potrebna posebna ekspertiza, vendar tudi tega mnenja nimamo. Potem gledam nekatere
                  predloge tukaj, ki jih ne bi zdaj ocenjeval posebej, in ki so popolnoma skregani s
                  pravniško logiko. Poglejte, mi govorimo tukaj o tako imenovanih nepremičninah.
                  Poslušajte, brucu na pravni fakulteti mora biti popolnoma jasno, da pomeni pojem
                  nepremičnine tudi zemljišče in še celo zemljišče. Danes smo se že poslovili od
                  starega rimskega načela, ko so rekli: <q>"superficies solo cedit"</q>, to se pravi, kar
                  se na zemlji kupi, pripada zemljišču. Zato jaz, kar se tega tiče, pozdravljam v
                  prvem delu ta zakon, s tega vidika, da posamezne pravice, ki so bile včasih
                  globalno zajete, razločuje in jih tudi različno potem razvršča. Danes vsi
                  pojmujemo, da je lastninska pravica pravzaprav sklop cele vrste pravic. Tudi, če
                  vse to upoštevamo, pa je vendarle popolnoma nerazumljivo, kako je mogoče priti
                  pred parlament s takimi rešitvami, ki so s strokovnega vidika popolnoma
                  nesprejemljive? Človek samo začudeno obstane, ali je to resnično, ali je to prav
                  pravniška zarota ali kaj je to in samo to je važno v tem kontekstu, politično
                  gledišče in političen vidik tukaj v tem kontekstu, s tem v zvezi nima nobenega
                  najmanjšega pomena, čeprav je politično motiviran. Tukaj gre samo za presojo, ali
                  je to skladno z ustavo ali ni in mislim, če to ugotovimo, potem je stvar popolnoma
                  jasna.</p>
               <p>Delno bi polemiziral še s stališči, ki so se pojavila v razpravah, češ, mogoče bi
                  bilo pa pametno ali smotrno, da vsaj v prvi fazi ta zakon sprejmemo, čeprav vemo,
                  da ni v skladu z ustavo in seveda potem pač tisto kirurško opravilo opravimo v
                  naslednjih fazah, češ, je bila nekako taka pot po ovinku zato, da potolažimo
                  bogove in stvari rešimo v tej fazi. Mislim, da ta parlament zgubi značaj
                  najvišjega zakonodajnega organa te države, če se postavi na tako logiko, da je
                  možno v prvi fazi ugotoviti za nek zakonski predlog, ki je evidentno protiustaven,
                  da je sposoben prehoda v drugo fazo. Mislim, da je dosti tega razmišljanja in
                  čisto nič drugega ne potrebujemo več, če hočemo - poudarjam, zdaj se ponavljam -
                  ostati pravna država. Seveda, pridružil bi se tistim, ki pledirajo za to, da bi
                  zlasti v zvezi s prvim odstavkom 68. člena, ki pravi: <q>"Tujci lahko pridobivajo
                  lastninsko pravico na nepremičninah pod pogoji, ki jih določa zakon"</q>. Zakaj ne bi
                  zdaj ob tej priložnosti ta zakon dejansko sprejeli, ker cela vrsta pravic, ki
                  izhajajo iz lastnine, ni nujno tudi pravica na zemljišču samem. Torej ustava nam
                  daje popolno možnost, da to vprašanje, ki je zlasti za Evropsko unijo zelo
                  relevantno, namreč, da omogočimo s svojo zakonodajo prost pretok blaga itn. in da
                  predvsem omogočimo možnost gospodarskega sodelovanja oziroma delovanja. Naša
                  ustava to absolutno omogoča, treba je samo ta zakon sprejeti, za katerega so dane
                  že sedaj vse možnosti, mi pa gremo pravzaprav z neko protiustavno rešitvijo, ki
                  nima popolnoma nobene stvarne podlage. Zato jaz ne bi izgubljal nobenih velikih
                  besed, stvari, ki so jasno protiustavne, ta zbor ne more sprejeti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bučar. Besedo dajem gospodu Borutu Pahorju. Izvolite.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Hvala lepa, gospod predsednik. Utegne se torej zgoditi, da bo Državni zbor
                  neverodostojen v obeh primerih, če sprejme zakon, ki je v nasprotju z ustavo, ali
                  pa, če sprejme take rešitve, ki ne bodo zadostile pričakovanj Evropske unije.
                  Doktor Bučar je govoril o spornosti tega zakona z vidika ustave, jaz pa bi se
                  vendarle v naslednjih minutah rad pomudil pri 7. poglavju, ki implicira oziroma
                  implementira pričakovanja, ki smo jih sprejeli na zadnji seji Državnega zbora o
                  zunanji politiki, pričakovanja, ki so implementirana v sklepih madridskega vrha,
                  Evropska sveta in Evropskega parlamenta. Povsem jasno je, da je ta zakon ključen
                  za verodostojnost naše države v zvezi z našimi prejšnjimi odločitvami. Povsem
                  jasno tudi je, da Evropska unija, znotraj nje Italija, še posebej pričakuje zelo
                  določene rešitve v tem zakonu. Mi smo se na zadnji seji Državnega zbora odločili,
                  da sprejmemo španski kompromis. Jaz bi rad gospo ministrico in ostale kolege z
                  Vlade opozoril na nekaj podrobnosti iz tega španskega predloga. Gospa ministrica,
                  kot vam je znano, španski predlog med drugim predvideva v točki 2, tretja alinea,
                  da bi morali vnesti določilo, po katerem bi morali imeti pravico do nakupa
                  nepremičnin po ratifikaciji vsi tisti državljani Evropske unije, ki so kdajkoli
                  skupno bivali na ozemlju Slovenije. Tukaj vas bi rad opozoril na dve točki, ki
                  nista bili na zadnji razpravi dovolj poudarjeni in v komentarjih v sredstvih
                  javnega obveščanja sem zasledil, da je potrebno nanje posebej opozoriti. Prvič, če
                  beremo španski predlog, tam pravi <q>"a total period of three years"</q> - skupno tri
                  leta bivanja na ozemlju Slovenije. Bruselj bi utegnil interpretirati to zahtevo
                  tako, da se sešteva čas bivanja tujcev zato, da lahko pridejo do pravice do nakupa
                  nepremičnin. Torej, opozarjam na besedo <q>"total"</q>, na besedo <q>"skupno tri leta"</q>! In
                  vas bi prosil, gospa ministrica, da Državni zbor obvestite o vašem pogledu na to,
                  prav gotovo sporno vprašanje. Prav tako bi kolegoma Mozetiču in Šetincu rad rekel,
                  da predlog, ki sta ga onadva posredovala v razpravo, v tem smislu ne zadovoljuje
                  pričakovanj Evropske unije, kajti onadva predlagata tri leta na ozemlju Slovenije.
                  Mi pa moramo biti seveda dosledni in v španskem predlogu videti besedo <q>"total"</q>,
                  besedo <q>"skupno"</q>, ki odpira celo vrsto spornih vprašanj.</p>
               <p>Druga stvar, ki je povezana s španskim predlogom, je vprašanje vzajemnosti.
                  Nekateri komentatorji, pa tudi nekateri politiki so v zadnjih dneh hiteli
                  pojasnjevati, da je to vzajemna pravica, češ, res je, da bodo tisti državljani, ki
                  so tri leta skupno bivali na našem ozemlju tri leta, dobili to pravico, toda ta
                  pravica bo veljala tudi za tiste državljane Slovenije, ki so tri leta bivali na
                  ozemlju njihovih držav članic. To seveda ni res! Ta pravica vzajemnosti za to
                  določilo ne velja in je treba to eksplicitno povedati. V španskem predlogu je v
                  točki 1, v tretji vrstici tega določila zelo jasno povedano, da pravica
                  vzajemnosti velja za čas po štirih letih, po ratifikaciji, ko bodo državljani
                  Evropske unije lahko nakupovali pri nas in mi pri njih. Pravica vzajemnosti se
                  torej na tri leta ne nanaša in je treba to eksplicitno povedati. V tem smislu bi
                  potemtakem prosil ministrico, če je lahko glede teh vprašanj zelo jasna.</p>
               <p>Mi smo na zadnji seji sprejeli španski predlog, ki bi ga lahko italijanska
                  diplomacija kot predsedujoča tolmačila tudi kot predlog, ki je bil v izvirni
                  podobi predstavljen slovenski diplomaciji 8. avgusta. Ta seveda vključuje tudi
                  dvostranski sporazum. Jaz vem, da italijanska diplomacija zelo natančno proučuje
                  naša sprejeta stališča in sklepe in da je soočena tudi s točko 3 v teh sklepih, to
                  pa je tista točka, ki v bistvu politično prevedeno pravi, da se Italiji ne da niti
                  ene opeke. To je dobro. Mislim, da je pravilno, da smo sprejeli to stališče, saj
                  smo na ta način rekli, da se Državni zbor je pripravljen pogovarjati o pravici do
                  nakupa nepremičnin, ni pa pripravljen vračati nepremičnin v naravi. No, ker ima
                  Italija v tem smislu ta vrata zaprta, sem prepričan, bo zelo temeljito gledala,
                  kakšna stališča bomo zdaj sprejeli v zakonu o lastnini in drugih stvarnih pravicah
                  tujcev na nepremičninah. Po mojem mnenju, če Državni zbor ne bo v celoti upošteval
                  alinei španskega predloga, bo seveda imela Italija in z njo Evropska unija vse
                  možnosti za to, da zavrne take rešitve. Jaz sem se seveda proti takim rešitvam
                  vztrajno boril in poskušal pokazati, da so diskriminatorne, ponavljam, da so
                  diskriminatorne do Slovenije! Prvič zato, ker so to zahteve, ki niso bile
                  predstavljene nobeni drugi državi kandidatki, in drugič zato, ker seveda posegajo
                  s svojimi določili v preteklost, ne pa v prihodnost naših odnosov z Evropsko
                  unijo. No, Državni zbor je z večino sklenil sprejeti te zahteve, zdaj pa je, kot
                  rečeno, na nas, na naši verodostojnosti, da implementiramo v celoti ali pa ne, ta
                  določila. Potemtakem je nastop ministrice in pojasnilo v zvezi z mojimi vprašanji
                  po mojem zelo pomemben, saj se mora predlagatelj odločiti, ali bo impelemntiral v
                  ta zakon o stvarnih pravicah vse določbe španskega kompromisa in bo s tem
                  verodostojen partner v pogajanjih za podpisan sporazum, ali ne.</p>
               <p>Naj na koncu rečem, da bržkone Italija in Evropska unija zelo pozorno spremljata
                  našo razpravo v tem parlamentu. Od njega je odvisno, kakšen bo njihov pogled in
                  njihova refliksija na sprejeta stališča in sklepe. Jaz si bom seveda prizadeval,
                  da ta zakon ne bi bil sprejet zato, ker vztrajam pri svojem stališču, da so
                  zahteve Evropske unije, vsebovane v španskem predlogu, diskriminatorne. Če pa, in
                  tisti, ki bodo podprli ta zakon, če želijo ohraniti verodostojnost svojih stališč,
                  ki so bila sprejeta na zadnji seji Državnega zbora, potem bržkone morejo sprejeti
                  taka stališča, ki bodo v celoti povzela špansko pobudo. Zato torej še enkrat
                  prosim ministrico, da je glede tega zelo jasna.</p>
               <p>Naj na koncu rečem še neko misel. V ponedeljek prihodnji teden bo zasedala
                  evropska komisija v Luxemburgu. To je dan po italijanskih volitvah in obstaja neka
                  teoretična možnost, da bi italijanska diplomacija izrabila zasedenost
                  italijanskega medijskega prostora za analizo volitev zato, da bi morebiti odprla
                  vrata za podpis tega sporazuma. Moja prognoza potemtakem je, da obstaja neka
                  minimalna teoretična možnost za podpis oziroma za soglasje k podpisu v ponedeljek.
                  Če pa tega podpisa v ponedeljek ne bo, potem si upam napovedati, da bo pred nami
                  zelo težavno usklajevanje z Italijo in Evropsko unijo glede izpolnjevanja naših
                  obvez, ki smo jih prevzeli s sklepi na zadnjem zasedanju Državnega zbora. Ampak
                  kakorkoli, naj sklenem, Državni zbor je z odločitvijo na zadnji seji, da sprejema
                  španski kompromisni predlog, prevzel nase izjemno velike obveznosti. Prevzel je to
                  obveznost, da bo določila španskega kompromisnega predloga implementiral v zakonu
                  o lastnini in drugih stvarnih pravicah tujcev. Ponavljam, te zahteve so
                  diskriminatorne in tisti, ki boste glasovali o teh zahtevah, jih, prosim, še
                  enkrat prej premislite. Gre za skupno triletno bivanje na ozemlju Slovenije in ta
                  pravica, ki jo dajemo tem državljanom Evropske unije ni vzajemna pravica. Jaz sem
                  v zadnjih dneh slišal veliko gospodarstvenikov, ki so opozarjali na pomen podpisa
                  evropskega sporazuma, predvsem z naših gospodarskih vidikov. Absolutno imajo prav
                  in jaz sem vedno trdil, da je podpis evropskega sporazuma najbolj pomemben prav v
                  tem segmentu. Toda prav njim je morda treba povedati, da s tem, ko Slovenija
                  sprejema diskriminatorne pogoje za podpis evropskega sporazuma, v bistvu uvaja
                  neko precedenčno prakso, v kateri bo ona v pogajanjih z Evropsko unijo vedno v
                  podrejenem položaju, ki ji bo omogočal manjši manevrski prostor. Ko bo podpis
                  evropskega sporazuma podpisan in ko bomo začeli diskusijo o njegovi ratifikaciji,
                  predvsem pa o pogajanjih o polnopravnem članstvu, bomo začeli zelo težavno, zelo
                  delikatno in zelo izzivalno diskusijo o tem, kakšne koncesije bo moralo dati
                  slovensko gospodarstvo za to, da bomo podpisali sporazum o polnopravnem članstvu.
                  Če smo zdaj pristali na diskriminatorne pogoje, si lahko predstavljamo, da bo
                  Evropska unija v pogovorih za polnopravno članstvo do nas zelo trda. Vidite, zato
                  sem se od vsega začetka boril proti temu, da bi Slovenija te diskriminatorne
                  pogoje sprejela, ne glede na to, da je podpis sporazuma za nas zelo koristen. No,
                  držimo pesti, da bi nam okoliščine šle v ponedeljek v prid in da bi se ta
                  minimalna teoretična možnost izpolnila. Toda tudi, če bo do tega prišlo, tudi če
                  bo v ponedeljek italijanska in evropska diplomacija dala soglasje za podpis
                  sporazuma, se dajmo zavedati, da smo sprejeli nase obveznost, da sprejmemo
                  diskriminatorne pogoje za ta podpis in v tem smislu si upam pozvati tiste, ki bodo
                  zelo hvalili ta dogodek, da se spomnijo na to, da ni bil dosežen po zelo nizki
                  ceni. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pahor. Besedo dajem gospodu Janez Kopaču. Za njim ima besedo
                  gospod Marijan Poljšak. Izvolite, gospod Kopač.</p>
            </sp>
            <sp who="SDZ1:KopačJanez">
               <speaker> MAG. JANEZ KOPAČ:</speaker>
               <p>Hvala lepa. K nastopu sem se sicer javil že precej prej, še v času nastopa
                  poslanskih skupin kot neke vrste repliko, čeprav ni formalno replika, tako gospodu
                  Jelinčiču kot drugim, ampak seveda v času nastopa poslanskih skupin ni moč
                  replicirati, zato sem prišel na vrsto šele mnogo kasneje. Rad bi rekel samo to, da
                  se čudim ognju in žveplu, ki ga nekateri zlivajo na 7. poglavje tega predloga
                  zakona, kajti moram reči, da sicer nisem poseben strokovnjak za to področje,
                  posebej ne za pravne finese, vendar pa lahko, navsezadnje na podlagi izkušenj in
                  pa splošnega poznavanja predpisov ugotovim, da gre v tem predlogu poglavja za lep
                  kompromis med obstoječimi ustavnimi določbami in med neko še znosno, normalno
                  ureditvijo tega področja. Opazil sem, da je pri več razpravljalcih prišlo do
                  zlivanja ognja in žvepla oziroma netenja ognja in žvepla zaradi nepoznavanja
                  besede stavbna pravica. Stavbna pravica je po vsebini nekaj povsem podobnega kot
                  je pravica do uporabe, kakršno uživamo oziroma uživajo mnogi državljani, ki imajo
                  stanovanjsko hišo na področjih, ki so urejena z zazidalnimi načrti, torej na
                  urbanih področjih; na podeželju tega ni. Skratka, verjetno veliko ljudi v tem
                  Državnem zboru, veliko vas, poslancev, ima pravico do uporabe neke stavbe. In
                  stavbna pravica, kot jo opredeljuje ta zakon, je po vsebini popolnoma identična.
                  Stavbna pravica se v tem zakonu nanaša samo na tujce. Ti tujci so seveda
                  definirani, kdo so. To so pravne osebe s sedežem izven Republike Slovenije in tuji
                  državljani. Zato seveda stavbna pravica ni nič, kar bi bilo v nasprotju z ustavo,
                  kajti ustava govori samo o prepovedi prodaje zemljišč tujcem, tujcem kot fizičnim
                  osebam, in seveda tudi verjetno tujcem kot pravnim osebam. Ob tem pa je treba
                  reči, da je pravzaprav vse to tudi neke vrste sprenevedanje, vse to vpitje o
                  morebitni ogroženosti slovenskega ozemlja.</p>
               <p>Treba je vedeti, da obstoječa zakonodaja omogoča kateremukoli tujcu, da v
                  Sloveniji ustanovi družbo z omejeno odgovornostjo za milijon in pol tolarjev, ki
                  je v stoodstotni njegovi lasti, in da ta družba z omejeno odgovornostjo, ki
                  formalno postane domača pravna oseba, kupi katerokoli nepremičnino, ko jo pač
                  lahko kupi, če to ni v nasprotju s posebnimi zakoni. Ti posebni zakoni so, na
                  primer zakon o kmetijskih zemljiščih. Kmetijskega zemljišča jaz ne morem kupiti,
                  ker nimam statusa kmeta. In večina vas, ki nimate statusa kmeta, ga prav tako ne
                  more kupiti danes. In seveda še manj ga lahko kupi tujec, njemu pa to prepoveduje
                  še ustava, poleg zakona o kmetijskih zemljiščih. Zakon o kmetijskih zemljiščih,
                  nisem še slišal, da bi kdo predlagal, da bi ukinili to možnost, skratka, da bi
                  lahko tudi ljudje, ki nimajo statusa kmeta, kupovali kmetijska zemljišča. Verjetno
                  bo do spremembe nekoč prišlo, morda bo prepoved manj restriktivna kot je dandanes,
                  morda bo restriktivna še bolj. Ampak gre za enega posebnih predpisov iz paketa
                  tako imenovane zaščitne zakonodaje, o kateri je govoril gospod Pregelj.</p>
               <p>Gospod Pregelj je seveda opozoril na pravne inštrumente zaščite. Gre za stvari,
                  povezane z varovanjem okolja, gre za stvari, povezane z varovanjem kmetijskih
                  zemljišč in tako naprej. Če je zakon o kmetijskih zemljiščih eden teh posebnih
                  varovalnih predpisov, si lahko v tem hipu povsem na pamet izmislim vsaj še tri
                  podobne zakone. Če zakon o kmetijskih zemljiščih obsega posebno varstvo kmetijskih
                  zemljišč, potem bi zakon o varovanju naravnih ali pa posebej vrednih okolij, z
                  vidika varovanja narave, lahko opredeljeval tovrstne posebne teritorije, in tako
                  naprej in tako naprej. Na ta način se seveda z zaščitno zakonodajo lahko pokrije
                  nek del, lahko celo večji del ozemlja te države in tam pač velja posebni predpis.
                  Poleg tega je treba reči, da že sam zakon omejuje nekaj ali pa vsebuje nekaj
                  zaščitnih mehanizmov. Eden teh je pogoj vzajemnosti. Menim pa,</p>
               <p>da bi v ta zakon seveda nikakor ne sodilo več zaščitnih mehanizmov, kajti to je
                  splošni oziroma v naši latovščini sistemski zakon o urejanju stvarnih pravic.
                  Medtem ko drugi, tako imenovani področni zakoni, se pa seveda ukvarjajo s svojo
                  problematiko. Na primer, zakon o kmetijskih zemljiščih s kmetijskimi zemljišči.
                  Zato seveda posebne določbe o kmetijskih zemljiščih, na primer ne bi, po mojem
                  mnenju, sodile v ta zakon.</p>
               <p>In zdi se mi, da ta zakon povsem primerno, razen z nekaterimi dvoumnostmi, ki
                  upam, da bodo odpravljene na podlagi stališč matičnega odbora do druge obravnave,
                  opredeljuje vse te pravice. Treba je reči, da poleg, če se vrnem k nesmiselnosti
                  netenja ognja in žvepla, poleg obstoječe zakonodaje oziroma poleg obstoječega
                  zakona o gospodarskih družbah, ki na posreden način omogoča tujcem, da prihajajo
                  tudi do nepremičnin, tistih, ki jih lahko kupujejo tudi druge domače pravne osebe,
                  še vrsta drugih predpisov omogoča že sedaj, da tujci prihajajo do nepremičnin.
                  Eden teh je seveda dedovanje. To omogoča celo ustava. Lahko vam povem, poznam
                  nekatere predele ob zahodni meji, da je tam zelo veliko zemljišč v lasti
                  Italijanov, ker so jih pač podedovali, ker gre za področje, kjer je bila doma,
                  mislim, od koder so ljudje emigrirali, ker je bilo ekonomsko zaostalo. Emigrirali
                  so tudi v Italijo, tam so se poročali, tam so umirali brez potomcev in podobno in
                  zapuščali seveda svoje nepremičnine oziroma tisto, kar so imeli še na današnji tej
                  strani meje komur koli že iz svojega okolja. Zato seveda je že precej zemljišč, že
                  dolgo nazaj, v lasti Italijanov in drugih tujcev na ta način. Poleg tega naš zakon
                  o denacionalizaciji omogoča pridobivanje zemljišč tujcem prav tako. Iz decembrske
                  razprave v tem parlamentu se spomnim podatka, da je več kot 14.000 hektarjev
                  gozdov že danes na podlagi zakona o denacionalizaciji v lasti ljudi, ki so pač
                  državljani drugih držav. Zato seveda se mi zdi velika vehementnost pri
                  razpravljanju o tem zakonu, češ kako je to tisti zakon, ki bo pravzaprav omogočil
                  vdor tujcev na sveto slovensko zemljo, brezpredmetna. Treba se je še enkrat ozreti
                  na že obstoječo zakonodajo, ki po moje niti ni tako slaba. Zadnji od vseh primerov
                  je na primer Videm Krško, v sklopu katerega je vrsta zemljišč in vsa ta zemljišča
                  so bila seveda kupljena skupaj s podjetjem torej kot osnovna sredstva tega
                  podjetja. In teh primerov je veliko.</p>
               <p>V Sloveniji so dandanes kot d.o.o-ji ali pa delniške družbe, ki so sicer formalno
                  v lasti tujcev, v posedovanju teh pravnih oseb že marsikatere nepremičnine. V
                  Sloveniji so danes torej, lahko bi rekel, po vsebini lastniki nepremičnin že vsi,
                  v posamičnih primerih, od Avstralcev, Kitajcev, Američanov, Nemcev in tako naprej.
                  In menim, da seveda to ni nič narobe. Pomembno pa je, da posamezne stvari, ki bodo
                  prepoznane kot stvari, ki so vitalnega pomena, zaščitimo s tako imenovano področno
                  zakonodajo ali pa na podlagi podzakonskih predpisov, kar tudi sodi v neko vrste
                  področno zakonodajo. In vse to je seveda odprto. Možno, nekaj tega je že narejeno,
                  nekaj tega pa zagotovo še bo narejeno. Samo to sem želel reči v zvezi s tem 7.
                  poglavjem.</p>
               <p>Ob tem pa bi rad rekel to, da se mi zdi ta zakon, kot tak, vključno s 7.
                  poglavjem, izjemnega pomena za to, da se končno uredi lastninska pravica, tako kot
                  je urejena v večini civiliziranih držav. Po meni znanih podatkih v Evropi obstaja
                  samo ena država, in to je Malta, kjer pravzaprav ni možno pridobiti domačim
                  državljanom, torej državljanom Malte, lastninske pravice na zemljišču, nad katerim
                  stoji stavba. Pri nas je to seveda bilo mogoče pred II. svetovno vojno in še nekaj
                  časa po njej, potem pa nič več. Tako, da je danes 100.000 Slovencev lastnikov
                  stavb, ki nekje stojijo, nimajo pa lastninske pravice nad zemljiščem, ki leži pod
                  to stavbo. In ta zakon naj bi seveda to po mojem mnenju na nek način nepotrebno
                  ostalino iz rimskega prava odpravil. Ohranil pa bi jo v obliki, sicer, ali pa pod
                  imenom stavbna pravica, ne pod imenom pravica uporabe, še za tujce, dokler je pač
                  ustava takšna kot je. Zato seveda še enkrat rečem, da se mi zakon nikakor ne zdi v
                  nasprotju z ustavo, da se mi nikakor ne zdi nekaj, kar bi bistveno spremenilo
                  obstoječo prakso, ki jo že omogoča obstoječa zakonodaja in da se mi, skratka, zdi
                  nek povsem racionalen predpis, ki ga ta država že dolgo potrebuje. Do druge
                  obravnave, pa še enkrat poudarjam, je treba odpraviti nekatere nejasnosti, na
                  primeru tudi tisti, mislim, da je nekje med 100. in 106., ki govori o treh
                  pogojih, pod katerimi lahko tujci postanejo lastniki ali pa posedovalci stavbne
                  pravice in ni jasno, ali se ti pogoji kumulirajo ali ne, ali veljajo posamično in
                  tako naprej in tako naprej. Ampak, na te stvari pa opozarjajo stališča matičnega
                  odbora, ki jih seveda podpiram. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pregelj. Prosim, da so replike čim krajše, ker je
                  še dosti prijavljenih. Izvolite.</p>
            </sp>
            <sp who="SDZ1:PregeljŽarko">
               <speaker> ŽARKO PREGELJ:</speaker>
               <p>Spoštovani, repliciram gospodu Kopaču pri njegovem pojasnjevanju pojma stavbna
                  pravica. Ni tako preprost ta pojem. Na to tudi opozarja Sekretariat za zakonodajo,
                  saj ugotavlja, da je zelo preprosto ugotoviti stavbno pravico na tistih
                  zemljiščih, kjer stavba že stoji, da pa je bistveno težje opredeliti stavbno
                  pravico na nezazidanih zemljiščih. Tukaj tudi lahko pride do določenih zlorab. Ne
                  vem, če sem bil dovolj jasen, ampak jaz sem videl tukaj predvsem problem. Tukaj
                  sem tudi omenjal problematiko počitniških gradenj. V kolikor ima lokalna skupnost
                  tako politiko gospodarjenja s prostorom in na primer določi nek grič, tukaj bodo
                  pa vikendi, in ga potem tudi ustrezno komunalno opremi, ni sporov. Če se pa gre v
                  način prodajanja ali pa celo najema, kot je zdaj v navadi, da se dobijo določena
                  kmetijska zemljišča v najem, na primer, to so podedovani odnosi še iz prejšnjih
                  zadrug, ki jih je kasneje sprejel Sklad kmetijskih zemljišč, imate lahko na
                  določenem popolnoma kmetijskem področju sedaj ogromno najemnikov, kasneje bodo
                  očitno lahko tudi lastniki, ki tam nekaj počnejo in običajno delajo slabo,
                  običajno zidajo na črno in podobno. Tako da se jaz strinjam, da je večji del teh
                  problemov zaradi ostale neusklajene zakonodaje ali pa zaradi slabih rešitev.
                  Vsekakor, stavbna pravica kot instrument, ki je sedaj veljal v obliki pravice do
                  uporabe, ni najprimernejša pravica. Osebno tudi ne razumem oziroma vidim
                  problematičnost v določilu, da v primeru, ko tujec kupi neko zemljišče, ga v
                  resnici sploh ne kupi, ampak ga dobi država, on pa dobi v zameno stavbno pravico.
                  Zadeva tukaj ni čisto jasna. Razumem, da je to bilo iskanje luknje skozi ustavo.
                  Dejstvo je, da to ni čisto preprosta rešitev, da je sporna in na to tudi mnenje
                  sekretariata opozarja in menim, da je potrebno ravno v primeru 99. člena bistveno
                  bolj natančno razjasniti ta razmerja. Vsekakor vidim tukaj določeno prikrajšanost
                  domače fizične osebe. Kajti tudi sedaj je fizična oseba, če je želela graditi novo
                  hišo, morala dokazati, da je lastnik zemljišča. Tam ni bilo dovolj biti zgolj
                  imetnik pravice uporabe. Pravico uporabe so do sedaj dobivala določena podjetja
                  ali pa celo tuji podjetniki, ki so pa, kot je gospod Kopač povedal, ustanovili
                  pravno osebo pri nas. Tako da ta instrument stavbne pravice je tukaj premalo
                  dograjen in osebno menim, da bi moral predlagatelj zakona pojasniti tudi
                  pomisleke, ki jih ima sekretariat. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospod Marijanu Poljšaku. Prosim.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Mogoče se mi niti ni bilo treba prijavitik razpravi, bi lahko, mogoče bom povedal
                  v petih minutah, kar mislim. Prva stvar. Najprej bi komentiral nekatere stvari, ki
                  jih je povedal gospod Kopač. On je rekel, da 98. člen tega zakona pomeni omejitev,
                  ampak ta omejitev, torej omejitev s pogojem dejanske vzajemnosti velja, če zakon
                  ne določa drugače, ampak v drugih členih ta zakon določa stvari drugače, se pravi,
                  ni res, da je ta omejitev in da velja ta omejitev v vsakem primeru. Ta omejitev
                  velja v primeru, razen če zakon določa drugače. Ko drugi členi določajo drugače,
                  ne velja vzajemnost, velja naša darežljivost oziroma naj bi veljala darežljivost
                  te zakonodaje.</p>
               <p>Drugi primer je primer Videm, kjer naj bi tujci prišli, torej primer Videm, ki se
                  še ni končno sankcioniral, ampak verjetno so primer tudi druge delovne
                  organizacije, ki so bile kupljene s strani pravnih oseb, ki so verjetno pod
                  kontrolo tujcev, ampak kaj se je v tem primeru zgodilo. V tem primeru se je
                  zgodilo nespoštovanje zakonodaje ali pa nedorečenost tiste zakonodaje oziroma
                  neurejenost zakonodaje, ki je bila sprejeta in ki dopušča to možnost, ker tudi
                  tista zakonodaja, čeprav v malih členih ali kakorkoli, daje možnost tujcem, da
                  kupijo zemljišča, je v nasprotju z ustavo in če smo to sprejeli v zakonu o
                  gospodarskih družbah, potem smo že tam naredili napako, je večina v parlamentu
                  naredila napako ali pa smo naredili napako tudi tisti, ki smo bili premalo
                  pozorni, pa je vprašanje, kakršne so bile tedaj diskusije. Se pravi, ker to je
                  taktika. Taktika je počasi, postopno po koščkih drobiti, recimo, slovensko
                  samostojnost ali pa neodvisnost; po koščkih razbijati. Najprej smo sprejeli ta
                  zakon, v tem zakonu imajo tujci tako majhno možnost, potem je drugi tudi tak in
                  potem bomo počasi popustili. To je taktika od strelskega jarka do strelskega
                  jarka, saj je jasna.</p>
               <p>Zdaj pa, jaz zdaj trdim, najprej bom dokazal, potem vam bom pa povedal svoje, kar
                  vam mislim. Poglejte, v 68. členu ustave je določeno, da tujci lahko pridobijo
                  lastninsko pravico na nepremičninah pod pogoji zakona. V redu, se pravi, zdaj se
                  postavlja zakon, toda potem je drugi odstavek, da ne morejo dobiti pravice na
                  zemljiščih. Zdaj v tem zakonu, ki ga imamo sedaj, zemljišča niso izvzeta, ampak so
                  normalno zemljišča del nepremičnin. Se pravi, da je ta zakon v nasprotju z 68.
                  členom ustave. Jaz ne vem, ali je kdo že dokazal, da to poglavje, 7. poglavje ni v
                  nasprotju z 68. členom ustave? Ali je kdo že prišel sem, mogoče sem bil jaz
                  odsoten, pa nisem slišal. Ali je kdo dokazal, da to poglavje ni v nasprotju z 68.
                  členom ustave?</p>
               <p>Zdaj gremo pa k temu, zdaj vas bom pa spomnil nazaj na moj primer. Ker sem jaz
                  poizkušal spraviti v proceduro zbiranjem podpisov zakon o odvzemu državljanstev po
                  40. členu, ki je očitno sumljiv in v sporu z ustavo, ampak prav tako, kot je ta
                  stvar očitno sumljiva, ste skočili, znoreli ste, večina v parlamentu je tako rekoč
                  znorela, in to z izgovorom, seveda, lahko je znorela z drugimi motivi, saj mi je
                  jasno, da so bili drugi motivi, ampak glavno govorjenje in gobezdanje je bilo, to
                  je protiustavno in ker je protiustavno, je treba ustaviti. Ustavilo se je še pred
                  prvo obravnavo. Takoj je večina v parlamentu znorela in rekla, to je protiustavno.
                  Zdaj vas pa vprašam, zakaj pa zdaj ne reagirate? Recimo, da je Vlada, Vlada je
                  poslala zakon, ki je v nasprotju z 68. členom ustave, zakaj zdaj ne znorite? Zato
                  vam povem, da vsak poslanec in vsi tisti poslanci, ki sedaj ne delate na isti
                  način, ste zame hinavci, dvoličneži! Hvala.</p>
            </sp>
            <sp who="SDZ1:ToplerVladimir">
               <speaker> PODPREDSEDNIK VLADIMIR TOPLER:</speaker>
               <p>Hvala lepa. Končali smo razprave vseh prijavljenih. Skladno s 67. členom so se k
                  razpravam prijavili gospod Potrč, gospod Kocijančič, gospod Peršak in gospod
                  Horvat. Besedo dajem gospodu Potrču. Razprave so omejene na pet minut in prosim,
                  da se držite petih minut.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej, za mene je vsebina 68. člena ustave jasna. Jaz drugače, kot
                  piše, ne znam brati. Zakon je potreben, da uredi lastninsko pravico tujcev za vse
                  nepremičnine, razen zemljišča. Za zemljišča, dokler ni spremenjena ustava
                  lastninske pravice, zakon urejati ne more. Drugo, kar se mi pa iz tega postavlja
                  kot vprašanje in želel bi res jasen odgovor Vlade in tudi našega sekretariata, je
                  pa naslednje. Zakon rešuje vprašanje lastninske pravice na zemljiščih z uvajanjem
                  stavbne pravice. To je pač moja razlaga. Lahko je to spretna pravna rešitev, lahko
                  tudi ne, ampak res bi želel jasen odgovor, od kod pravna razlaga, da v tem primeru
                  vsebinsko, ne iz dikcije teksta, iz dikcije teksta mi je jasno, da piše, da je to
                  stavbna pravica, da ni lastninska, ampak iz vsebine je mogoče reči, da to ni
                  urejanje lastninske, ampak je urejanje neke stvarne pravice in zato, ker je to
                  stvarna pravica, je skladna z ustavo, če bi bila lastninska, ne bi bila. Prosim
                  res za dovolj jasno stališče.</p>
               <p>Kar zadeva pa vsebinsko rešitev, pa res soglašam z vsemi, ki pravijo, da je
                  preciznost zelo zelo trhla. Jaz bom samo na nekatere stvari opozoril. Jaz sicer
                  berem tako, da se ta stavbna pravica daje za gradnjo in redno rabo, ne samo za
                  gradnjo, pa tudi ne samo za redno rabo, ampak glede na to, da pri gradnji ni
                  nobenega roka, lahko ta pravica za gradnjo in redno rabo traja pravica redne rabe,
                  ker se na njej nikoli ne bo nič</p>
               <p>zgradilo. Ker se lahko tudi 10, 15, 20 let in več pač kupi, ampak na njej dela
                  nekaj drugega, ne pa eventualno gradi. Notri sta dve pravni fikciji, ki sta pač
                  potegnjeni za lase. Ena je pravna fikcija, da s pravnim poslom, ki ga skleneta dve
                  fizični osebi, postane država lastnik. To je pravna fikcija. In naslednja pravna
                  fikcija, z naslednjim pravnim poslom dveh fizičnih oseb, enkrat tujca, potem pa
                  domačega lastnika, postaja pa zdaj tisti tretji država, izgubi lastništvo in
                  postaja nov lastnik. Jaz ne bom rekel, da nisem takšnih pravnih fikcij bil
                  navajen, ampak v nekem drugem sistemu. V tem jih ne bi kaj hudo veliko želel. In
                  še ena stvar. Prenos lastništva od tujca na domačo osebo je mogoč samo za stavbe,
                  stvarne pravice, stavbne pravice za gradnjo in za redno rabo pa ne. Kaj to pomeni?
                  Da on potem večno ostaja lastnik te pravice, kljub temu, da stavbe ne zgradi in je
                  sploh odtujiti ne more. Skratka, gre za nekaj pravnih vprašanj, ki so po mojem
                  skrajno neprecizna in so videla zagato, ki jo pripravljalci imajo.</p>
               <p>Drugi sklop zadeva pa politična vprašanja in bi tudi terjal resen odgovor. Prvo
                  politično vprašanje - deloma so ga nekateri že postavili - je, ali s sprejemom teh
                  rešitev zadovoljujemo, zdaj grem iz predpostavke, da to želimo, sedaj sprejete in
                  uveljavljene zahteve Evropske unije? Pa postavljam naslednja vprašanja. Ali
                  zahteva Evropske unije je stavbna pravica, ne pa lastniška? Jaz mislim in kolikor
                  vem, je lastniška pravica, ne stavbna. Drugič, ali je vezana ta zahteva na
                  lastniško pravico na zemlji, ne samo za gradnjo in redno rabo, ampak na lastniško
                  pravico na zemlji? In tretjič, ali je vezana ne samo na lastniško pravico na
                  stavbnih, ampak tudi na zemljiških parcelah, gozdu in podobno? Želim samo odgovore
                  na ta tri konkretna vprašanja. In zadnje politično vprašanje, ali imamo kakšne
                  ocene na opozorila, ki so bila dana v zvezi z dejstvom, kako je s tujci na
                  Štajerskem, v Prekmurju, na Gorenjskem, Koroškem in drugod? Opozorila poznamo, jaz
                  jih ne bi ponavljal, ker se mi čas izteka. Tudi na to terjam odgovor.</p>
               <p>In zadnje, jaz bi lepo prosil, ali je ureditev prehoda družbene lastnine v
                  lastnino za domače pravne in fizične osebe res urejena ali ne? Imam vrsto
                  opozoril, da ni urejena in da tisoč problemov na tej točki še naprej ostaja, zakon
                  pa o tem ne pove nobene besede. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Janezu Kocijančiču, prosim.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Hvala za besedo. Spoštovane kolegice in kolegi! Jaz tudi menim, da mora biti
                  kakršenkoli zakon, ki ga sprejemamo v tem Državnem zboru, v skladu z ustavo.
                  Vendar je zelo težko to ali ono mnenje posameznika šteti za definitivno mnenje,
                  ali je kakšna rešitev ustavna ali ne. Mislim, da moramo razviti metodologijo, da
                  bomo vprašanje, ali so zadeve ustavne ali ne, razčistili med seboj s korektno
                  izmenjavo argumentov. Pravno formalno je protiustavno samo tisto, kar kot tako
                  spozna Ustavno sodišče. V tem smislu moram povedati, da menim, da ni utemeljeno
                  mnenje prof.dr. Bučarja, da bi bil parlament, ki bi sprejel rešitve, ki so po
                  mnenju nekaterih ustavno sporne, avtomatično proti pravni državi. Jaz bi vas
                  spomnil, da smo mi že sprejemali odločitve, ki, ne samo, da so bile po mnenju
                  nekaterih ustavno sporne, ampak jih je Ustavno sodišče spoznalo kot protiustavne,
                  pa s tem mislim, da ta parlament ni bil inštrument nepravne države. Gre seveda za
                  zelo pomembno vprašanje, za vprašanje vključevanja Slovenije v Evropsko unijo in
                  za pravno formalno izvedbo tistega, kar je dobilo v javnosti ime španski
                  kompromis. Moje mnenje je, da slovenski parlament ne more vsake tri dni
                  spreminjati stališča. In če smo z veliko večino dali pooblastilo Vladi, da na tej
                  osnovi pripravi podpis asociacijskega sporazuma, da bi morali voditi računa o
                  verodostojnosti Vlade in o verodostojnosti parlamenta, s tem da je za mene povsem
                  normalno, da so eni za te rešitve in eni proti, in da pač v demokratičnem duhu
                  nadaljujemo te razprave. Kaj bi storil jaz?</p>
               <p>Kaj predlagam, da storimo tudi skupaj? Jaz bi španski kompromis v dikciji, kot jo
                  zahteva predsedujoča članica Evropske unije, vgradil v zakon o lastninski in
                  drugih stvarnih pravicah. Mislim, da to ni dobro narejeno. V nasprotju z dikcijo
                  španskega kompromisa je recimo 106. člen, bi pa, paralelno, ker gre za prvo
                  branje, dal Vladi nekaj navodil oziroma predlagal nekaj sklepov. Prvič bi
                  predlagal, da Vlada naredi primerjalno študijo lastninskih sistemov v Evropski
                  uniji, zlasti glede na sisteme zaščite. Gre namreč za to, da povečamo svoje znanje
                  pred odločanjem in mislim, da upravičeno zahtevamo ustrezni separat na to temo.
                  Drugič, dal bi naročilo Vladi, da prouči pravni karakter stavbne pravice. To je
                  temeljno vprašanje, ali je stavbna pravica stvarna pravica, ki je povezana z
                  nepremičnino, ali gre tu za neko modificirano obliko lastništva nad zemljo. In v
                  tem vprašanju, mislim, da če bi organizirali pravni simpozij, bi imeli zelo
                  argumentirana mnenja za eno in drugo solucijo. V vsakem primeru je treba
                  ugotoviti, ali je to v skladu ali ni v skladu z 68. členom ustave. To nam seveda
                  tudi omogoča, da v skladu s stališči pravnih strokovnjakov v drugem branju te
                  zadeve formuliramo tako ali drugače. In tretje, mislim, da je treba v zakon
                  vgraditi načelo recipročnosti oziroma retorzije. To je sicer napisano kot načelo
                  vzajemnosti v 98. členu. Menim, da je dikcija tega člena res v nasprotju z ustavo.
                  V ustavi piše, da tujci lahko pridobijo lastninsko pravico na nepremičninah pod
                  pogoji, ki jih določa zakon. V 98. členu pa piše, tujci imajo pod pogojem dejanske
                  vzajemnosti glede pridobivanja lastninske in drugih stvarnih pravic na
                  nepremičninah enak položaj kot domače osebe, če zakon ne določa drugače. Se pravi,
                  mi v zakonu obračamo ustavno dikcijo in po mojem mnenju je to več kot sporno. Naj
                  opozorim še na moje mnenje, da je povsem v neskladju z ustavo zadnjih nekaj besed
                  101. člena, da imajo lahko tudi diplomatska in konzularna predstavništva
                  lastninsko pravico na pripadajočem stavbnem zemljišču. Tu gre v tem trenutku za
                  povsem neskladno dikcijo z ustavo. To bi bilo možno edino, če bi bila ta zemljišča
                  eksteritorialna. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Janezu Kocijančiču. Besedo dajem gospodu Tonetu Peršaku. Za
                  njim ima besedo še gospod Feri Horvat. Izvolite, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Včeraj sem v imenu poslanske skupine že opozoril
                  na to, da smo vložili nekaj predlogov, ki terjajo uskladitev določb tega zakona
                  nesporno z ustavo. Zagata je pa nedvomno naslednja, da je to, kar zdaj piše v VII.
                  poglavju zakona, tako kot je bilo že opozorjeno, po eni strani v neskladju s
                  tistim, kar je bilo implicitno sprejeto v zvezi z vključevanjem v Evropo. To je
                  bilo že</p>
               <p>povedano, kajti lastninska pravica, na  katero meri španski predlog, ni isto kot
                  stavbna pravica, kot je pač tu opredeljeno. Po drugi strani pa je nesporno to, da
                  se zlasti v zvezi z 98. in 99., 100. in 101. členom postavljajo zelo resna
                  vprašanja, ali so skladni z ustavo ali niso. 98. člen pravi, in na nek način
                  zavaja: <q>"Tujci imajo pod pogojem dejanske vzajemnosti glede pridobivanja
                  lastninske in drugih stvarnih pravic na nepremičninah enak položaj kot domače
                  osebe."</q> Po ustavi seveda nimajo enakega položaja in glede na to, da zakon tu ne
                  dela razlike med zemljišči in drugimi nepremičninami, ampak jemlje nepremičnine
                  kot generični pojem, je najbrž to z vidika ustave sporno.</p>
               <p>Zanimivo je to, kar je bilo že opozorjeno v diskusiji gospoda Potrča. Če bi brali
                  99. člen benevolentno, če smem tako reči, kot da poskušamo zavesti pravzaprav
                  tujce, bi iz 99. člena v kombinaciji z 98. členom lahko pravzaprav sklepali, da na
                  ostalih zemljiščih ta zakon daje tudi možnost pridobitve lastninske pravice, na
                  stavbnih pa samo možnost stavbne pravice. Nikjer namreč v tem zakonu ne piše, kar
                  bi bilo glede na ustavo logično, da na ostalih zemljiščih ni mogoče pridobiti
                  lastninske pravice, ampak ves čas zakon uporablja pojem nepremičnine kot generični
                  pojem, potem pa naredi izjemo za stavbna zemljišča. To je iz dikcije zakona
                  nedvoumno in iz tega, seveda če bomo ta zakon nekomu predložili, bo tisti, ki je
                  bolj spreten, vprašal: Kaj pa ustava? Tisti pa, ki se tega ne bo spomnil, bo pa
                  prepričan, da smo s tem zakonom podelili tujcem možnost pridobiti lastninsko
                  pravico, pravico tudi na ostalih zemljiščih, razen na stavbnih zemljiščih.</p>
               <p>Če zdaj postavimo v ta kontekst še to dejstvo, da stavbna pravica, razen na nek
                  način posredno, v bistvu ni posebej opredeljena, verjetno bi pa morala biti v
                  začetku zakona, in če se tu postavi še vprašanje v zvezi s 101. členom, je
                  dejansko mogoče sklepati, da želi predlagatelj v tej zagati, v kateri se je
                  znašel, v tem delu zakona v bistvu nalašč pripeljati do tega, da bi bile sprejete
                  določbe, ki ne bi bile jasne, ki bi se lahko uporabljale kot neke vrste zavajanje,
                  to pa najbrž ni dostojno Državnega zbora. Državni zbor naj pač jasno pove, da
                  glede na ustavo lastninske pravice na zemljiščih za tujce ni mogoče dobiti, razen
                  z dedovanjem, da pa je na ostalih nepremičninah to pravico mogoče pridobiti in
                  eventualno rešiti za stavbna zemljišča to s stavbno pravico, ki jo pa naj jasneje
                  opredeli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Tone Peršak. Besedo dajem gospodu Feriju Horvatu. Izvolite,
                  gospod Feri Horvat.</p>
            </sp>
            <sp who="SDZ1:HorvatFranc">
               <speaker> FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi, predstavniki
                  Vlade! Kot ekonomist ne bom ponujal pravnih rešitev, ampak bom predvsem iz
                  ekonomskega vidika poizkušal osvetliti problem. Jaz ne vidim glavne potrebe zaradi
                  unije, da je potrebno ta zakon prilagoditi oziroma spremeniti tako, da bo
                  privlačen za tuje vlagatelje, ampak predvsem, mislim, da je to ekonomska potreba
                  in ekonomski interes. Dejstvo je, da mi potrebujemo več tujih investicij in
                  določbe tega zakona so s tem zelo povezane. Ne pozabimo tudi to, da ne samo, da to
                  unija od nas zahteva, ampak da je liberalizacija z nepremičninami svetovni trend
                  in ga tudi zahtevajo druge povezave v svetu in globalizacija svetovnega
                  gospodarstva. Če pogledamo našo prakso nazaj, vidimo lahko, da smo imeli včasih do
                  zdaj sorazmerno liberalne rešitve in da smo v bivši državi bili znani v tujini ne
                  samo kot najbolj liberalni v tej državi, ampak tudi v odnosu na srednje in
                  vzhodno-evropske države in da smo prav zaradi tega bili vodilni po tujih naložbah
                  po prebivalcu, in po drugih kategorijah na samem vrhu. V zadnjih letih se je to
                  spremenilo, seveda iz drugih razlogov, tudi zaradi vojne in političnih
                  nestabilnostih v tej regiji, zmanjšanje tržiča in podobno, vendar je zaskrbljujoče
                  to, da recimo mi še vedno nismo dosegli ravni tujih naložb iz leta 1990 ali 1991,
                  tudi v lanskem letu ne, čeprav je prišlo do porasta. In še večji problem vidim v
                  tem, da zaostajamo po udeležbi tujih naložb v bruto domačem proizvodu za državami
                  kot je Poljska, kot je celo Bolgarija, da ne govorim o Češki, Madžarski, ki ima
                  najvišji procent in da smo recimo, na isti ravni kot je Slovaška. In tujci, ne
                  samo poslovneži ali pa politiki, ki so, bi rekli, so zainteresirani za večjo
                  liberalizacijo, ampak tudi neodvisni strokovnjaki, ki nas poznajo, visoko cenijo.
                  Pravijo, za boga, razmislite in napravite nekaj, in v zakonodaji in seveda tudi v
                  drugih pogojih, predvsem kar se tiče gospodarske stabilnosti, politične
                  stabilnosti zato, da postanemo bolj privlačni za tuje naložbe.</p>
               <p>In v tem smislu bi jaz pri tem zakonu predvsem opozoril na tole. Poleg ustreznosti
                  rešitev in stabilnosti je zelo važna za tuje naložbe jasnost določb, in pravniki,
                  ki se ukvarjajo, ki so tudi pogledali ta zakon, ki se ukvarjajo s tujimi
                  naložbami, od državne uprave do drugih, pravijo, da te določbe v poglavju sedem,
                  da niso dovolj jasne in bojim se, da te zagate, ki jih imamo zdaj vis-ŕ-vis unije,
                  o kateri so kolegi govorili, pa vis-ŕ-vis omejitvi v ustavi, da grozijo, da bi še
                  bolj zadeve zapletli. To bo pa kontraproduktivno in ne bom podrobneje govoril o
                  tem, ampak bi samo omenil, v členu 98, jasno opredeliti vzajemnost pri
                  razpolaganju, možnost prenosljivosti pravic, v 99. členu stavbna pravica,
                  vprašanje, ali je to pravica ali pa tudi dolžnost recimo, da bo kdo gradil. Kaj
                  pa, če ne bo gradil? Potem, opravljanje dejavnosti. Mnenje pravnikov je, da je
                  treba natančneje ta pojem definirati in pa natančneje definirati tudi osebe, ki se
                  štejejo za tujce oziroma kateri tujci in pod kakšnimi pogoji pridobivajo te
                  pravice. Bolj navajam to kot nekaj primerov, ki zahtevajo jasnejše opredelitve.
                  Jaz mislim, da ob tej zagati v zvezi z ustavo, da drugo ne preostane, ampak
                  pravniki ste tisti, ki lahko bolj kvalificirano sodite in daste tudi rešitve, da
                  se maksimalno izkoristi možnost, ki jo daje ustava, da pa ostalo, kar zdaj ni
                  možno glede na ustavno omejitev, da se prenese vzporedno v postopek, ko je sprožen
                  predlog za spremembo ustave in da se razpravo vodi o spremembi ustave, in da se
                  potem, glede na to, kakšen bo končni rezultat, da se potem seveda dopolni oziroma
                  pride še z dodatnimi rešitvami, in da je to odkrito treba povedati tudi uniji in
                  tudi tujini. In še na nekaj bi rad opozoril. Mislim, da ni dobro, če politiziramo
                  to zadevo in ustvarjamo klimo, ki je že tako prisotna, ne samo doma, ampak tudi v
                  tujini, češ da gremo v vse večje zaostrovanje pogojev za tuje naložbe in da
                  ustvarjamo neprijazno okolje, in zaradi tega se pojavljajo tudi politični dvomi v
                  tujini, kakšna je sploh naša volja, ali je pripravljenost dejansko za večje
                  odpiranje in ali smo zaradi tega tudi zreli za vključevanje v Unijo ali nismo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Prehajamo na odločanje.
                  Proceduralno, gospod Pregelj, izvolite! Proceduralni predlog bo podal gospod Žaro
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam proceduralno vprašanje, predsedujoči. Glede na to, da smo zdaj
                  opravili splošno razpravo, sprašujem, ali bomo razpravljali tudi posebej o
                  stališčih in sklepih matičnega odbora?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Seveda!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Kajti mi imamo namen predlagati še eno spremembo teh sklepov in ne bi želeli, da
                  bi potem imeli zaprti postopek, v kolikor bi takoj odločali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj! Mi smo končali splošno razpravo o predlogu zakona v prvi
                  obravnavi. Sedaj prehajamo na stališča in sklepe, in vsak ima besedo, da bo tudi
                  sedaj o stališčih in sklepih matičnega delovnega telesa razpravljal. K besedi se
                  je javil gospod Tone Peršak. Smo pri stališčih in sklepih, in prosim, da se držite
                  dnevnega reda - razprave o stališčih in sklepih. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Gospod predsedujoči, moja diskusija bo v bistvu proceduralna. Jaz bi vendarle
                  prosil, če smem, gospo ministrico oziroma nekoga iz ministrstva, da odgovori na
                  vprašanja, ki so bila postavljena. Če ne, ne želim odločati o tem zakonu! Tu je
                  bilo postavljenih nekaj vprašanj politične narave. Opozarjam na vprašanje gospoda
                  Pahorja, bila so postavljena vprašanja in ne samo vprašanja - trditve v zvezi s
                  problematičnostjo nekaterih členov z vidika ustavnosti, in ne samo s strani, da
                  tako rečem, gospoda Bučarja ali pa mene, ampak tudi s strani drugih poslancev, in
                  mislim, da je nekorektno, če tisti predstavniki Vlade, ki so k temu zakonu
                  navedeni kot predstavniki Vlade, ne odgovorijo na ta vprašanja. Potem je pač
                  bolje, da se člani opozicije odstranimo s seje oziroma ni važno, ali smo sploh
                  tukaj ali ne, in pač koalicija izglasuje tisto, kar misli, da mora izglasovati.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Tone Peršak, jaz predlagam takšen dnevni red - javil se je že
                  gospod minister Thaler, da v dopoldanskem delu še poslušamo odgovor Vlade, potem
                  pa predlagam, da popoldne najprej začnemo z uskladitvenim amandmajem v zvezi s
                  Triglavskim narodnim parkom <stage>(24. točka)</stage>, da lahko vsi, ker je tudi
                  gospod Kocijančič predlagal, da bo še vložil spreminjevalne predloge oziroma
                  dopolnjevalna stališča, vložite stališča in sklepe in potem popoldne pričnemo
                  obravnavo stališč in sklepov. Se strinjate s tem? <stage>(Da.)</stage> Kdo
                  nasprotuje? <stage>(Ne.)</stage> Besedo dajem gospodu Thalerju. Izvolite. Hkrati
                  vas obveščam, da je Vlada zaprosila, da danes ne bi obravnavali 32. točke 38.
                  seje, to je predlog zakona o postopku za ustanovitev občin ter za določitev
                  njihovih območij, in ga preložimo na jutrišnji dan, ker so predstavniki Vlade pri
                  tej točki dnevnega reda danes službeno odsotni. Izvolite, gospod minister
                  Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Dovolite mi, spoštovane poslanke in poslanci, da odgovorim na nekaj
                  vprašanj oziroma dam nekaj pojasnil, ki so potrebna glede na dosedanji tok
                  razprave. Res je sicer, da ta zakon o lastninskih in drugih stvarnih pravicah
                  obravnava mnoga, zelo pomembna področja pravne ureditve teh zadev v Sloveniji,
                  vendar, to je na prvi pogled očitno, največ zanimanja vzbujajo ureditve na
                  področju pravic tujcev na nepremičninah v Sloveniji, konkretno predvsem 100. člen.
                  Zato mi dovolite, da se dotaknem predvsem teh vprašanj.</p>
               <p>Najprej naj rečem, da ta zakon prav na tam področju zahteva že sama ustava, ki
                  pravi, da lahko tujci pridobivajo lastninsko pravico na nepremičninah v skladu z
                  zakonom. Vemo, da tega zakona ni in da seveda je ta zakon potreben zaradi določb
                  ustave. In to je tudi eden bistvenih argumentov, da že zaradi tega ne more biti, v
                  generalnem smislu tolmačim, kot da je protiustaven. Glede samih rešitev v tem
                  najbolj zanimivem 100. členu naj dam najprej nekaj pojasnil, kako Vlada tolmači
                  stanje stvari in kako nastopa tudi v teh trenutkih v odnosu do Evropske unije
                  glede teh vprašanj. Videli ste, kakšno je besedilo stališč in sklepov, ki jih je
                  Državni zbor sprejel pred kratkim in tam je Vladi dal pooblastilo, da
                  pridružitveni sporazum podpiše na podlagi sklepov vrhunskega sestanka Evropske
                  unije v Madridu oziroma na podlagi kompromisnega predloga španskega predsedstva.
                  Zato sedaj na diplomatski ravni peljemo stvari v smeri, da bi asociacijskemu
                  sporazumu dodali določila, ki vsebinsko povzemajo določbe kompromisnega predloga
                  predsedstva. To sta dve točki. Ena o štiriletnem obdobju sprostitve trga
                  nepremičnin po uveljavitvi tega sporazuma, se pravi, po ratifikaciji, in drugo
                  omogočenje tistim državljanom Evropske unije, ki so tri leta neprekinjeno imeli
                  stalno bivališče na ozemlju Slovenije, da z uveljavitvijo oziroma po uveljavitvi
                  tega sporazuma, po ratifikaciji pridejo do možnosti nakupa nepremičnin v
                  Sloveniji, in to seveda na recipročni osnovi. To je dikcija izmenjave pisem, ki je
                  predlagana. To je seveda ključno določilo in vedno znova ga ne poudarjam, ker je
                  predvsem tudi v logiki delovanja Evropske unije same po sebi umevno. To je
                  pomembno. Pomembno je, da gre za stalno bivališče in da gre za neprekinjeno
                  triletno bivanje, tako da vse tiste kategorije, s katerimi se na nek način želi
                  tudi vznemirjati, bolj kot je to morda potrebno, odpadejo.</p>
               <p>Zdi se mi potrebno, da konsekventno s stališči, ki jih je sprejel Državni zbor ob
                  obravnavi odnosov z Evropsko unijo, ravna tudi v prvi obravnavi tega zakona o
                  lastnini in drugih stvarnih pravicah, in da sprejme konsekventna stališča. Sam
                  menim, da bi bilo najbolj primerno stališče, ki bi v bistvu izrazilo stališče
                  Državnega zbora, ki bi dal nalogo Vladi, da za drugo branje, kot predlagatelj
                  pripravi zakon v skladu z določbami asociacijskega sporazuma. To bi bilo koristno
                  napotilo in pomoč tudi diplomaciji, kajti napeljavalo bi<gap n="..."/> Gospoda Jelinčiča bi
                  prosil, če mi dopusti<gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič tudi jaz vas prosim. Izrekam vam opomin in prosim, da ste tiho v
                  dvorani. <gap n="..."/><stage>(Jelinčič - govori iz klopi.)</stage><gap n="..."/> Gospod Jelinčič, to je
                  proti poslovniku, kar vi počenjate. Prosim, da ste tiho. <gap n="..."/><stage>(Jelinčič -
                     govori iz klopi.)</stage><gap n="..."/> Gospod Jelinčič. Sejo prekinjam, sejo nadaljujemo
                  popoldne, ker ne moremo delati zaradi tega.</p>
            </sp>
            <stage type="time">(Seja je bila prekinjena ob 12.50 uri in se je nadaljevala ob 14.18
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Pričenjam nadaljevanje seje. Prosim, da ugotovimo prisotnost v dvorani! <stage>(47
                     prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Skladno z dopoldanskim delom seje odpiram <title>24. TOČKO DNEVNEGA REDA - TRETJA
                     OBRAVNAVA PREDLOGA ZAKONA O LASTNINSKEM PREOBLIKOVANJU PODJETIJ, KI OPRAVLJAJO
                     TURISTIČNO DEJAVNOST IN KATERIH NEPREMIČNINE SE NAHAJAJO NA OBMOČJU
                     TRIGLAVSKEGA NARODNEGA PARKA</title>. Skladno s 198. členom poslovnika je Vlada
                  predložila uskladitvene amandmaje k 4., 7., 31. in 32. členu.</p>
               <p>Najprej dajem na glasovanje amandma k 4. členu: <q>"Besedilo drugega odstavka se
                  črta."</q> Glasujemo o uskladitvenih amandmajih. Ugotovimo sklepčnost! <stage>(42
                     prisotnih.)</stage> V dvorani nas je več. Ugotovimo sklepčnost! <stage>(42
                     prisotnih.)</stage> Ugotovimo sklepčnost! <stage>(44 prisotnih.)</stage> Želi
                  kakšna poslanska skupina napovedati obstrukcijo, ker nas je v dvorani več.
                     <stage>(Ne.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za predlog uskladitvenega amandmaja k 4. členu? <stage>(35
                     poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma uskladitvene narave k 7. členu: besedilo tega člena se
                  spremeni, tako da se glasi: <q>"Delničarji sklada poleg Republike Slovenije so lahko
                  le: občine na območju Triglavskega narodnega parka, vendar skupno število delnic,
                  ki jih lahko kadarkoli pridobijo ne sme preseči za posamezno občino 5% delniškega
                  kapitala sklada ali skupnega obsega 25% delniškega kapitala sklada; državljani
                  Republike Slovenije, vendar skupno število delnic, ki jih lahko kadarkoli
                  pridobijo, ne sme preseči za posameznika državljana 0,2% delniškega kapitala
                  sklada ali skupnega obsega 24% delniškega kapitala sklada."</q> Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Imamo amandma k 31. členu: v besedilu prvega in drugega odstavka tega člena se
                  črta beseda <q>"gospodarski"</q>. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Amandma k 32. členu, ki ga imate na 2. strani poročila, je zelo dolg in ga dajem
                  na glasovanje. Ugotovimo sklepčnost! <stage>(43 prisotnih.)</stage> Ugotavljam
                  prisotnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandmaje uskladitvene narave sprejeli.</p>
               <p>Želi kdo, preden dam zakon na glasovanje v celoti, obrazložiti svoj glas glede
                  glasovanja zakona o celoti? <stage>(Ne.)</stage></p>
               <p>Zakon v celoti dajem na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je zakon sprejet.</p>
               <p>Imamo še dodaten sklep. "Državni zbor predlaga Vladi, da v roku 6 mesecev pripravi
                  zakonsko rešitev, s katero bi zakon o skladu kmetijskih zemljišč izvzela zemljišča
                  v osrednjem območju Triglavskega narodnega parka in jih predala v upravljanje</p>
               <p>javnemu zavodu Triglavski narodni park Bled." Predlagatelj poslanska skupina SND.
                  Komisija sklepa ne podpira. Želi kdo besedo o dodatnem sklepu.
                     <stage>(Ne.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Prehajamo ponovno na <title>31. TOČKO DNEVNEGA REDA - PREDLOG ZAKONA O LASTNINSKIH
                     IN DRUGIH STVARNIH PRAVICAH</title>, ki ga obravnavamo v prvi obravnavi. Prej
                  je imel besedo gospod minister Zoran Thaler. Proceduralno gospod Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Preden dobi nazaj besedo gospod Thaler, bi vprašal predsedujočega, kdo
                  predstavlja Vlado. V Poročevalcu je napisana gospa Zupančičeva in ne gospod
                  Thaler. Vemo, da ima vsak zakon svojega predstavnika in upam, da ne bo sedaj na
                  vrat na nos priletel nek dopis, da je pa gospod Thaler predstavnik Vlade pri tem
                  zakonu, kajti o tem je treba nekoliko prej sporočiti. V kolikor že tak dopis
                  obstaja, mi nismo bili z njim seznanjeni, dovolite mi, da izrazim protest.
                  Vsekakor bi pa prosil, če mi predsedujoči odgovori na to vprašanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Žarko Pregelj. Kot ste videli, smo razpravo prej zaključili
                  glede na posredovanje gospoda Toneta Peršaka, ki je zahteval, da na določena
                  vprašanja odgovori Vlada, ker so se nanašala na kompetenco zunanjega ministrstva
                  in na vprašanja je odgovoril gospod Zoran Thaler. Mislim, da je tu tudi gospa
                  ministrica in bo verjetno tudi ona odgovorila na vprašanje. Izvolite, gospa
                  ministrica.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Hvala lepa, gospod predsedujoči. Spoštovane poslanke, spoštovani poslanci! Namen
                  zakona, ki je danes v obravnavi, je ureditev lastninske in drugih stvarnih pravic
                  in je v skladu s 13. in 68. členom Ustave Republike Slovenije. 7. poglavje je le
                  majhen del zakona, ki načelno ureja stvarne pravice tujcev na nepremičninah. Zakon
                  realizira določbo prvega odstavka 68. člena in ureja način in pogoje pridobivanja
                  lastninske pravice na nepremičninah za tujce. Zakon ne posega v ustavno prepoved,
                  da tujci ne morejo pridobiti lastninske pravice na zemljiščih, razen z dedovanjem
                  ob pogoju vzajemnosti. Zakon pa opredeljuje stavbno pravico, ki je le pravica
                  gradnje in redne rabe stavbišča in funkcionalnega zemljišča in je tako popolnoma
                  jasno, da ni lastninska pravica, ampak le pravica rabe. Iz imena samega, torej
                  stavbna pravica, je jasno razvidno, da gre le za pravico rabe na stavbnem
                  zemljišču in ne na drugih vrstah zemljišč. Iz ustave jasno izhaja, da je pojem
                  nepremičnina širši pojem in da je pojem zemljišče ožji pojem in mu ustava
                  zagotavlja posebno ustavno varstvo. Ustava je jasno opredelila, da tujci ne morejo
                  pridobiti lastninske pravice na zemljišču, katero pa lahko na podlagi zakona
                  pridobijo na drugih vrstah nepremičnin. Predloženi zakon o lastninskih in drugih
                  stvarnih pravicah je izvedba določil 68. člena Ustave Republike Slovenije.
                  Predlagatelj sicer meni, da določila člena 98. in 101. predlaganega zakona niso v
                  nasprotju z ustavo. Zaradi morebitnih različnih tolmačenj pa bo predlagatelj do
                  naslednje obravnave preoblikoval besedilo tako, da bo dikcija jasna in ne bo
                  dopuščala dvomov. Enako bo predlagatelj ravnal tudi v drugih primerih, v kolikor
                  se zdi, da je dikcija tako netočna, da bi lahko dopuščala različna tolmačenja. V
                  naslednjih fazah obravnave bo predlagatelj upoštevajoč vaša stališča, cenjeni
                  poslanci, sprejeta ob obravnavi odnosov Republike Slovenije z Evropsko unijo in
                  tega zakona. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bučar ima besedo. Razpravljamo o stališčih in sklepih, potem
                  bom pa dal besedo tudi predstavniku sekretariata.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala za besedo. Težko mi je biti polemičen, ampak vendarle, zdaj pa sem se nekako
                  skoraj moral oglasiti. Torej ob trditvi, da je ta zakon v skladu z ustavo in da ne
                  krši ustave, če jaz berem recimo - pred nosom imam slučajno 100. člen - lastninsko
                  pravico na nepremičninah in stavbno pravico lahko pridobi. Poglejte, ali je zemlja
                  nepremičnina ali ni? Mislim, da je to popolnoma jasno. Kako je mogoče, mislim, jaz
                  ne vem, dobro, tukaj je sicer glasovalni stroj. Dobro, če bomo rekli deset, stojim
                  zdaj na plaži, ne pa za tem pultom, glasujemo, torej ugotovite, da stojim na
                  plaži, pa je stvar urejena. Mislim, to je smešno, dajmo se resno pogovarjati.
                  Enostavno je človek užaljen, da imajo človeka prav za duševno omejenega, saj
                  mogoče sem, ampak. To je ena stvar. Drugič pa, pred seboj, sem ravnokar zdajle na
                  mizo dobil, imam predlog gospoda Janeza Kocijančiča, ki pravi v 1. točki: <q>"Državni
                  zbor nalaga Vladi, da izdela in predloži Državnemu zboru posebno primerjalno
                  študijo, separat o lastninskih sistemih v državah Evropske unije, s posebnim
                  ozirom na sistem zaščite nacionalnih interesov"</q>. In drugič: <q>"Državni zbor nalaga
                  Vladi, da preuči ustavnost predlaganih rešitev v 7. poglavju zakona. Posebej naj
                  se preuči pravni karakter stavbne pravice"</q>. Omejim se na ti dve točki. S tema
                  dvema točkama se jaz v celoti strinjam, vendar ne bi želel ponoviti te farse
                  pravzaprav iz zadnje razprave, ki smo jo imeli, ko pride Vlada s slovesno izjavo,
                  kako je navdušena nad tem, da se začnemo o stvareh pogovarjati, da želimo, in tudi
                  Vlada podpira to, da bi bili v zadevah nacionalnega pomena dejansko soglasni,
                  potem pa najprej predlaga odločitev o nekem spornem predlogu, to se pravi o tako
                  imenovanem španskem predlogu, potem pa slovesno oznani, zdaj, v ponedeljek se bomo
                  začeli pogovarjati o soglasju. To je pa malo smešno. Zato predlagam, če dovolite,
                  gospod predsedujoči, prav naslanjajoč na predlog gospoda Kocijančiča, da to
                  razpravo prekinemo za toliko časa, da dobimo od Vlade ta stališča oziroma da Vlada
                  organizira, in da potem preprosto nadaljujemo z razpravo, ko bomo dejansko imeli
                  občutek, da razpravljamo in glasujemo o neki zadevi, o kateri imamo fundirano
                  osnovano mnenje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Če sem vas razumel, gospod Bučar, predlagate, da počakamo toliko časa,
                  da Vlada poda poročilo, da je zakon ustaven? <gap n="..."/><stage>(Govor v dvorani - ne sliši
                     se.)</stage><gap n="..."/></p>
               <p>Gospod Kocijančič predlaga: <q>"Državni zbor nalaga Vladi, da izdela in predloži
                  Državnemu zboru posebno primerjalno študijo, separat o lastninskih sistemih v
                  državah Evropske unije s posebnim ozirom na sistem zaščite nacionalnih interesov.
                  To je predlog dodatnega sklepa."</q> <gap n="..."/><stage>(Govor v dvorani - ne sliši
                     se.)</stage><gap n="..."/> Vi imate, gospod Bučar, proceduralni predlog. Prosim, da ga še
                  enkrat formulirate, da vemo o čem bomo glasovali.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Hvala lepa za besedo. To je sicer moj prvi proceduralni predlog v vsem mandatu.
                  Moj predlog je, da glasujemo o tem, da se ta razprava prekine, dokler ne dobimo
                  stališča s strani Vlade, jasno opredeljeno stališče, ali je ta predlog v skladu z
                  ustavo ali ni. Ne gre samo za stališča Vlade, Vlada naj - tudi v smislu tega, kar
                  je predlagal gospod Kocijančič - predloži ekspertna mnenja, ki bodo potrdila ali
                  zanikala to dejstvo, ki je edino pravno relevantno. Se pravi, ali je ta del zakona
                  v skladu z ustavo ali ni. Samo to je relevantno in mi rabimo ekspertno mnenje. Če
                  smem, gospod predsedujoči, povedati še to, da, recimo, jaz se z gospodom
                  Kocijančičem ne morem strinjati v njegovi argumentaciji, češ, Ustavno sodišče je
                  tisto, ki bo končno odločilo, ali je nek zakon v skladu z ustavo ali ne. Državni
                  zbor mora sam to presojati in sam si mora najprej dobiti popolnoma jasno strokovno
                  mnenje; s tem še ni rečeno, da je tako strokovno mnenje indiskutabel. Lahko je še
                  zmeraj - saj v življenju niso stvari samo črne ali bele. Dostikrat so stvari
                  mešane in presoja Ustavnega sodišča je potrebna ravno takrat, kadar gre za
                  upravičen dvom, ali je bila neka stvar ustavna ali ne. To je treba odločiti.
                  Državni zbor je pa dolžan, po svoji funkciji, da najprej presodi zakonitost
                  oziroma ustavnost posameznega predloga in se na podlagi tega odloča. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Imamo proceduralno, ne morem vam dati besede, gospa ministrica. Najprej bi rad
                  poudaril nekaj stvari: Vlada je dolžna in mora Državnemu zboru predlagati take
                  zakone, ki so v skladu z ustavo, kajti v naši državi smo vsi dolžni, da spoštujemo
                  ustavo in Vlada je to povedala. <gap n="..."/><stage>(Govor iz dvorane - ne sliši
                     se.)</stage><gap n="..."/> Tudi mnenje sekretariata imamo. Gospod Bučar, samo še
                  vprašanje. Vi želite, da se to prekine v okviru te seje, ali se prenese na eno
                  izmed naslednjih sej? <gap n="..."/><stage>(Dr. France Bučar iz dvorane - ne sliši
                     se.)</stage><gap n="..."/> Dobro. Predlog gospoda Bučarja, ki je proceduralne narave,
                  dajem na glasovanje. Ugotovimo sklepčnost! Vsi boste dobili besedo, gospod
                  Baškovič, gospod Poljšak in gospa Dobrajčeva so se prijavili. <gap n="..."/><stage>(Nemir v
                     dvorani.)</stage> Ugotavljam prisotnost. Gospod Jelinčič, vam izrekam ponovno
                  opomin. <gap n="..."/><stage>(Nemir v dvorani.)</stage><gap n="..."/> <stage>(52 prisotnih.)</stage></p>
               <p>Kdo je za proceduralni predlog gospoda Bučarja? <stage>(22 poslancev.)</stage> Je
                  kdo proti? <stage>(24 poslancev.)</stage></p>
               <p>Ugotavljam, da predlog ni sprejet.</p>
               <p>Besedo dajem najprej gospodu Baškoviču. Prosim. <gap n="..."/><stage>(Ugovor iz dvorane - ne
                     sliši se.)</stage><gap n="..."/> Gospod minister; o nobeni Zupančički tu ne govorimo<gap n="..."/>
                     <stage>(Ugovor iz dvorane - ne sliši se.)</stage><gap n="..."/> Gospod Jelinčič, prosim,
                  da se obnašate skladno, korektno s poslovnikom. V kolikor ne, bom dal
                     <gap n="..."/><stage>(Ugovor iz dvorane - ne sliši se.)</stage><gap n="..."/> Gospod Baškovič,
                  prosim, izvolite besedo.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa, jaz sem se javil za besedo, ker sem bil pač izzvan in pozvan, da podam
                  tudi naše mnenje, čeprav je iz našega mnenja sicer že razvidno, kakšno je stališče
                  našega sekretariata.</p>
               <p>Najprej moram reči, da je to bilo prvo vprašanje ustavnosti oziroma skladnosti z
                  ustavo, ki smo se ga tako morali lotiti in smo se ga lotili. Pazljivo smo
                  pogledali gradiva, obrazložitev zakona. Moram povedati, da takrat, ko smo dobili
                  prvi zakon, ta je bil potem nadomeščen z drugim, hkrati smo dobili tudi predlog za
                  spremembo ustave od Vlade in je bila to sinhronizirana akcija.</p>
               <p>V predlogu za spremembo ustave je bilo rečeno, da bi šli v postopek za spremembo
                  68. člena ustave, ki prepoveduje prodajo zemlje, zemljišč tujcem, ta zakon pa
                  rešuje situacijo v okviru obstoječe ustavne ureditve. To je bilo na obeh straneh
                  razvidno in tudi v tej obrazložitvi se s tega štarta, ko se obrazlaga VII.
                  poglavje. Mi smo intencijo zakona zasledovali in vse te logične povezave. Z našega
                  vidika se je potem izkazalo, da ne moremo reči, da je to ustavno sporno, temveč
                  nasprotno, to, kar je že gospa predstavnica Vlade povedala, je v okviru sedanje
                  ustavne ureditve, in sicer zakaj. Tukaj gre za to, da tisto, kar ustava terja, v
                  prvem odstavku celo terja zakon, ki ne uredi pravic tujcev do nepremičninah. To
                  ustava terja, to moramo urediti. Izjema so zemljišča. Ta so po ustavi zaprta za
                  tujce, razen tiste izjeme, dedovanje itn. in tudi ta zakonska ureditev, če jo
                  pazljivo pregledate, tudi po naši oceni v to ne posega. Zemljišč ne obravnava na
                  strani tujcev in te lastninske pravice tu ni. Pojavi se drugo, kar zadeva
                  nepremičnine kot širšega pojma z izjemo zemljišč, omogoča v skladu z drugo
                  naravnanostjo zakonodaje, ustave in vsega skupaj, da pridobivajo nepremičnine v
                  proizvodne namene, poslovne prostore itn., objekte. To je v okviru ustave.</p>
               <p>Ta nova stavbna pravica, ki je nismo navajeni, je res nov inštitut, ampak ga ta
                  zakon uokvirja v stvarne pravice, ne v lastninsko področje, ne v lastninsko
                  pravico. Lastninska pravica je kljub temu še zmeraj zadaj in je to razdeljeno, ta
                  del je rešen, da se ne da to med sabo identificirati. Gre za, kot je bilo rečeno,
                  posebno pravico rabe, gradnje itn. Te intence smo opazovali in smo odstopili od
                  tega, da bi to označili kot ustavno sporno.</p>
               <p>Drugo je potem izvedba. To poglavje je dosti zapleteno napisano. Moramo priznati.
                  Mi smo tudi opozarjali na nekatere, ampak to je stvar izvzemanja, kombinacije
                  členov, tu je treba izčistiti, to drži. Naše mnenje tudi o tem govori, ampak to je
                  stvar potem druge in tretje obravnave. Tam bi potem šli v detajle izčiščevanja, če
                  v zakonu ostane to poglavje, pod to predpostavko.</p>
               <p>Moram reči še to, da smo to razumeli, kot neko vmesno rešitev, ki nastopa med
                  <q>"Scilo in Karibdo"</q> obstoječe ustavne ureditve in bodoče ustave, predlagane
                  spremembe v ustavi. In je to neka stvar, ki jo je treba očitno, ko bomo res
                  realizirali špansko pobudo in ves ta sporazum, če bo podpisan, po moje to sploh ne
                  bo več igralo, bo moral biti zakon drugače napisan v tem delu ali nov zakon, ki bo
                  potem, če smo realni moral lastninsko pravico tujcev urediti kot lastninsko
                  pravico. Ampak to je pa druga faza, o kateri danes ne razpravljamo. To nas še
                  čaka. Zdaj vse to med sabo prepletati pa ne gre in z vidika španske pobude že
                  ocenjevati ta predlog, mislim, da ne gre. To sta dve sferi, ki ju moramo tudi
                  časovno in tudi reševanje ločevati. Toliko. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Poljšak, potem gospa Dobrajc in gospod Bučar. Vsi so
                  replike. Izvolite, gospod Poljšak.</p>
               <p>Ponovno poudarjam, da so vse replike, tudi gospod Potrč ima repliko. Imam napisano
                  naprej, ampak to je po dnevnem redu, tudi gospod Pregelj. Izvolite, gospod
                  Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Moram reči, da sem razočaran nad izvajanjem gospe Zupančičeve in sedaj tudi
                  gospoda Baškoviča.</p>
               <p>Najprej priznate, da je nepremičnina širši pojem in priznate, da je zemljišče ožji
                  pojem, potem pa pravite, da zemljišče ni zajeto, ko rečeš nepremičnina. In trdite,
                  da je v skladu z 68. členom. Če najmanj, zato da bi vaše izvajanje držalo, najmanj
                  kar bi moralo biti v vseh členih, ali v enem členu, recimo tam na začetku VII.
                  poglavja, bi moralo pisati, kjerkoli piše nepremičnina, se ne nanaša na zemljišča,
                  ali tako, vsi naslednji členi, kjer je navedena nepremičnina, se ne nanaša na
                  zemljišča ali, v vsakem členu, kjer piše nepremičnina, recimo, 98. člen, na
                  nepremičninah, razen na zemljiščih, če bi pisalo. Ne vem, logika je logika. Ker v
                  ustavi v 68. členu najprej govori o nepremičnini, potem pa tako zraven, zato, da
                  je jasno, govori o zemljišču. Se pravi, ta zadeva mora biti na tak način
                  razčiščena in jaz se ne strinjam z vami zato, da - jaz vas prosim, da v smislu
                  vaše verodostojnosti in iz spoštovanja do vas, tudi verodostojno stvari tolmačite.
                  Ker če ne, si bom mislil, da - vas ne bom več spoštoval.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Dobrajčeva.</p>
            </sp>
            <sp who="SDZ1:DobrajcPolonca">
               <speaker>POLONCA DOBRAJC:</speaker>
               <p>Hvala za besedo. Replika ministrici za pravosodje. V svoji obrazložitvi deloma
                  priznava, da rešitve v sedmem poglavju niso najboljše, obenem pa se sklicuje na
                  nas, cenjene poslance, da bo Vlada upoštevala in izvedla rešitve, kakršne bodo
                  sprejete tukaj. Gospa ministrica Zupančičeva! Ko je bil v proceduri zakon o
                  policiji, je bil izglasovan sklep, da se delo oziroma del, ki se nanaša na posebne
                  metode in sredstva, ki je bil v direktnem nasprotju s takrat dva meseca veljavnim
                  zakonom o kazenskem postopku, ki ste ga vi predlagali in ki ste ga vi zagovarjali
                  tukaj, je bilo to izglasovano na Državnem zboru. In kaj se je zgodilo? Namesto da
                  bi policija uvedla svoj zakon, namesto da bi SOVA pripeljala v Državni zbor svoj
                  zakon, bo še na tej seji ali na naslednji seji ista ministrica za pravosodje, ki
                  je molčala kot članica Vlade, ko smo sprejemali protizakonit zakon, v predlogu, ki
                  je kršil dva meseca stari zakon, bo zagovarjala spremembe zakona o kazenskem
                  postopku. In da bo zadeva še slabša, na Odboru za notranjo politiko njeni ljudje
                  povejo, da so spremembe usklajene s predlogom zakona o policiji. Zato se mi ne v
                  tem zboru kot član Vlade sklicevati, kako Vlada spoštuje sklepe tega Državnega
                  zbora. Če zakon ni v redu, ne bom se spuščala v pravne rešitve, ki jih tudi
                  ministrica ne zna pojasniti in se sklicuje na voljo poslancev in na sklepe, nikoli
                  in nikdar Vlada tega ne bo mogla zagotoviti! Kajti osnovni princip vsega je to, da
                  je zunanja politika in Vlada dobila v tujini nezadostno oceno, tako Drnovšek kot
                  gospod Thaler. In je tujina rekla, Državni zbor naj sprejme zakon. Če je slučajno
                  padlo to na pravosodje in če so vam Španci dopolnjevali zakon, gospa ministrica,
                  ga, prosim, vsaj poskušajte razložiti, ne se pa sklicevati na voljo pa na sklepe
                  parlamenta, ki jih ne spoštujete! Danes popoldne, ob 17.00 uri se bomo še naprej o
                  tem pogovarjali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bučar, izvolite.</p>
            </sp>
            <sp who="SDZ1:BučarFrance">
               <speaker> DR. FRANCE BUČAR:</speaker>
               <p>Hvala lepa. Zdaj pa že težko govorim brez emocij, ker se mi po nastopu gospoda
                  Baškoviča, ki je šef naše pravne službe, postavlja vprašanje, ali lahko ta gospod
                  še ohrani profesionalni status pravnika? S tako razlago, kot jo je tukaj podal, če
                  berem še enkrat, zdaj sem že dolgočasno, 100. člen: lastninsko pravico na
                  nepremičninah in stavbno pravico. Se pravi lastninska pravica na nepremičninah, a
                  to obsega tudi najbolj klasični primer nepremičnine - torej zemljišče. Mislim, da
                  je to vsakemu jasno in kljub temu se tukaj sprenevedamo. Lahko bi se strinjal s
                  prvim delom njegove razlage, ko je Vlada poslala predlog za spremembo ustave in
                  vzporedno s tem tudi predlog o ureditvi stvarnih pravic. V tem zaporedju nekako bi
                  potem tudi razumel stališče našega Sekretariata za zakonodajo in pravne
                  zadeve.</p>
               <p>Če pa zdaj mimo tega razpravljamo o zakonu, takem, kot je napisan, kako je mogoče
                  priti do take razlage! Kot sem že prej rekel, vsak bruc v prvem letniku na
                  fakulteti bi se moral temu čuditi. Najmanj 2.500 let je že to znano vsakemu
                  juristu, mi pa se tukaj sprenevedamo. Prvič. Drugič, sedaj pa govoriti o tem, da
                  bomo o teh stvareh tako ali tako govorili v drugi fazi postopka. Poslušajte, prva
                  faza je ravno zato, da se vsa sporna načelna strokovna in pravna vprašanja in
                  politična razčistijo. To stališče je popolnoma nemogoče in jaz, oprostite izrazu,
                  ker že malo emocionalen postajam, pri tem sramotnem in pogubnem početju za našo
                  državnost, preprosto ne morem več sodelovati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Potrč. Vsi imajo replike. Gospod Kocijančič, vi
                  boste na vrsti, gospod Potrč, gospod Pregelj, gospod Kocijančič, gospod Podobnik,
                  gospod Mozetič. Vsi imajo replike. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Jaz bi tudi rad samo poudaril, da sem po odgovorih, ki so mi jih dali predstavniki
                  Vlade, bolj prepričan o slabosti rešitev in o nekorektnem tolmačenju teh rešitev,
                  kot sem bil prej, ko sem hotel zelo korektno neka vprašanja oziroma ko sem jih
                  postavil in pričakoval odgovore. Zdaj je na eni strani razlaga gospe ministrice,
                  da ta zakon ureja stvarno pravico, ki je pravica samo za gradnjo in ni lastninska
                  pravica. Recimo, da sem to razumel, če ne bi bral v 100. členu, kar je napisano in
                  kjer piše, da se poleg stavbne pravice ureja tudi vprašanje lastninske pravice na
                  nepremičninah, s pojmom nepremičnin, ki jih jaz tudi pojmujem v tem primeru pač
                  kot generičen pojem, kar pomeni vse nepremičnine, ki jih poznamo. Po drugi strani
                  je gospa ministrica rekla, da je cilj tega zakona, da uredi lastninsko pravico
                  tujcev v obsegu, ki jo določa prvi odstavek 68. člena, kar je naša ustavna
                  pravica, da ne rečem tudi obveza in interes. Zdaj, če je to drugo točno, potem je
                  kompletno vse, kar je za lastninsko pravico, urejeno tudi za tujce. Vsa poglavja
                  od 1 do 9, vključno s 7., ker tudi ta obravnava v 100. členu v prvem delu
                  lastninsko pravico. Posebej je urejena za tujce pa še stavbna pravica. To je tudi
                  ena možnih razlag tega zakona. Stvari so mi resnično nejasne.</p>
               <p>Tretje, kar bi rad povedal, je to, da iz teh razlag gospe ministrice in iz
                  razlage, ki jo je dal gospod Thaler, pa bi upal trditi, da razumem, da tudi v
                  Vladi kakšne posebne jasne precizne uskladitve, kaj se res želi, ni, da se namreč
                  Ministrstvo za pravosodje zaveda ustavnega problema in ga poskuša reševati na
                  samosvoj način. Ne bom rekel, ali je ustaven ali neustaven, ker je to hudo za
                  mene, ker to si lahko redki privoščijo, ampak sam si tega ne bom - imam pa svoje
                  mnenje, reševati.Gospod minister Thaler pa razumljivo gleda bolj drugi vidik, to
                  je sklepe, ki smo jih sprejeli, ker razumem njegovo razlago, ki jo je dal začetku,
                  da moramo urejati predvsem vprašanje lastninske pravice, in to že sedaj, ne samo
                  stvarne pravice in drugo, da bi bilo najbolje, če bi v prvi obravnavi poleg drugih
                  sprejeli en sam sklep, da Vlada zakon za drugo branje pripravi v skladu s sklepi,
                  ki jih je sprejela ob vključevanju v Evropsko unijo, kar vsi vemo, kaj vsebinsko
                  pomeni in kar pomeni še večje neskladje v pogledih obeh ministrstev.</p>
               <p>Zadnje, kar ni zelo pomembno za to temo, pa kljub temu ministrico prosim, ali je
                  možno dati odgovor? Namreč 107. člen, naj mi ne zameri, ne razumem in ne vem, kaj
                  v njem piše. Ne znam ga prebrati. Mislim pa, da če že hočemo urejati vprašanje
                  lastninske pravice, potem moramo postopno priti tudi iz preureditve bivše pravice
                  uporabe na stavbnem zemljišču za gradnjo, dokler hiša na njem stoji, kakršno smo
                  imeli, v lastninsko pravico. Zanima me, ali je to urejeno ali ne? Na kakšen način?
                  Tega ne razumem in ker ne razumem, pač pričakujem, da ni urejeno. Mislim pa, da je
                  treba to tudi urediti, ker drugače bomo še dvajset in več let vlekli pravico
                  uporabe tudi v tem sedanjem sistemu, kar se mi zdi pa absolutno nesmiselno in
                  mislim, da jo moramo čimprej tudi neko rešitvijo v zakonu, sam predlagam celo zelo
                  poenostavljeno, na ustrezen način kvalificirati na pravni način, ne rečem
                  prekvalificirati, ampak na pravni način kvalificirati in omogočiti, vpis v
                  zemljiško knjigo, kar ta zakon jasno piše glede nepremičnin. Kar ni vpisano v
                  zemljiško knjigo, ne obstaja.</p>
               <p>Sedaj bomo lahko še nekaj let razpravljali, ali od koga obstaja še neka bivša
                  pravica uporabe, ne lastninska pravica, in kako jo bo eventualno kdaj v zemljiško
                  knjigo vpisal. Dokler ni teh odgovorov na ta vprašanja, moram reči, da je izjemno
                  težko glasovati o čemerkoli resnem v zvezi s tem zakonom. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Odgovarjati sem želel na izvajanje predvsem ministrice, kakor tudi
                  gospoda Baškoviča. Glejte, kljub vsemu, če opredeljujemo stavbno pravico kot
                  stvarno pravico na določeni stvari, se pravi na stavbi, ostaja sporen način
                  pridobitve te pravice. Namreč, v 99. členu pa tudi iz 100. člena se da tako
                  razumeti, tako kot iz 102. člena, je jasno razvidno, da gre postopek pridobivanja
                  stavbne pravice na zemljišču, kjer ni stavbe, pa je po prostorskih planih in
                  pogojih opredeljeno kot stavbno, kot zazidljivo, da v bistvu tam ni stavbe in ne
                  more tujec pridobiti te stvarne pravice, dokler mu kdo v bistvu zemljišča ne
                  proda. Jasno, da to ne more biti fizična oseba. Žal ne more biti. Kajti na podlagi
                  drugega odstavka 99. člena je jasno, da v tistem hipu, ko nekdo pridobi stavbno
                  pravico, v tem primeru tujec, postane lastnik tega zemljišča Republika Slovenija.
                  Pustimo rešitev, da bi bila to lahko rešitev lokalna skupnost. Tukaj gre v bistvu
                  za predhodno akcijo, ki jo mora izvesti država, pridobiti površine, ki so
                  zazidljive, postati lastnik in potem lahko oddaja stavbno pravico.</p>
               <p>To, kar vi predvidevate, da je to možno preko fizične osebe, se pravi preko
                  lastnika, ki je fizična oseba in prodaja, je to možno samo pri stavbah, ki so že
                  sezidane. Ali pa vsaj, da imajo številko, pa da je porušena, recimo, za kakšne
                  stare objekte. Ni pa možno v bistvu na površinah, ki še niso zazidane.</p>
               <p>Pridružujem se vsem tistim mnenjem, da je 100. člen v resnici v nasprotju z 68.
                  členom ustave, kajti pojem nepremičnine je dovolj širok. In če bi želeli, da se iz
                  tega pojma izključijo zemljišča, je treba to posebej zapisati. Ravno tako
                  ugotavljam, da C točka tega člena nima socialne funkcije in je zato v nasprotju z
                  ustavo, s 67. členom. In ravno tako je problematičen 102. člen, ki v bistvu, kot
                  sem že opozoril, omejuje pravico domači fizični in pravni osebi, da nazaj pridobi
                  pravico na zemljišču preprosto zato, ker tako, kot ga jaz razumem, je država
                  tista, ki potem podeljuje to pravico naprej. S tem, da se tukaj spet pojavi očitno
                  lapsus, kjer se v drugemu odstavku operira spet z lastninsko pravico na zemljišču,
                  in to očitno tujca. Tako da menim, da tako nedosleden zakon in tako v bistvu
                  tehnično tudi, ne samo v pravnem smislu, tehnično je v nasprotju z ustavo, res ne
                  more biti zdaj v obravnavi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Kocijančiču.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovane kolegice in kolegi! V našem parlamentu se pogovarjamo včasih o
                  političnih vprašanjih, včasih o pravnih, včasih zaidemo v detajle, ki nimajo
                  kakšnega posebnega smisla. To pot se pa pogovarjamo o političnih in pravnih
                  vprašanjih hkrati, kar je skrajno zahtevno, zlasti, ko se začnejo prepletati
                  argumenti z enega in drugega področja. In jaz mislim, da bi jih bilo dobro
                  razluščiti, če želimo priti do odgovarjajočih rešitev. Naj najprej povem svoje
                  mnenje o političnem vprašanju.</p>
               <p>Politično vprašanje je naslednje. Gre za problem vključevanja Slovenije v Evropsko
                  unijo, za formulirane zahteve, ki so Sloveniji predočene kot španski kompromis, in
                  za stališče Državnega zbora, da pooblaščamo Vlado, da na tej osnovi podpiše
                  asociacijski sporazum z Evropsko unijo. V tem zakonu naj bi se operacionaliziral
                  tisti konkretni del tako imenovanega španskega kompromisa, ki predvideva, da bi v
                  interimnem obdobju, pred sprostitvijo trga nepremičnin, lahko tujci pod pogojem
                  triletnega legalnega bivanja v Republiki Sloveniji kupovali nepremičnine. Moje
                  mnenje je seveda, da smo mi že z zelo prepričljivo večino to besedo dali, da smo
                  sočasno v dogovorih, ki, upam, da bodo v zelo kratkem obdobju pripeljali do
                  sporazuma vseh parlamentarnih strank o vključevanju v Evropsko unijo na tem, da
                  vključevanje v Evropsko unijo formuliramo kot konsenz vseh parlamentarnih strank
                  in s tem tudi neko nacionalno, politično, strateško opredelitev. Menim, da bi
                  naredili hudo napako, če bi s čimerkoli naredili videz, kot ga je nekajkrat, ne
                  samo naredila, ampak efektivno izvedla slovenska Vlada, da spreminjamo stališča.
                  Jaz te napake ne bi naredil in zato sem se v dopoldanski diskusiji zavzel za to,
                  da v zakonu v celoti povzamemo tisto, kar nasprotna stran, to se pravi
                  predsedujoča v Evropski uniji, in vse države članice Evropske unije pričakujejo,
                  da bo Slovenija storila.</p>
               <p>Drugi del je pa seveda povezan s tem, da Slovenija ni zavezana in ne more vleči
                  nobene poteze, ne da bi se zgodile zelo relevantne stvari na drugi strani, se
                  pravi, ne da bi prišli do podpisa, do uveljavitve asociacijskega sporazuma in zato
                  je zelo primerno, da se taka stvar v prvi fazi, v prvem branju zapiše v zakon in
                  da se vgradijo vsi elementi, ki omogočajo, da na osnovi tega, kar se dogaja,
                  slovenski parlament sklene to, kar bo menil, da je politično oportuno in pravno
                  sprejemljivo. Vse tri alinee, vsi trije sklepi, ki sem jih jaz predlagal, so
                  pravzaprav takega karakterja. Zdaj, jaz se zavedam, da je možen pristop s time
                  outom, se pravi, da bi mi zahtevali, da se to, kot je zahteval doktor Bučar,
                  naredi najprej in da se potem sklepa o zakonu v prvem branju. Mislim, da je ravno
                  tako, z istimi argumenti možen pristop tudi tako, da se zakon v prvem branju
                  sprejme, po možnosti kar se da precizno, kot sem rekel, v skladu s španskim
                  kompromisom in da se vgradijo te tri in morda še kakšna varovalka. Kar se tiče
                  ustavnosti zakonskih rešitev, sem jaz med tistimi, dal sem nekaj konkretnih
                  primerov, ki mislijo, da so stvari, morda tudi nehote, na hitro napisane, ne
                  dovolj precizno. Jaz sem se v bistvu zelo začudil, da se ni nihče zaletel v neki
                  drugi institut v zakonu, ki ga jaz nisem omenjal; namreč predvideno je, da se
                  lastnina nad zemljišči, kjer dobi stavbno pravico tujec, podržavi, da postanejo ta
                  zemljišča državna last Republike Slovenije. To je prvi ukrep nacionalizacije, ki
                  ga uvaja ta parlament, najbrž ste to spregledali, ker bi drugače marsikdo z vidika
                  svojih ideoloških opredelitev lahko imel na to take ali drugače pripombe. Ampak v
                  osnovi je moje prepričanje, da je žoganje s tem, ali je katera zadeva ustavna ali
                  ne in poizkus diskvalifikcije, da tisti, ki se z mojim ali pa s stališčem nekoga
                  drugega od poslanskih kolegov ne strinja, neodgovorno. Mislim, da to ni korektno
                  in ni na nivoju slovenskega parlamenta. O tem, kaj je in kaj ni v skladu z ustavo,
                  je treba razsojati z argumenti in med seboj primerjati te argumente.</p>
               <p>Vprašanje, ali je stavbna pravica stvarna pravica, ki ne posega v lastništvo nad
                  zemljo, ali je pa to de facto neka transkripcija pravice lastništva zemlje, je
                  zahtevno strokovno vprašanje, ki ga moramo razčistiti v zelo kompetentni strokovni
                  razpravi. Jaz samo sugeriram, da ne prejudiciramo z osebnimi stališči, naj bodo
                  pravna ali politična, karakterja tega in jaz mislim, da ravno to, da te stvari
                  izdvojimo v posebno, bi rekel strokovno razpravo in kasneje politično in pravno
                  odločanje v Državnem zboru, omogoča, da držimo besedo, ki smo jo pred dnevi dali,
                  da pustimo popolnoma odprta vrata za pogajanja z Evropsko unijo in da istočasno,
                  odvisno od reakcij, ki se bodo dogajale v mednarodnem prostoru, v celoti držimo
                  škarje in platno v rokah, in to oboji, in Vlada, ki nosi za pogajanja odgovornost
                  in parlament, ki ima po ustavi v zakonodajnem postopku vso pravico, da zakon v
                  drugi fazi spreminja, ne samo iz pravnih, lahko tudi zaradi političnih argumentov
                  in konec koncev, parlament, ki ima po ustavi pravico ratifikacije sleherne
                  mednarodne pogodbe.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovane kolegice in kolegi! Najprej bi rad gospodu Kocijančiču povedal, da je
                  gospod Žare Pregelj danes, ko je razpravljal v imenu poslanske skupine, izrecno
                  izpostavil drugi odstavek 99. člena, ki govori o tem, da v primeru pridobitve
                  stavbne pravice prejšnji lastnik izgubi lastninsko pravico, da lastnik tega
                  stavbnega zemljišča postane Republika Slovenija in je povedal, da je to prikrita
                  oblika nacionalizacije. Danes je bilo vsaj enkrat to omenjeno.</p>
               <p>Na kratko sem želel replicirati po nastopu gospoda Baškoviča in gospe ministrice.
                  Strinjam se, da gre za pravno in politično vprašanje. Prav pravni vidik tega
                  problema je tak, ki tudi strokovnjake na tem področju, ki so tu prisotni, tako v
                  Državnem zboru kot v Vladi, pa tudi naših strokovnih služb, imajo zelo diametralna
                  nasprotja. To se pravi, da so pogledi zelo različni oziroma meni ni bil
                  argumentirano in prepričljivo ovržen nekakšen sum, da je vendarle določene
                  poglavje tega zakona v neskladju z ustavo. Tudi po nastopu gospoda Baškoviča se
                  tega vtisa nisem mogel znebiti. Zato menim, da bi bil moder predlog, ki ga je dr.
                  Bučar predlagal, in škoda, da ni bil izglasovan, ker strokovna javnost, predvsem
                  ustavno-pravni strokovnjaki bodo morali čim prej na to vprašanje odgovoriti.</p>
               <p>Kar se pa tiče političnega vidika, predvsem notranjepolitičnega in vidika
                  sodelovanja in iskanja konsenza strank ob tem vprašanju pa menim, da je še dodatno
                  nerodno, da smo danes zopet tukaj v situaciji, da bo za nekaj glasov večina
                  preglasovala pri tako občutljivem vprašanju, ob dejstvu, da imajo parlamentarne
                  stranke pred seboj osnutek sporazuma o sodelovanju in da dobivajo usklajene
                  predloge oziroma pobude za sodelovanje, za konsenz in tako naprej; tam je celo nek
                  člen, ki pravi: <q>"tega sporazuma pred sprostitvijo trga nepremičnin in spremembo
                  68. člena ustave, bomo stranke podpisnice zagotovile vse potrebno za sprejem
                  zaščitne ureditve, s katero bodo na način, uveljavljen v članicah Evropske unije,
                  zaščiteni vitalni nacionalni interesi na tem področju."</q> Kako naj potem stranke
                  podpišejo ta sporazum, če se danes, po prepričanju nekaterih strank, dobesedno
                  tepta nacionalni interes na tem področju. To je nemodro, da se danes vztraja in na
                  silo hoče izsiliti. Tudi nemodro od tistega, ki je tak sporazum podpisal in ga
                  poslal strankam. Zato bi apeliral na modrost, da se najde rešitev v proceduri, v
                  našem poslovniku in da se odločanje o teh sklepih prestavi vsaj do dogovora
                  parlamentarnih strank. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Sprašujem, kje naj bi ta dogovor te parlamentarne stranke dosegle? V
                  parlamentu, kolikor vem, smo samo parlamentarne stranke, in mislim, da ta dogovor
                  dosežemo. In če sprejmemo 7. točko stališč in sklepov, bomo sprejeli točno tisto,
                  kar se ponuja, da bi se neki CK-ji dogovorili in uskladiti. To lepo piše:
                  <q>"Istočasno s predložitvijo predloga zakona za drugo obravnavo naj predlagatelj v
                  zakonodajni postopek predloži zakone o posebni zaščiti..."</q> in tako naprej. To je
                  Odbor za notranjo politiko, ki je zelo pozorno, predvsem to poglavje, nič drugega,
                  čeprav je drugi del, nepolitično sicer, ampak za nas, ljudi, dosti bolj pomemben,
                  o tistem drugem delu se nismo pogovarjali. Zlasti ne o tistem, kako ga bomo v
                  življenje spravili, da bo dejansko to res. Ne vem, zakaj bi se morali nekje drugje
                  pogovarjati, če je pa parlament za to določen.</p>
               <p>Sedaj pa, kar zadeva pravne bruce. Jaz sem tudi bil pravni bruc in priznam, da mi
                  je že kot brucu bilo jasno, da je nepremičnina v prvi vrsti zemljišče in potem so
                  stavbe in vse to.</p>
               <p>Če gremo na 100. člen. Že v začetku sem povedal in smo se tudi na odboru
                  pogovarjali, da je to poglavje slabo napisano, neprecizno napisano, da je treba
                  določene stvari bolj precizno narediti. Iz stališč, ki smo jih dali na odboru, in
                  če jih bomo sprejeli, bo Vlada zavezana, da te stvari pripravi. Tudi v tem 100.
                  členu je jasno, če beremo lastninsko pravico na nepremičninah, iz tega se da
                  razumeti, da je vključno z zemljišči, lahko da se popravi v to smer, razen na
                  zemljiščih, kar je jasno. Ustave nismo spremenili, ustavni člen velja - mislim, da
                  je 68. Prvi odstavek tega člena govori, da poseben zakon uredi pridobivanje
                  lastninske pravice tujcu na nepremičninah, drugi pa, da na zemljiščih tujci ne
                  morejo pridobiti lastninske pravice. Iz tega izhaja tudi ta zakon. Zato se mi ne
                  zdi niti fer, tudi na tak način, da je brucu jasno. Seveda je jasno, ampak tudi
                  nam je jasno, tudi Vladi je jasno, da pod temi nepremičninami ne more šteti - v
                  tem trenutku, dokler je ustava - zemljišč. To je jasno! Ne vem, zakaj sedaj
                  očitati, da je nekdo to namenoma napisal, ali pa da namenoma hoče proti ustavi
                  sprejeti neko določbo. Iz stališč bo tudi to izhajalo, ker smo rekli, da je treba
                  to bolj precizno napisati in lahko, očitno nujno, glede na debato, mora priti v
                  drugo branje, tako da bo jasno, na katerih nepremičninah lahko pridobijo tujci in
                  pod kakšnimi pogoji, in še z vsemi ostalimi zaščitnimi zakoni, lastninsko
                  pravico.</p>
               <p>Kar zadeva zemljišča, dokler ustava velja, je nemogoče pridobiti lastninsko
                  pravico in zato je tukaj ureditev stavbne pravice, ki je po mojem mnenju in upam,
                  da bodo kaj več o tem napisali do drugega branja, opredelili, kaj je stavbna
                  pravica in kakšni so pogoji za to. Mislim, da bi tudi za naše državljane lahko to
                  veljalo, da bi imeli možnost in ustavno pravico, predvsem kakšni so pogoji, da
                  tujci pridobivajo stavbno pravico. Zato sem tudi prej glasoval proti tistemu
                  predlogu, ker ne vidim nobenega razloga, ki ne bo nič več, tudi če nam pride tukaj
                  15 ustavnopravnih strokovnjakov razlagat neko zadevo. Na koncu koncev se moramo
                  odločiti in dejstvo je, v končni fazi, če bo potrebo, bo tudi Ustavno sodišče
                  svoje reklo. Vendar mislim, da je to nedovolj precizno napisano, vendar glede na
                  to, da poznamo tudi člen ustave dovolj jasno, pri tem pa je prav, da bo vsem
                  jasno, tudi tistim, ki nočejo, da jim je jasno, da Vlada do drugega branja tisti
                  člen in vse ostale stvari popravi, če bomo sprejeli ta stališča, tako kot je Odbor
                  za notranjo politiko v svojih stališčih predlagal. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Kopšetu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Hvala lepa. Gospod predsedujoči, gospe in gospodje! Odločanje o taki stvari v
                  takšni zasedbi, v takem manjku tistih, ki imajo mandat o odločanju, je za mene
                  nasploh problematično. V Državnem zboru komaj zberemo ob tej zelo pomembni
                  problematiki 46 glasov prisotnosti. To je ena od stvari, ki je normalen človek in
                  normalen državljan te države, ko je šel na volitve, vsekakor ni pričakoval, ob
                  tako pomembni zadevi, kot jo danes obravnavamo in razpravljamo.</p>
               <p>Poglejte! Vsekakor nisem eden teh ljudi, pred menoj so govorili več ali manj sami
                  ljudje, po poklicu pravniki, nekateri med njimi tudi verjetno strokovnjaki.
                  Vendar, kot poslancu, za kar imam mandat, mi je popolnoma jasno, toliko in sem
                  pripravljen odločati samo takrat, kadar mi bo jasno in precizno predstavljeno
                  strokovno mnenje o problemu, ki ga je nakazal prof. dr. Bučar, kolikor vem, je on
                  profesor ustavnega prava. Slaba izkušnja, ki jo imam, osebna in pa splošna
                  poslanska, z gospodom Baškovičem kot vodjo te službe, pristojne službe v Državnem
                  zboru, kar je lahko tudi čisto moja osebna ocena in moja osebna travma, to
                  dovoljujem, vendar je ta slaba izkušnja pri meni prisotna. Jaz gospoda Baškoviča,
                  njegove razlage ne upoštevam in mu na žalost ne verjamem.</p>
               <p>Zato je ta predlog, ki ni bil izglasovan, kolegice in kolegi, in moja replika ni
                  namenjena ne ministrici za pravosodje, ne Baškoviču in ne komu drugemu, ampak
                  predvsem vam. Pri tem glasovanju, ki se ga je udeležilo točno 46 poslancev, je 24
                  poslancev glasovalo proti predlogu, 22 za. V uvodu sem rekel, da se čudim, da je
                  tako majhna zasedba pri tako pomembnem zakonu, da je tako malo ljudi tukaj,
                  verjetno je nekaj zelo upravičenih, drugi manj upravičenih. Odločamo se o stvari,
                  ali pa, moj občutek je tak in mislim, da ta občutek z mano delite o pomenu za
                  nacionalno zgodovino in za nacionalno prihodnost, gospe in gospodje. Ne moremo se
                  tokrat, četudi se jaz kdaj čredno obnašam v tem parlamentu, pri stvari, ki jo
                  štejem za manj pomembno ali pa ne toliko pomembno, kar mi volivci lahko upravičeno
                  zamerijo, vendar pred nacionalnim pomenom stvari pa se odločamo in nočemo in
                  zavračamo mnenje ustavno pravnih strokovnjakov, ker je nujno potrebno mnenje, da
                  ta zbor ve, o čem glasuje. Nismo vsi pravniki po poklicu, še manj pa smo
                  strokovnjaki iz prava vsi tukaj prisotni. Mi imamo mandat za odločanje, vendar ta
                  mandat nam je podeljen za to, da bomo znali razmišljati. Da bomo pa znali
                  razmišljati, imamo vso možnost in pravico in po poslovniku Državnega zbora, da
                  zahtevamo in dobimo ustrezno strokovno mnenje, preden se odločimo. To je bilo v
                  tem zboru danes zavrnjeno.</p>
               <p>Mimogrede, gospodu Mozetiču. Ni ga tu, na žalost, in vsem ostalim, ki govorijo
                  tukaj o tem, kaj se bodo stranke dogovarjale in pogovarjale na raznih partijskih
                  sestankih v parlamentu ali izven parlamenta. Gospe in gospodje, mandat v Državnem
                  zboru imajo poslanci. Poslanci in poslanke, seveda. Tukaj je nekaj poslancev, ki
                  so brez stranke. Ali to niso poslanci tega parlamenta ali nimajo mandata? Skupina
                  samostojnih poslancev je že dala javno izjavo, jo podpisala in distribuirala v
                  javnost. Tokrat ponovno izločajo štiri, najmanj štiri, kolikor vem pa pet ali celo
                  več, ena poslanka je, kolikor vem, tudi brez stranke, izločajo 5 glasov.
                  Izračunajte procent. Vsaj previdni naj bodo tisti, ki govorijo o strankarskem
                  dogovarjanju. Poslanci so tisti, ki imajo mandat in poslanci odločajo. Da pa
                  poslanci lahko odločajo, jim je nujno nuditi zadosti strokovne pomoči. Stranke se
                  lahko dogovarjajo, lahko prepričujejo svoje poslance, lahko delajo kar hočejo,
                  vendar stranke, to, kar javno izjavljate nekateri pred tem mikrofonom, se ne
                  morejo dogovarjati o nacionalni politiki, ampak poslanci imajo mandat in nobeden
                  drug. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik, izvolite.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Danes in tudi že včeraj smo v zvezi s tem zakonom, ki ga obravnavamo,
                  slišali celo vrsto tehtnih prispevkov, različnih stališč. Mnogi poslanci so se
                  trudili, da bi probleme razčistili, da bi nejasnosti odpravili in da bi lahko
                  poslali ta zakon v drugo branje. Prepričan sem, da tega dosedanja razprava ni
                  omogočila. Ostalo je precej nejasnosti, nekatere so celo več kot nejasnosti,
                  izražen je bil celo dvom v ustavnost sedmega poglavja - dobro, to je dvom, to
                  gotovo ni noben dokaz, kajti poslanci pravzaprav v tem smislu nismo pristojni, da
                  strokovno odločamo o ustavnosti ali o neustavnosti. Kljub temu ne moremo mimo
                  dejstva, če kompetentni ljudje iz stroke izražajo dvom. To je nekaj, kar nas mora
                  pravzaprav napeljati k temu, da tukaj nekaj še ni v redu, da priprava tega teksta
                  ni bila dovolj skrbna in da je potrebno še nekaj stvari narediti, da bi lahko šli
                  naprej v drugo stopnjo.</p>
               <p>Glejte, jaz nisem pravnik, ampak ko sem prej poslušal razlago z dveh strani, in to
                  zopet kompetentnih, tako od ministrstva kakor tudi od pravne službe, in je bilo
                  nekako rečeno, da lastninska pravica <stage>(o 100. členu govorim, prvi
                     stavek)</stage> na nepremičninah in stavbno in tako naprej. Kolikor se jaz
                  spomnim, je nepremičnina generični pojem, to se pravi splošni pojem, ki obsega
                  različne vrste nepremičnin. Vse to je banalno, samo je kljub temu v tem kontekstu
                  važno. Samo vedno, če jaz uporabljam generični pojem in ne omenim, da dele tega
                  generičnega pojma izvzemam, je v tekstu določeno, da mislim celotni obseg tega
                  pojma. To je res nekako za prvošolce, to je res neko osnovno, in zato jaz ne morem
                  razumeti razprave, ki jo je nekoliko površno, po mojem prepričanju, podal tudi
                  gospod Mozetič, ki je rekel, ah, saj nam je znan člen, 68. člen v ustavi, potem pa
                  že vemo, kako je to mišljeno. Jaz mislim, tako, po mojem sociološkem prepričanju,
                  zakonov ni mogoče pisati. Zakon mora biti formuliran tako, da ob njem ni nujno
                  potrebno poznati ustave, če ga tolmačiš. Zato mislim, da je to neka površnost in
                  nek <q>"bulšjeko"</q>, površni odnos do teh tekstov, češ, saj se bo kasneje popravilo.
                  Jaz mislim, da je to malo preveč, bom povedal, preveč pozicijsko zadržanje, preveč
                  nekako probleme prikriti, saj se bo vse nekako razrešilo. Mislim, da to ni čisto
                  pošteno. Mislim, da to na tak način tako važnih tekstov ne moremo lotevati.</p>
               <p>Druga pripomba, je naslednja. Vsi tukaj, kar nas je v tej dvorani, se zavedamo
                  važnosti tega zakona. Zavedamo se zunanjepolitičnih implikacij, zavedamo se tudi
                  vseh teh stvari, o katerih smo prejšnji teden in tudi danes dovolj govorili, ni
                  potrebno ničesar ponavljati. To pa zopet pomeni, da moramo vsa zakonska določila o
                  taki občutljivi problematiki, občutljivi doma, občutljivi zunaj, še posebej
                  skrbno, precizno in pravno strokovno pripraviti. Tu ne moremo reči, saj vemo, kaj
                  v ustavi stoji, zaradi tega pač, če rečemo nepremičnine, je logično, da ne mislimo
                  zemlje in tako naprej.</p>
               <p>Če se mi sedaj napotujemo v Evropo in skušamo pripravljati pogodbe z Evropsko
                  skupnostjo in potem se lotevamo na tako malomaren, na tako nemaren način. To ni
                  sprejemljivo.</p>
               <p>Še tretja pripomba, ki pa zadeva bolj politični vidik, o katerem je bilo pri nas
                  že marsikaj rečeno v zvezi s tem zakonom. O občutljivih vprašanjih je treba
                  odločati po političnih kriterijih. To je logično. Ne gre drugače, če hočemo priti
                  naprej. Razprava o zunanji politiki je pokazala, da poskus iskati vsaj približen
                  konsenz o nekaterih občutljivih vprašanjih slovenske zunanje politike, lahko
                  pripelje do nekih rezultatov. Kljub temu se je zgodilo, recimo, predlog naše
                  poslanske skupine danes, da bi v okviru te seje prekinili razpravo o tem zakonu in
                  dokončali dogovarjanje med strankami in šele nato zaključili to prvo branje, je
                  bil zavrnjen. To je škoda, zato ker se socialdemokrati zavedamo, da je pač
                  potrebno o določenih stvareh prevzemati politično odgovornost za odločitve, še
                  posebej na zunanjepolitičnem področju in da je za prevzemanje odgovornosti ali pa
                  soodgovornosti za te odločitve potrebno pač investirati nekoliko truda in nekoliko
                  dogovarjanja.</p>
               <p>Iz vseh teh razlogov, iz ugotovitve, da je ta tekst po moji sociološki pameti,
                  pripravljen, vsaj v sedmem poglavju, pripravljen malomarno in nemarno, da ni
                  logičen in na podlagi ugotovitve, da Državni zbor doslej ni bil pripravljen
                  prekiniti razpravo, dokler ne bi stranke dosegle nekega konsenza. Iz tega sledi za
                  našo poslansko skupino, da pri nadaljnjem sprejemanju in glasovanju o sklepih v
                  zvezi s tem zakonom nikakor ne moremo sodelovati. Ne bi bilo odgovorno, če bi
                  dvigali roke in gledali, kako se vede, in rekel bom nekoliko hudobno, namenoma
                  prikriva nemarno pripravljeni tekst, ki dejansko, kot je eden znanih slovenskih
                  pravnikov tukaj pred nekaj minutami rekel, res sodi v prvi semester ali pa so v
                  njem napake iz prvega semestra prava. Zaradi tega mi tukaj ne moremo sodelovati.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Ne bi se vpletal v te velike politične bitke. To ni moja stvar. Pač pa
                  sem prej hotel odgovarjati gospodu Bučarju, pa nisem prišel na vrsto. Glede prvega
                  semestra je bilo ponovno kot rečeno <q>"brucov"</q> in tako naprej. Na tej ravni se je
                  težko pogovarjati. Vendar, kot bruc, če sem bil tako imenovan, bi rad to povedal,
                  da ta pojem, kjer se začne ta velikanski strokovni spor nepremičnine tako ali
                  drugače, je čisto nepotreben. In bi rad to povedal, da sem se tudi jaz prvi
                  ustavil pri tem pojmu nepremičnine, kako se tu pojavlja v zvezi s tujci, pa sem
                  našel razlago, ki je logična in vsebinska in mislim, da se je ne morem sramovati,
                  zlasti, če sem se potem prepričal, kaj se je hotelo iz vseh okoliščin, ne morem
                  pripisovati nekomu, da je hotel nekaj napisati, kar mu ni mogoče utemeljeno reči,
                  da je res tako mislil. Zakon lahko razlagaš dobronamerno ali pa slabonamerno,
                  besedo ali pa stavek pa ravno tako. Že v ODZ-ju, se pravi, 1818. leta so bili ti
                  pojmi drugače in čisto postavljeni. Nismo imeli nepremičnin kar tako, kot se zdaj
                  v naši ustavi pojavi, tam je že, po moje bi bilo treba razmišljati, ko se je to
                  postavilo, smo imeli pojem stavb in zemljišč, in se je to stalno ločevalo, v
                  osnovi ali <stage>(nerazumljive besede)</stage> in tako naprej.</p>
               <p>In če se vračamo, zdaj, če samo pobiraš tukaj pojme nepremičnin, jih dvakrat
                  srečaš, če pobiraš pa pojme zemljišč, jih srečaš pa trikrat, štirikrat. Kakor
                  stvari bereš, ampak moraš potem logično razmišljati. In če tukaj govori o
                  nepremičninah, sem razumel tako, potem, ko sem vse to preštudiral, res primerjal,
                  kot je gospod Poljšak razumel, brez zemljišč, ker se zemljišča posebej pojavljajo.
                  In to bi lahko mirno se sporazumeli, pa napisali za bodoče, če je treba, dejansko
                  tako. Zato sem rekel, da je to stvar detajlov druge obravnave, če se o principih,
                  o konceptu sporazumemo, ker v prvi obravnavi obravnavamo koncept zakona, osnovne
                  rešitve. Detajli so manj pomembni. Če pa gre za redakcijske stvari, pojme, ki so
                  jih tukaj pisali strokovnjaki s tega področja, moramo pa to potem razčistiti res v
                  detajle. In to je bil moj namen, to sem hotel dopovedati. Če vzamemo ta zemljišča,
                  jaz sem že prej rekel, to poglavje je dosti zapleteno zapisano in zahteva veliko
                  študija, pojasnjevanja in moje dograjevanja in čiščenja, da bi potem do konca res
                  stvari bile čiste. Ampak če bereš - samo za primer - člen 98, tujci imajo, in tako
                  naprej, in druge stvarne pravice, pri nepremičninah enak položaj kot ga imajo<gap n="..."/>,
                  če zakon ne določa drugače. Že tukaj se mora človek ustaviti, če zakon ne določa
                  drugače, potem vse, kar je drugače, ne pride v poštev. No, in potem se pojavi pa
                  zemljišče, na stavbnem zemljišču je stavbna pravica. To bi lahko človek iz vsega
                  tega razbral. Zemljišče se pojavi kot stavbno zemljišče in tukaj je posebna
                  stavbna pravica. In potem, ravno tako stavbno zemljišče v 101. členu, pa na
                  zemljišču v 102. členu, pa lastnik zemljišča, spet v 102. členu, in tako naprej,
                  se večkrat pojavi kot zemljišče, kot poseben pojem, ki je tudi v ustavi posebej
                  postavljen ob nepremičninah kar tako, ker že tam je nekoliko preveč na splošno vse
                  skupaj. Če to logiko zakon jemlje, je bil majčkeno pod vtisom te ustavne delitve.
                  Če predpostavljaš, da ta ustava velja, da je tu, da ima te kategorije tako
                  postavljene, je treba zakon v temu okviru pripraviti, tolmačiti in izpeljati, tudi
                  revidirati. To je bila moja logika, nič drugega.</p>
               <p>Vem pa, ponovno se zavedam, da je pa res to poglavje, čeprav so ga pisali
                  strokovnjaki s tega področja, slabo napisano, premalo zgovorno in vzbuja take
                  dileme in razprave brez potrebe. Lahko bi potem pisalo, nepremičnine, v oklepaju
                  brez zemljišč, ali pa čisto tako, da bi pisalo druge pojme notri, in to se da v
                  dveh členih vse urediti, če seveda koncept sprejemamo. To pa je res stvar detajlov
                  v drugi in tretji obravnavi. Zato zdaj mi nismo mogli reči, kar mi je očitano, da
                  je to, da bi morali že mi opaziti, da je to protiustavno. Še enkrat ponavljam, da
                  je treba vse te okoliščine dejansko natančno gledati in mislim, ne morem reči, da
                  je tu brucovska napaka, ker to so pisali kompetentni strokovnjaki, ker drugim
                  takega zakona ne moreš zaupati v izdelavo. No, hvala lepa.</p>
            </sp>
            <sp who="SDZ1:ToplerVladimir">
               <speaker> PODPREDSEDNIK VLADIMIR TOPLER:</speaker>
               <p>Hvala lepa. Najprej ima repliko gospod Pregelj, potem gospod Podobnik, gospod
                  Jelinčič in gospod Kopše. Gospod Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Repliciram gospodu Baškoviču glede na način, kako je poizkušal sicer
                  zelo zapleteno poglavje, kot sam poudarja, razumeti. Jaz ga tudi razumem na svoj
                  način in ga tudi lahko razlagam na svoj način. Toda dejstvo je, da je to slabo za
                  neko zakonsko dikcijo. Zakonska dikcija mora biti taka, da se jasno razume in da
                  ni sporov, kajti potem si jo bo sodišče spet po svoje razlagalo itn. Zato menim,
                  da je ravno na podlagi pripomb sekretariata potrebno to poglavje bistveno
                  popraviti. Tak način, kot je bil tukaj uporabljen, ni primeren, kajti poglejte, če
                  uporabimo 98. člen, kjer jasno piše, da imajo tujci, pod pogojem sicer dejanske
                  vzajemnosti, kar je sploh vprašljivo, kaj je to dejanska vzajemnost, ampak da
                  imajo tujci glede pridobivanja lastninske in drugih stvarnih pravic na
                  nepremičninah enak položaj kot domače osebe, če zakon ne določa drugače. Zakon pa
                  zelo malo določa drugače in zelo nejasno določa drugače. In če iz tega člena
                  izhajamo, ugotovimo, da je praktično kup stvari spornih, kajti iz tega člena
                  ugotavljamo, da imajo tujci tudi lastninske pravice in je potrebno zelo precizno
                  povedati, da so te lastninske pravice tujcev na podlagi 68. člena zgolj na
                  stavbah, na zemljiščih pa ne. To bi lahko napisali. Poglejte, če so lahko isti
                  avtorji prepisali celo prvo poglavje, ki se nanaša na temeljna načela iz ustave,
                  potem bi lahko tudi ta del prepisali in bi s tem bil zakon popolnoma jasen.</p>
               <p>99. člen pa žal ni jasen. Ne določa jasno, kako poteka ta pravni posel. Tukaj
                  zgolj ugotavlja, če neka fizična oseba tujcu proda stavbo z zemljiščem, v bistvu
                  mu proda samo stavbo, zemljišče je pa last države in tukaj mislim, da se bodo tudi
                  tujci čutili nekoliko prikrajšane, kajti oni bodo plačali vrednost v celoti, ne
                  bodo pa je imeli potem dejansko v lastnini, ampak zgolj v posesti. Tako da tukaj
                  so določene sporne zadeve in tudi popolnoma neskladno je napisan 102. člen, saj,
                  poglejte, že 1. točka 102. člena, ki govori o prenehanju stavbne pravice, je živa
                  neumnost. Oprostite, da rečem tako, kajti piše, če se z odločbo državnega organa
                  nepremičnina razlasti. Kaj pomeni, če država razlasti svojo nepremičnino? Temu smo
                  včasih rekli denacionalizacija, jo naprej vrne ali pa proda. Država nima kaj
                  razlastiti tistega, ker je že lastnik. Dejansko je ta alinea zgrešila svoj namen.
                  2. točka istega odstavka je razumljiva oziroma vsaj upam, da jo razumem, popolnoma
                  je nejasen spet naslednji odstavek, ki to 2. točko pojasnjuje, kajti ne ve se, na
                  kakšnega lastnika zemljišča se nanaša. Če tukaj misli tujca, potem ga ne moremo
                  imenovati lastnik. Če je mišljena država, je spet le delno razumljivo, ali pa si
                  lahko mislimo, kako bi bilo. Če je pa mišljen prejšnji lastnik, je pa popolna
                  zmeda. Tako, da v bistvu tako tehnično napačno napisano poglavje ne more biti
                  primerno, sploh ne za naslednje obravnave, ker ga je treba na novo narediti. Zato
                  tudi naša poslanska skupina predlaga, da se to poglavje izloči iz tega zakona,
                  kajti, če bo usoda celega zakona vezana na usodo tega poglavja, potem še dolgo ne
                  bomo imeli izredno potrebnega zakona. Opozarjam vas, da so v tem zakonu rešitve,
                  ki se nanašajo na solastništvo, na razmejitev pri lastninskih pravicah in podobno,
                  na vse tiste probleme, ki jih nikakor ne moremo rešiti na podlagi stanja, ki je
                  nastalo po uresničitvi stanovanjskega zakona in po delni uresničitvi zakona o
                  denacionalizaciji. Spomnite se problemov poslovnih prostorov in podobnega in ta
                  zakon bi marsikje uredil temeljna načela in bi se lahko tisti problemi reševali.
                  Če ga bomo vezali na ta sporna določila lastninskih pravic oziroma stvarnih pravic
                  tujcev in sprejetje tega zakona odlašali, bomo naredili zelo slabo delo. Zato
                  menim, da je glede na težavnost zadnjega oziroma predzadnjega poglavja edino
                  primerno, da ga izvzamemo in ga oblikujemo v samostojen zakon. Hvala lepa.</p>
            </sp>
            <sp who="SDZ1:ToplerVladimir">
               <speaker>PREDSEDNIK VLADIMIR TOPLER:</speaker>
               <p>Hvala lepa gospodu Preglju. Gospod Podobnik se je odpovedal repliki. Besedo dajem
                  gospodu Jelinčiču.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Gospod Baškovič je rekel, da zakon lahko razlagaš
                  dobronamerno ali zlonamerno. Bistvo zakona je to, da ga ne moreš razlagati tako
                  ali tako, to je bilo mogoče bistvo v njegovih časih, takrat ko se je on učil
                  prava. Danes vsaj ne bi smelo biti tako. Zakon mora biti napisan jasno in
                  razumljivo, da se ga razume, ne da se ga tolmači. Tolmačili smo včasih in iz teh
                  tolmačenj je prišlo marsikaj ven in jaz nisem za to, da bi se zopet tolmačilo
                  glede na razne politične vetrove, ki pihajo ali tako ali drugače. Jaz sem razumel
                  gospoda Bučarja, da je gospodu Baškoviču rekel, da je njegovo pravno znanje na
                  nizkem nivoju in da ne ustreza, in da v bistvu podlega raznim trenutnim političnim
                  pritiskom. Na tak način tudi jaz ne morem verjeti gospodu Baškoviču, sploh pa še,
                  posebej še ne po njegovi zadnji intervenciji, ko je potrdil mnenje gospoda
                  Bučarja, da je njegovo znanje neustrezno. Verjetno bi mu gospod Bučar še enkrat
                  povedal isto in jaz bi se zopet strinjal. Gospod Baškovič je govoril o stavbni
                  pravici in stalno govoril in citiral člene, v katerih piše stavbna pravica, kot da
                  piše samo stavbna pravica in vendar piše v 101. členu - lastninsko pravico na
                  nepremičninah in stavbno pravico in ravno tako piše v 104. členu - lastninsko
                  pravico na nepremičninah in stavbno pravico. Obenem imamo pa še v 101. členu, kjer
                  zopet piše, seveda tukaj predvideva izjemo, da Vlada lahko naredi izjemo, da
                  pridobijo lastninsko pravico na stavbi in pripadajočem stavbnem zemljišču. Mislim,
                  da gre v primeru gospoda Baškoviča res za zelo zelo, bi rekel prirejeno pravno
                  mnenje, ki mora ustrezati tej politični garnituri. Jaz pa vseeno menim, da smo
                  poslanci odgovorni narodu, svojim volivcem in svoji domovini. In če bomo tako
                  delali z lastnino svojega naroda in gledali pri tem samo na svoj žep, kot to počno
                  nekateri iz slovenske Vlade in tam naokoli, potem bo Slovenija še manjša kot je
                  sedaj. Morda je komu tudi to namen, da bi bila Slovenija čim manjša, in da bi samo
                  on bil nekje tisti kralj na Betajnovi, ki bi mogoče vsaj po enem delu
                  Šentflorjanske doline lahko kraljeval. Jaz nisem za to in mislim, da večina
                  Slovencev tudi ni za to. Zato sodim, da to VII. poglavje ne sodi v ta zakon, in bi
                  morali VII. poglavje z delom VIII. poglavja izločiti in ga obdelati kot svoj
                  zakon. Hvala.</p>
            </sp>
            <sp who="SDZ1:ToplerVladimir">
               <speaker> PREDSEDNIK VLADIMIR TOPLER:</speaker>
               <p>Hvala lepa. Gospod Kopše, potem gospa Potočnikova.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Baškovič nas je poskušal seveda s svojim nagovorom ponovno prepričati, da
                  je njegova razlaga pravilna in edina prava. Moja pravica je, da dvomim. Ne samo
                  pravica, tudi dolžnost, da dvomim in je bila ta vsaj za mene, mogoče za koga
                  potrebna, za mene ta razprava gospoda Baškoviča nepotrebna. Ampak ne glede na to,
                  da smo mi preglasovali, kot smo preglasovali, je nekaj sklepov in stališč
                  predloženih na klop, ki omogočajo, kolegice in kolegi, da še zaustavimo in da še
                  poizvemo na kak način, med drugim tudi stališče poslanske skupine Slovenske
                  ljudske stranke, ki smo predlog dobili na klop, ki govori o tem, da bi se izvzeli
                  sedmo in del osmega poglavja, 105. in 106. členu in predložilo v obliki drugega
                  zakona. Pri tem bi imeli čas, da bi se konzultirali, in bi gospod Baškovič imel
                  možnost s strokovnjaki z ustavno pravnega področja se konzultirati in z njimi
                  najti skupno rešitev za en dober zakon. Upam, da bomo vsaj taka in podobna
                  stališča, ki grejo v to smer, podprli, ne pa stališče gospoda Bučarja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Potočnik Viki.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. V teh dolgih dnevih, ko razpravljamo o Evropi,
                  da, ne in o zakonodaji, se nisem vključevala v razpravo. Zdi pa se mi, in tukaj
                  tudi repliciram na izvajanje gospoda Bučarja, ki ga visoko cenim, da se mi zdi, da
                  nivo, ki ga je ubral pri komentiranju ali pa pri komentiranju dela našega
                  Sekretariata za zakonodajo, ni bil korekten. Osebno ocenjujem, da kljub malodane
                  izrednim pogojem, pod katerimi dela ta Državni zbor, ta služba to delo opravlja
                  več kot korektno in tudi vrhunsko strokovno kvalitetno. Dejstvo je, da dobivamo
                  zakone, ki so tako ali drugače nejasni, in da je stvar, da v tem Državnem zboru in
                  tudi s pomočjo sekretariata smo jih velikokrat izboljšali, kar je seveda v tem
                  trenutku tudi kritika bila. Vidim pa, da ta diskusija, ki jo je začel gospod
                  Bučar, kar nekatere vzpodbuja, kako bi še huje in še z večjimi obremenitvami
                  predvsem tukaj žalili in seveda, žalili ne s tem samo gospoda Baškoviča, temveč
                  tudi neko službo, ki dela za Državni zbor. Moram povedati, gospodje kolegi, da se
                  s tem ne strinjam. Verjamem, da nekateri ne potrebujejo nobenih razlag, ker imajo
                  ogromno znanja o vsem, ker se tudi dneve in dneve, ure in ure predstavljajo pred
                  tem Državnim zborom. In, upam, da kdaj preberejo svoje magnetograme in želim, da
                  ne pobegnejo od teh magnetogramov, ki jih prebirajo. Res je, da bodo za ta del
                  zakona oziroma to sedmo poglavje potrebne še tako jasne in precizne dikcije, da
                  nikomur, tudi najpreprostejšemu človeku, ki bo bral ta zakon, ne bo puščal dvomov
                  in nejasnosti. Zato bom tudi, upam, da bo zadosti poslank in poslancev, če ne pa v
                  osebnem imenu, vložila ta predlog stališč, ki bo nedvomno govoril o 100. členu, da
                  ima lastninsko pravico na nepremičninah, razen na zemljiščih in stavbnih <gap n="..."/> lahko
                  pridobi pravico in tako naprej. S tem mislim, da se tudi izognemo temu, kar zdaj
                  teče že nekaj časa, diskusija in seveda naredimo dikcijo zakona veliko bolj
                  precizno in jasno. To naj bo prispevek in seveda, tudi v pomoč vsem tistim, ki
                  boste še naprej hodili za to govornico in seveda videli tiste, ki ljubimo,
                  sovražimo in ne vem, kaj, to deželo, ki jo hočemo razprodati. Gospod Jelinčič,
                  tako kot vi, ampak na žalost, vi bolj v besedah in dejanjih, pa bi vam lahko
                  človek dokazal vse kaj prej kot to, da ljubite to deželo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pregelj, potem pa gospod Jelinčič. Še vedno pa
                  razpravljamo o stališčih in sklepih.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, dovolite mi, da dopolnim izvajanje gospoda Jelinčiča, ki je opozoril
                  na 104. člen in ugotovil, da je tudi tam nejasno opredeljen pojem nepremičnin, da
                  so verjetno tudi vsebovana zemljišča. Opozoril bi, da gre tukaj še za nekaj
                  drugega. 68. člen govori o možnosti pridobitve lastninske pravice s strani tujcev
                  pod pogoji dedovanja na pogoju vzajemnosti. Tukaj pa imamo nek nov pojem oziroma
                  novo razmerje, ne dedovanje, ampak v primeru delitve skupnega premoženja ob
                  ločitvi zakonske zveze z državljani Republike Slovenije. Ta člen odpira čisto novo
                  socialno poglavje v teh razmerjih. Zelo znane so razne zgodbe iz Združenih držav
                  Amerike o pridobivanju državljanstva s strani mehiških priseljencev in potem o
                  nenadnih ločitvah in podobno. Gre lahko za hudo osnovo za razno špekulacije in
                  manipulacije in tudi ta člen je očitno s tega segmenta bistveno premalo
                  premišljen, čeprav je po določenih, čisto človeških in razumnih pogledih, potrebno
                  sprejeti tako določilo, toda ne brez ustreznih korektivov.</p>
               <p>Opozoril bi še na nekaj, da pozabljamo, in tu je mogoče zadevo še težje rešiti kot
                  pri predhodnih problemih, na katere smo opozorili, pozabljamo, da je to splošen
                  zakon, da je to zakon, ki se mu v našem pravnem sistemu reče sistemski oziroma ki
                  je nekako temeljni zakon, iz katerega se lahko zgradi kup drugih zakonov na
                  podobno temo.</p>
               <p>Pozabljamo, da se po tem zakonu ne loči med tujimi osebami iz Evropske unije in
                  tujimi osebami iz vzhodne Evrope in tujimi osebami iz Južne Evrope in tujimi
                  osebami iz Afrike, Avstralije, Amerike in tako naprej in to utegne biti problem,
                  in odpreti ponoven sindrom, ki se mu reče <q>"južnjaki"</q> v našem okolju in utegne spet
                  pripeljati do tistega stanja, ki se je zgodilo ob osamosvojitvi s sprejemom novih
                  državljanov, sicer delno razumljivo, marsikaj pa tudi ne. Tako da v resnici ta
                  zakon ne prinese reševanja te tako kompleksne problematike, ker je preveč splošen.
                  Upam, da bo predlog, ki ga je naša stranka podala, sprejemljiv tudi za večino v
                  tem zboru in boste pristali na oblikovanje te problematike v posebnem zakonu. V
                  osnovnem sistemskem zakonu se ne da detajlov reševati. Zato je toliko problemov.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jelinčiču, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Na kratko bi pojasnil gospe Potočnikovi. Jaz nisem govoril o sekretariatu oziroma
                  o Službi za pravne</p>
               <p>zadeve, jaz sem govoril o gospodu Baškoviču, tako kot gospod Bučar in jaz imam
                  pravico, da mu ne verjamem. Zavračam pa tisti sindrom, ki ga vi tako porivate
                  naprej, o kolektivni krivdi. Jaz mislim, da ni kolektivne krivde, je posamična
                  krivda. Kar se tiče pa ljubezni do domovine, jaz sem jo pokazal, ko smo se
                  osamosvajali, LDS pa tudi, ali ne?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o stališčih in sklepih? <stage>(Ne.)</stage>
                  Razpravo zaključujem.</p>
               <p>Prehajamo na odločanje. Kolegice in kolegi, predlagam, da skladno s proceduro
                  najprej glasujemo o stališču, da je zakon primerna podlaga za drugo obravnavo,
                  nato pa o spreminjevalnih in dopolnjevalnih stališčih, ki ste jih vložili, in na
                  koncu seveda o stališčih in sklepih v celoti. Ali kdo temu nasprotuje?
                     <stage>(Ne.)</stage> Torej prehajamo na odločanje. Vodje in sekretarje prosim,
                  da zagotovijo prisotnost v dvorani.</p>
               <p>Najprej bomo glasovali o predlogu sklepa: <q>"Predlog zakona o lastninskih in drugih
                  stvarnih pravicah, prva obravnava, je primerna podlaga za pripravo zakona za drugo
                  obravnavo"</q>. In dajem takšen sklep na glasovanje. Ugotovimo sklepčnost! Ugotovimo
                  sklepčnost! Še vedno ugotavljamo prisotnost! Bom še počakal nekaj trenutkov.
                     <stage>(32 prisotnih.)</stage> Samo ena poslanska skupina je napovedala
                  obstrukcijo. Prosim, da to storijo tudi tiste, ki imajo po poslovniku to pravico.
                  Znova ugotavljamo prisotnost! Ugotavljamo prisotnost, kolegice in kolegi!
                     <stage>(32 prisotnih.)</stage> Še enkrat bomo ugotovili prisotnost! Še vedno
                  ugotavljamo prisotnost! <stage>(36 prisotnih.)</stage></p>
               <p>Ugotavljam, da je Državni zbor nesklepčen. Odrejam odmor, sejo nadaljujemo ob
                  16.30 uri.</p>
            </sp>
            <stage type="time">(Seja je bila prekinjena ob 15.54 uri in se je nadaljevala ob 16.30
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ugotovimo prisotnost. <stage>(39 prisotnih.)</stage> Znova bomo ugotavljali
                  prisotnost. Gospod Potrč je že najavil proceduralno, pa mu ne morem dati prej
                  besede, preden zbor ne bo sklepčen. Še vedno ugotavljam prisotnost v dvorani!
                  Ugotavljam, da je navzočih 50 poslank in poslancev. Proceduralno ima gospod Potrč.
                  Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi! Poslanska skupina Združene liste v
                  skladu z drugim odstavkov 73. člena poslovnika predlaga, da se odločanje o tej
                  točki dnevnega reda preloži na eno od naslednjih sej, in to po tem, ko bo Vlada
                  izdelala in predložila Državnemu zboru posebno primerjalno študijo o lastninskih
                  sistemih v državah Evropske unije, s posebnim ozirom na sisteme zaščite
                  nacionalnih interesov in potem, ko bo Vlada posebej proučila in obvestila Državni
                  zbor o ustavnosti predlaganih rešitev v 7. poglavju zakona s posebnim poudarkom
                  tudi na pravni karakter stavbne pravice.</p>
               <p>Kratka obrazložitev: menimo, da bi bilo o vseh vprašanjih, o katerih smo danes
                  govorili, najslabše, da bi se morali odločati brez jasnih odgovorov. V tem primeru
                  bi najbrž velik del poslancev težko glasoval za to, da je zakon primerna podlaga.
                  Če bi bila sprejeta taka odločitev, bi bilo to v času, ko tečejo mnoge aktivnosti,
                  posebej tudi pri pristopu k Evropski uniji, najbrž tudi zunanje-politično
                  najslabši možni odgovor sedaj. Zato se nam zdi mnogo bolj smotrno, da ob vseh
                  aktivnosti, ki potekajo, ob dejstvu, da so nam odgovor in razmislek potrebni in ob
                  dejstvu, da tako kot pri odločanju o pristopanju k Evropski uniji obstajajo ne
                  samo možnosti, ampak tudi konkretne iniciative za ustrezen vsebinski dogovor med
                  parlamentarnimi strankami, da ne odločamo prenagljeno, kar je lahko za nas,
                  poslanke in poslance, predvsem pa tudi za slovensko državo slabše, kot pa
                  odložitev in premislek o tej stvari. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasovali bomo o proceduralnem predlogu skladno s 73. členu, kjer je
                  veljala določba odstavka iz 64. člena, da imajo poslanske skupine pravico, da v
                  času petih  minut obrazložijo, kako bodo glasovale. Sprašujem, ali želi katera
                  poslanska skupina izkoristiti to pravico, ki jo daje poslovnik? Gospod Pregelj,
                  izvolite. Glasujemo pa o proceduralnem predlogu poslanske skupine Združene
                  liste.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! V imenu poslanske skupine Slovenske ljudske stranke izjavljam, da bomo
                  podprli ta predlog, da se odloži odločanje o predlaganem zakonu, ker menimo, da ne
                  obstajajo vse potrebne osnove za korektno odločanje. Zavedati se moramo, da je
                  prva obravnava v bistvu tista obravnava, ki zakonu odpre zeleno luč in dokler ne
                  bodo razjasnjene osnovne dileme, ki se nanašajo predvsem na 7. in 8. poglavje, do
                  takrat menimo, da ne moremo presojati, da je ta zakon primeren za drugo obravnavo.
                  Zato se strinjamo, da se preloži odločanje tega zakona na eno od naslednjih sej in
                  da do takrat Vlada pripravi vse manjkajoče argumentacije. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ne. Na glasovanje dajem<gap n="..."/> Se opravičujem. Gospod
                  Mozetič, izvolite.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Mi bomo glasovali proti, ker noben razlog, ki so ga navedli, ne drži.
                  Prvič je Vlada na zahtevo Odbora za notranjo politiko posredovala, kar smo
                  zahtevali, so primerjalne analize. In drugič, Vlada, predpostavljamo vsaj, če bi
                  pa s takim sklepom, da zahtevamo, da poda neko analizo ustavnosti ali ne vem česa,
                  potem bomo pri vsakem zakonu zahtevali analizo ustavnosti. Normalno je, da Vlada
                  predloži zakon, ki je skladen z ustavo. Ali je, ali ni,  mi mislimo, da je. Mi
                  bomo glasovali proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še katera poslanska skupina obrazložiti vprašanje?
                     <stage>(Ne.)</stage> Prehajamo na glasovanje. Ugotavljam prisotnost. Glasujemo
                  o proceduralnem sklepu poslanske skupine Združene liste, da se ta točka prenese na
                  eno izmed naslednjih sej v skladu s 73. členom. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da predlog ni sprejet.</p>
               <p>Imate proceduralno? Prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>V imenu poslanske skupine zahtevam eno uro pavze, prosim.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na zahtevo poslanske skupine za danes sejo zaključujem. Sejo
                  nadaljujemo jutri ob 10. uri s prekinjeno 31. točko dnevnega reda.</p>
            </sp>
            <stage type="time">(SEJA JE BILA PREKINJENA 17. APRILA 1996 OB 16.42 URI IN</stage>
         </div>
      </body>
   </text>
</TEI>