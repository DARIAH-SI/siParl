<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-40-1996-06-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">7A1636C2CAD31C99C1257832004838F0</idno>
               <idno type="URI">7A1636C2CAD31C99C1257832004838F0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-40-1996-06-28.DZ" n="40">
               <name>Redna</name>
               <date when="1996-06-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-40-1996-06-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. JUNIJA 1996 OB 10.16 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam
                  nadaljevanje 40. seji Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Andrej Lenarčič, Jadranka Šturm-Kocjan, Janez Vindiš, Jožef
                  Kopše, Drago Šiftar, Borut Pahor je tukaj, France Bučar, Miloš Pavlica, Dušan
                  Baudek, Ivo Hvalica, Izidor Rejc od 11. ure dalje, Maria Pozsonec, Jana Primožič
                  za pričetek seje eno uro, Jože Pučnik, Feri Horvat, Jože Lenič, Vladimir Topler,
                  Janko Predan od 13. ure dalje, Marjan Šetinc in Benjamin Henigman za prve pol ure.
                  Prosim, da ugotovimo prisotnost! Ugotavljamo prisotnost! Ugotavljam, da je
                  navzočih 56 poslank in poslancev. Zbor je sklepčen in lahko pričnemo z delom.</p>
               <p>Na sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje nadaljevaje 40. seje bomo pričeli in obravnavali bomo 22. točko dnevnega
                  reda - to so vprašanja in pobude poslank in poslancev.</p>
               <p>Prehajamo na <title>22. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Za današnjo sejo so se opravičili: minister za promet in zveze - Igor Umek,
                  državni sekretar v ministrstvu - Marjan Dvornik. Nadomeščal ju bo in odgovarjal na
                  vprašanja državni sekretar Slavko Hanžel. Prav tako se je opravičil minister za
                  obrambo Jelko Kacin. Nadomeščal ga bo Miran Bogataj.</p>
               <p>Prejeli smo pisne najave za poslanska vprašanja in pobude. Vrstni red postavljanj
                  poslanskih vprašanj in pobud je določen v skladu z zadnjim odstavkom 23. člena
                  poslovnika tako, da prva tri vprašanja oziroma pobude postavljajo poslanci
                  opozicije, nato pa po vrsti poslanci iz posameznih poslanskih skupin po vrstnem
                  redu prijave. Opozarjam vas, da mora biti poslansko vprašanje kratko, postavljeno
                  tako, da je njegova vsebina jasno razvidna. V nasprotnem primeru bom moral
                  poslanca opozoriti in ga pozvati, naj vprašanje ustrezno izpopolni. Ustno
                  postavljeno vprašanje oziroma pobuda sme trajati največ tri minute. Ministrov
                  odgovor pravilom največ deset minut, dopolnilno vprašanje največ dve minuti.
                  Prehajamo k postavljanju vprašanj. Najprej postavlja vprašanje gospod Sašo
                  Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani kolegi, kolegice, spoštovani predstavniki Vlade! Imam štiri kratke
                  pobude.</p>
               <p>Prva, da s spremembo predpisov omogoči Računskemu sodišču nadzor nad skladi, ki so
                  bili ustanovljeni kot delniške družbe. Računsko sodišče je po zakonu pristojno za
                  revidiranje računskih izkazov skladov, ki jih je ustanovila Republika Slovenija.
                  Tistim skladom, ki so bili ustanovljeni kot delniške družbe, mora računovodske
                  izkaze po zakonu o gospodarskih družbah pregledati tudi samostojna revizijska
                  družba v skladu z zakonom o revidiranju. Takšna rešitev je po moje pomanjkljiva.
                  Nadzor Računskega sodišča je širši, ker zajema poleg zakonitosti tudi ugotavljanje
                  gospodarnosti, učinkovitosti in namenske rabe sredstev. Računsko sodišče ne samo
                  revidira računovodske izkaze, ampak upravlja celoten nadzor. Zato predlagam, ker
                  je Republika Slovenija delničar v skladih, ki jih je ustanovila, je prav, da
                  Računsko sodišče opravlja celoten nadzor v teh skladih in zato sem prepričan, da
                  ni potrebno revidiranje skladov, ki ga izvajajo komercialne revizijske družbe.</p>
               <p>Kot druga pobuda Vladi, da se oceni gospodarnost, uspešnost in učinkovitost
                  posameznih programov in ukrepov aktivne politike zaposlovanja ter določitev
                  programov, ki so primerni za nadaljnjo izvedbo takšne politike. V lanskem letu
                  1995 je bilo v proračunu predvidenih okoli 14 milijard tolarjev sredstev subvencij
                  za izvajanje aktivne politike zaposlovanja, ki jo ureja zakon o zaposlovanju in
                  zavarovanju za primer brezposelnosti. S to pobudo za ocenitev gospodarnosti,
                  uspešnosti in učinkovitosti posameznih programov želim videti učinkovitost oziroma
                  gospodarnost o rabi teh navedenih sredstev.</p>
               <p>Tretja, da se ustanovi poseben urad pri Ministrstvu za gradnje, kadar gre za
                  investicije ali financiranje posebnih programov iz namenskih sredstev. Tukaj gre
                  za zdravstvene, šolske, cestne, vojaške in podobne programe. Torej, poseben
                  urad.</p>
               <p>In četrta zadnja pobuda, da se ustanovi Agencija za javna naročila. Revizije, ki
                  so bile opravljene pri državnih organih in organih v njihovi sestavi so pokazale,
                  da naj bi razdrobljenost uporabnikov javnih sredstev ustvarjala različne pristope
                  in tudi množico kršitev pri organizaciji in realizaciji javnih naročil. Javno
                  naročilo je potrebno organizirati v posebni agenciji za javna naročila, kadar gre
                  za tržno blago, na primer pisarniški potrošni material, pisarniška oprema,
                  informacijska oprema, tekoče vzdrževanje storitev, prevozna sredstva in tako
                  naprej. To predlagam zato, ker zelo podobne rešitve poznajo v državah, po katerih
                  se tako radi zgledujemo, v Ameriki, Nemčiji in v nekaterih drugih državah. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To so bile pobude, vendar če želijo predstavniki Vlade komentirati,
                  sicer pa niso dolžni odgovarjati na pobude. Prosim.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Zelo na kratko komentar k dvema pobudama - k prvi in zadnji. Prva je Računsko
                  sodišče. Skladno z drugim odstavkom 19. člena ima možnost, da revidira vse pravne
                  osebe, v katerih je država lastnik oziroma solastnik.</p>
               <p>In drugo glede Agencije za javna naročila. Tudi Vlada se zaveda te pobude, ki jo
                  je dal gospod Lap in je to že reševala na dva načina:</p>
               <p>1. v zakonu o javnih naročilih, ki je sedaj v tretjem branju, je v 49. členu
                  vgradila posebno določbo, ki naj bi reševal centralizacijo nabav takih materialov
                  kot so pisarniški oziroma drobnega potrošnega materiala, da ta nabava ne bi v
                  bodoče več bremenila vsakega posameznega proračunskega uporabnika. Hkrati je Vlada
                  tudi sklenila, da se ustanovi servis za javna naročila v okviru Vlade za pomoč pri
                  upravljanju javnih naročil. Hkrati pa so že pri nabavi informatizacijske opreme in
                  pa tudi prevoznih sredstev že centralizirana, ena v Centru Vlade za informatiko in
                  druga v Servisu skupnih služb Vlade. Računamo, da bo s sprejemom zakona o javnih
                  naročilih v bistvu tudi drugi del pobude, katero je dal gospod Lap, realizirano.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo? Državni sekretar, gospod Berger.</p>
            </sp>
            <sp who="SDZ1:BergerMiroslav">
               <speaker>MIROSLAV BERGER:</speaker>
               <p>V zvezi s pobudo v zvezi s programom ukrepov aktivne politike zaposlovanja najprej
                  nekaj glede preteklosti. Za izvajanje ukrepov aktivne politike zaposlovanja v
                  preteklih letih je naše ministrstvo v letu 1993 razpolagalo z 11 milijardami 284
                  milijoni tolarjev, v letu 1994 z 9 milijardami 719 milijoni in v letu 1995 z 12
                  milijardami 77 milijoni tolarjev. To se pravi nekaj več kot 12 milijard v
                  preteklem letu. V vse programe, ki jih izvaja tako ministrstvo ali Republiški
                  zavod za zaposlovanje, je bilo v letu 1993 vključenih preko 90.000 udeležencev, v
                  letu 1994 preko 110.000 in v letu 1995 nekaj več kot 105.000. Podatki so v
                  prilogi, to gospodu Lapu in ostalim lahko tudi pismeno potem posredujemo, če se bo
                  s tem strinjal. Samo ministrstvo je v preteklem letu izvajalo sofinanciranje
                  programov, in sicer odpiranje novih delovnih mest za 4.754 udeležencev, za
                  prekvalifikacije in dokvalifikacije je bilo udeležencev 6.867, ohranjanje
                  produktivnih delovnih mest je zajelo 43.794 udeležencev. V ukrepih, ki so se
                  izvajali v skladovih podjetjih, to se pravi v tistih podjetjih, ki so svoje
                  premoženje prenesla v letu 1992 na sklad, in pa v državnih podjetjih, to je
                  železarna in pa gozdarji, v skladu z zakonom o vračilu gozdov, je bilo 6.559
                  udeležencev in pa potem je bilo še nekaj iz sistema izobraževanja in pa
                  usposabljanja delavcev, teh je bilo pa 1.622 v skupni višini, vsi ti programi, 5
                  milijard 263 tisoč. Glede učinkovitosti programov lahko preberem podatke, vendar
                  bi predlagal, če se gospod Lap strinja, bi mu te podatke posredoval. Gre za to, da
                  smo skozi vložena sredstva in pa udeležence, ki so skozi izvajanje teh programov
                  ostali leto in pol ali dve leti v delovnem razmerju, to se pravi, da je bil
                  program realiziran, koliko na udeleženca, kakšna je razlika pri vloženih. Dodal bi
                  mogoče samo to, da smo v letu 1994, v drugi polovici 1994 in v letu 1995
                  sofinancirali prek teh programov prek 600 gospodarskih organizacij oziroma
                  podjetij in da je podatek, da je o teh podjetjih samo nekaj, mislim da je 32
                  podjetij šlo v stečaj oziroma niso realizirali programe, ki so jih prevzeli s
                  podpisom pogodbe, ocenjujemo, da je sorazmerno velika učinkovitost, ker gre za
                  nekaj več kot 5% odpada. Bilo je tudi vprašanje glede članov komisij. Moram reči,
                  da sta bila dva zunanja člana dejansko solastnika nekih podjetij, vendar ta
                  podjetja v letu 1994 in 1995 niso prejela nikakršnih sredstev s strani ministrstva
                  ali Zavoda za zaposlovanje. Bi pa na koncu dodal samo to, da je v letošnjem letu,
                  za leto 1996, oprostite, še to, da je v preteklih letih sistem deloval na podlagi
                  navodila, objavljenega v Uradnem listu, št. 56/94, v katerem so bila opredeljena
                  tako merila in kriteriji, tako da je bila javnost teh meril zagotovljena. V
                  letošnjem letu, kot sem dejal, pa delujemo na podlagi programov ukrepov aktivne
                  politike zaposlovanja za letošnje leto, ki ga je Vlada sprejela v začetku aprila,
                  ki je bistveno dodelan, boljši, izhaja iz temeljitih analiz stanja na področju
                  brezposelnosti in pa področju, ki ga predvsem pokriva naše ministrstvo, to je
                  problemov v gospodarstvu. Jaz bi predlagal, da v kolikor gospod Lap ni imel
                  možnosti tega programa videti, da vam ga naknadno dostavimo. Toliko, hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospodu Bergerju hvala lepa. Naslednji postavlja vprašanje gospod Štefan
                  Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Gospod podpredsednik, hvala za besedo. Spoštovane poslanke in poslanci, ministri
                  oziroma predstavniki Vlade! Dne 7.5.1996 je Občina Črnomelj na Ministrstvo za
                  notranje zadeve Republike Slovenije in na Ministrstvo za pravosodje Republike
                  Slovenije naslovila zahtevo za pojasnilo v zadevi <q>"Zagotavljanje varnosti
                  občanov"</q>. V dopisu ugotavlja, da se posebej v letu 1996 zmanjšuje varnost občanov,
                  saj so ti vse bolj ogroženi, predvsem od posameznikov iz romske skupnosti. Poleg
                  ostalih nedovoljenih dejanj oziroma ravnanj, je najbolj zaskrbljujoča množična
                  vožnja z motornimi vozili brez potrebnih dovoljenj in pa nedovoljena trgovina,
                  posest ter uporaba strelnega orožja. V nadaljevanju se navajajo dogodki, ki
                  potrjujejo te ugotovitve. Romski obračun z uporabo strelnega orožja v centru
                  Črnomlja, ki se je zgodil 15. aprila 1996, je na srečo minil brez večje tragedije.
                  Žal pa se tako ni zaključilo streljanje na občana v Kotu pri Semiču, v četrtek,
                  13.6.1996, nekaj po 22.00 uri, saj je prišlo do težkih telesnih poškodb. Lahko se
                  navede še vrsto dogodkov do izseljevanja z uporabo orožja na cesti in tako dalje.
                  Dogodki oziroma ta dogodek s težkimi telesnimi poškodbami je prebivalce Občine
                  Semič zelo vznemiril in podkrepil njihove trditve, da nimajo zagotovljene osnovne
                  varnosti, saj se obračuni z uporabo strelnega orožja vrstijo iz dneva v dan,
                  vožnja neregistriranih ter tehnično pomanjkljivih opremljenih vozil brez vozniških
                  dovoljenj pa postaja že kar običajna za belokrajski del Slovenije. Postavljam
                  vprašanje, zakaj izvršilna in sodna veja oblasti, v tem primeru sta to Ministrstvo
                  za notranje zadeve in Ministrstvo za pravosodje, ne zagotovita občanom ustavno
                  pravico do osebne varnosti? Dosedanje ukrepanje policije v navedenih primerih
                  vsekakor ni bilo učinkovito, vsaj ne z vsemi zakonsko dopustnimi sredstvi.
                  Ministrstvo za pravosodje Republike Slovenije pa naj prouči možnost za izboljšanje
                  pravnih norm, ki izboljšujejo oziroma učinkoviteje sankcionirajo taka ravnanja.
                  Moram pripomniti, da je v lanskem letu nekaj 100 prijav, ki so bile podane, romalo
                  v koš, ker jih sodišče ni uspelo rešiti. Torej je sankcioniranje vprašljivo -
                  nehote ali hote, policija pa brez potrebne avtoritete ni v stanju reševati te
                  pereče problematike. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo za notranje zadeve.</p>
            </sp>
            <sp who="SDZ1:DebelakSlavko">
               <speaker>MAG. SLAVKO DEBELAK:</speaker>
               <p>Lep pozdrav. Ministrstvo za notranje zadeve je resnično prejelo pismo, kjer
                  sprašujejo, kakšna je varnostna situacija na območju Bele krajine. Ministrstvo je
                  naredilo temeljito analizo in podatke, ki vam ji bom predstavil, v bistvu
                  temeljito analiziral, in ugotovilo, da stvar seveda ni tako huda, kot mogoče
                  izhaja iz očitka, ki ga je predložil poslanec, gospod Matuš.</p>
               <p>Na področju javne varnosti v Beli krajini si Ministrstvo za notranje zadeve preko
                  Uprave za notranje zadeve Novo mesto prizadeva zagotoviti ustrezne varnostne
                  razmere. Čeprav policijska statistika odraža samo obseg tiste sankcionirane
                  oziroma odkrite odklonskosti, ki jo odkrije policija ali prijavijo oškodovanci, je
                  vsekakor kazalec določenih varnostih razmer v družbi. Iz statističnih podatkov
                  lahko sklepamo, da je Bela krajina tudi v primerjavi z drugimi območji Republike
                  Slovenije relativno varno območje. Varno območje, saj so varnostne razmere
                  obvladljive in pa po evidenci in analizah, s katero razpolaga ministrstvo,
                  sorazmerno ugodnejše od nekaterih drugih območij v Sloveniji. Območje Bele krajine
                  zajema del območja Uprave za notranje zadeve Novo mesto, na tem območju pa
                  izvajajo naloge policijske postaje v Črnomlju in Metliki, naloge s področja
                  prometne varnosti pa opravlja Postaja prometne policije iz Novega mesta. Na
                  območju, o katerem teče beseda, prebiva 26.900 prebivalcev, kar predstavlja 1,36
                  procentni delež glede na prebivalstvo v Republiki Sloveniji. Kakšna je
                  problematika s področja kriminalitete? Na področju preprečevanja kriminalitete je
                  na območju UNZ Novo mesto na splošno zajezeno, zmanjšano naraščanje števila
                  kriminalnih dejanj. Število se je zmanjšalo, raziskanost le-teh pa se je bistveno
                  povečala. Število kaznivih dejanj je prikazano na območju Novega mesta, ki obsega
                  poleg območja Črnomlja, Metlike in Semiča, še občine Novo mesto, Trebje, Škocjan
                  in Šentjernej. V letu 1995 je bilo na tem območju obravnavanih 1.322 kaznivih
                  dejanj, od tega 999 raziskanih, kar je skoraj 76% odkritosti; to je, moram reči,
                  nad slovenskim povprečjem in visoko nad evropskim povprečjem. V prvih petih
                  mesecih tega leta, to se pravi leta 1996, je bilo obravnavanih 484 kaznivih dejanj
                  ali 4,3% manj kot v prejšnjem letu oziroma prejšnjem obdobju, raziskanost pa se je
                  povečala na preko 80% - izredno ugoden podatek. Na območju Republike Slovenije, za
                  ilustracijo, je na 10.000 prebivalcev storjenih 172 kaznivih dejanj, na območju,
                  ki ga obravnava vprašanje in pa naš odgovor, pa le 128 kaznivih dejanj.</p>
               <p>Kako je z javnim redom in mirom? Na področju javnega reda in miru policija posebno
                  pozornost posveča preprečevanju nezakonite posesti orožja, množičnim kršitvam
                  javnega reda in miru ter kršitvam z uporabo nevarnih predmetov, hladnega in
                  strelnega orožja, zagotavljanju splošne varnosti ljudi in premoženja ter
                  uspešnejšemu policijskemu delu na preventivnem in represivnem področju. V letu
                  1995 je bilo v Beli krajini storjenih 915 prekrškov zoper javni red in mir, od
                  tega je bilo 593 kršitev javnega reda in miru, 71 kršitev zakona o nadzoru državne
                  meje, 68 kršitev zakona o tujcih, 53 kršitev zakona o orožju in 112 kršitev
                  ostalih predpisov. V prvih petih mesecih tega leta je bilo skupaj storjenih 341
                  kršitev ali 5,8% manj kot v istem obdobju lanskega leta. Po strukturi posameznih
                  prekrškov, to se pravi z javnega reda in miru, meje, tujcih, orožja, je ta trend
                  enak, kar se tiče primerjave z lanskim letom. Za ilustracijo: v Republiki
                  Sloveniji je bilo v letu 1995 na 10.000 prebivalcev storjenih 268 prekrškov zoper
                  javni red in mir, na območju Bele krajine pa bistveno več - 340. Na to območje
                  oziroma na to številko vpliva tudi bližina državne meje oziroma prekrški v zvezi s
                  prehajanjem državne meje.</p>
               <p>Kako je z varnostjo cestnega prometa? Na območju Bele krajine je bilo v letu 1995
                  skupaj 360 prometnih nesreč, zaradi kršitev cestno prometnih predpisov pa so
                  policisti predali ustreznim organom, se pravi sodnikom za prekrške, skoraj 2.000
                  predlogov za uvedbo postopka o prekršku ter v 2.111 primerih izterjali denarno
                  kazen takoj na mestu oziroma na kraju samega prekrška; zoper 346 voznikov pa je
                  policija ukrepala zaradi vožnje pod vplivom alkohola. V prvih petih mesecih tega
                  leta je bilo 126 prometnih nesreč zaradi kršitev cestno prometnih prekrškov
                  oziroma kršitev pravil v cestnem prometu, policisti pa so podali že 1.411
                  predlogov zaradi kršitev cestno prometnih pravil ali 63,5% več kot v istem obdobju
                  lanskega leta.</p>
               <p>Kako je z varovanjem državne meje? Na področju varovanja državne meje z Republiko
                  Hrvaško in problematike v tej zvezi, v kontekstu tujske problematike je policijska
                  dejavnost usmerjena zlasti v mejno kontrolo. Na območju Bele krajine je bilo v
                  letu 1995 skupno 34 mejnih incidentov, od tega toliko kršitev slovenskega zračnega
                  prostora in tri kršitve nedotakljivosti slovenskega ozemlja.</p>
               <p>Na območju Bele krajine z varnostnega stališča resnično izstopa romska
                  problematika, ki se odraža predvsem v njihovih medsebojnih konfliktih in
                  premoženjskih deliktih, kar povzroča pri ostalih prebivalcih občutek ogroženosti.
                  Po laični, nestrokovni oceni so Romi storilci kaznivih dejanj v približno 30%. V
                  skladu s 6. členom zakona o evidencah s področja javne varnosti organi za notranje
                  zadeve vodijo evidenco o osumljencih kaznivih dejanj in prekrškov, med katerimi pa
                  ni dovoljeno voditi podatka o nacionalni pripadnosti oziroma podatka o kršitvah s
                  strani romske populacije.</p>
               <p>Glede na podatke o stanju kriminalitete javnega reda in miru, varnosti cestnega
                  prometa, navedeno območje, to se pravi območje Bele krajine, posebej ne izstopa od
                  ostalih varnostnih razmer v Republiki Sloveniji.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo za pravosodje. Dodatno vprašanje? <stage>(Ne.)</stage></p>
               <p>Naslednje vprašanje postavlja gospod Vitodrag Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala lepa za besedo, predsedujoči. Spoštovani! Postavil bi vprašanje Vladi, in
                  sicer v zvezi s financiranjem občin. Zakon o financiranju občin v svojem 20. členu
                  opredeljuje nujne naloge, to je tako imenovano zagotovljeno porabo, med katere se
                  štejejo sredstva za delo občinskih organov in občinske uprave, sredstva za
                  izvajanje dejavnosti na področju osnovnega izobraževanja, raziskovalne dejavnosti,
                  kulture, športa, socialnega varstva, otroškega varstva, zdravstvenega varstva in
                  drugih dejavnosti, sredstva za izvajanje posebnih pravic narodnih skupnosti,
                  subvencije in tekoče prenose v gospodarske javne službe - to je komunalna
                  dejavnost, stanovanjska dejavnost, cestna dejavnost, gospodarjenje s prostorom,
                  varstvo okolja in druge dejavnosti - sredstva za požarno varnost in za varnost
                  pred naravnimi in drugimi nesrečami in še sredstva za mrliško redno službo.
                  Zagotavlja uporabo za vse občine in za posamezno občino, ugotavlja ministrstvo
                  pristojno za finance na podlagi meril, ki jih določijo pristojna ministrstva ter v
                  sodelovanju s temi ministrstvi in občinami za vsako proračunsko leto. Med odhodke
                  iz prvega odstavka se štejejo tudi nujne investicije, ki se za vsako proračunsko
                  leto ugotavljajo v skladu z merili, ki jih določijo pristojna ministrstva.</p>
               <p>Vlada Republike Slovenije v šestdesetih dneh po sprejetju državnega proračuna
                  obvesti Državni zbor Republike Slovenije o finančno ovrednotenih merilih iz
                  prejšnjih odstavkov tega člena. Ker se te določbe v praksi ne izpolnjujejo, in to
                  v škodo občin, smo analizirali posledice na eni izmed občin, ki naj ostane
                  anonimna, in ugotovili sledeče. Zagotovljena poraba občine je v letu 1995 znašala
                  546 milijonov SIT. Upoštevajo samo 6% globalno rast javne porabe, je občina do
                  konca prvega polletja oškodovana za 17 milijonov SIT sredstev ob upoštevanju
                  dejanske 10,9 stopnje inflacije - to je rast drobno prodajnih cen maj 1996, maj
                  1995, pa bi ta občina, ki anonimna, dobila že za 30 milijonov SIT premalo
                  sredstev. Občina, ki služi kot vzorec, je zaradi likvidnostnih težav zatekla k
                  najetju posojila v višini 30 milijonov SIT, z rokom plačila do konca 1996. Tukaj
                  se sedaj občina upravičeno sprašuje, kdo bo kril stroške najema posojila in
                  obresti in kako bo sicer sredstva za financiranje zagotovljene porabe do konca
                  leta 1996 dobila? Vprašanje pa je Vladi; kdaj misli poslati merila za zagotovljeno
                  porabo ter tudi nakazati občinam pripadajoči denar. Stanje je sedaj tako, da
                  zaradi tega, da merila niso poslana in upoštevana, obrača Vlada Republike
                  Slovenije denar na svojih računih - to je tisti denar, ki bi po teh merilih
                  pripadal občinam in s tem seveda ima Vlada pravzaprav nepotrebno in v zakonu ne
                  mišljeno korist, dočim imajo občine občutno škodo, kar je vidno iz primera ene
                  občine, kot sem jo navedel. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor Vlade. Gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Torej do ugotovitve dokončne finančne izravnave po 20. členu zakona o financiranju
                  občin se občinam nakazujejo akontacije po 25. členu zakona o financiranju občin.
                  To pomeni, da Ministrstvo za finance nakazuje akontacije na podlagi rebalansirane
                  finančne izravnave za leto 1995. Naj navedem samo nekaj podatkov. V državnem
                  proračunu za leto 1996 je na postavki dopolnilna sredstva občinam zagotovljeno 24
                  milijard in 36,6 milijona tolarjev. Do današnjega dne je bilo iz te postavke
                  nakazano občinam že 11 milijard 947 milijonov tolarjev ali 49,7% celotnih
                  sredstev, zagotovljenih v državnem proračunu. Iz tega razloga ne moremo trditi, da
                  Vlada zadržuje sredstva in jih obrača na svojem računu, pač pa jih nakazuje
                  občinam. Lahko pa prihaja zaradi posameznih oziroma nekoliko spremenjenih
                  kriterijev, da bo po posameznih občinah potrebno opraviti potem manjše poračune v
                  plus ali minus. Vlada je posredovala oziroma Ministrstvo za finance je že
                  posredovalo v vladno proceduro kriterije za leto 1996, tako da računamo, da jih
                  bodo občine prejele v roku 14 dni. Iz povedanega sledi, da bi težko govorili o
                  tem, da Vlada Republike Slovenije obrača denar, ki pripada občinam in da se te
                  občine ustrezno financirajo glede na razpoložljive globalne finančne možnosti.
                  Dejstvo pa tudi je, da za vse nas velja, da je omejitev sprejeti državni proračun,
                  ne pa, bom rekel, podatki o gibanju inflacije. Tudi občine bodo morale svojo
                  porabo prilagoditi dejanskim razpoložljivim finančnim možnostim, ki so določene z
                  njihovimi viri, z njihovimi prilivi izvirnih prihodkov in za finančno izravnavo,
                  ki je določena v Državnem zboru. Naj pa samo še povem, da je letos dejansko
                  nekoliko težje sprejeti finančna merila oziroma finančno izravnavo, zaradi tega,
                  ker uvajamo merila še na treh dodatnih področjih, kjer dosedaj ni bilo meril, in
                  ker je Državni zbor še v mesecu marcu sprejel zakon o financiranju na področju
                  šolstva, ki prenaša te naloge iz občin na republiko, in to je zadržalo potem
                  izdelavo teh meril, tako da bodo objavljena šele v bistvu čez približno 14 dni.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Naslednji postavlja vprašanje
                  gospod Janez Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Spoštovani! Imam poslansko pobudo Vladi Republike Slovenije. Država podpisnica
                  mednarodnih pomorskih konvencij mora v primeru, da ima vpisnik za ladje, ki nosijo
                  njeno zastavo, zagotoviti, da te ladje izpolnjujejo v konvenciji zapisana
                  določila. Za te namene država podpisnica organizira tehnično nadzorstvo, ki obsega
                  potrditev tehnične dokumentacije ladje, nadzorstvo nad gradnjo in predelavo ladje
                  ter pregled ladje, ki je lahko osnovni, redni kontrolni ali izredni. Po sedaj
                  veljavni zakonodaji lahko opravlja tehnični nadzor nad slovenskimi ladjami le
                  Hrvatski registar brodova, ki je naslednik Jugoslovanskega ladijskega registra.
                  Nad tujimi ladjami izvaja tehnično nadzorstvo Klasifikacijski zavod, pristojen za
                  določeno ladjo. V Sloveniji imata predstavništvo le Hrvatski registar brodova in
                  Germanische Lloyd, katerega zastopa podjetje Slovenija Lloyd. Tehnično nadzorstvo
                  nad čolni, vpisanimi v slovenski register čolnov, opravlja Pristaniška kapetanija
                  v Kopru. V nadaljevanju bom navedel le nekatere najpomembnejše konvencije, za
                  katere bi morala Vlada Republike Slovenije, država podpisnica <stage>(če
                     je)</stage>, izdati ustrezno dokumentacijo, in sicer: konvencijo o zaščiti
                  človekovega življenja na morju <stage>(SOLAS)</stage>, mednarodno konvencijo o
                  preprečevanju onesnaževanja z ladij, mednarodno spričevalo o tovornih črtah,
                  mednarodno spričevalo o izmeritvi, mednarodno konvencijo o standardih za
                  usposabljanje in dajanje spričeval in ladijsko stražarjenje pomorščakov, predpisi
                  o varstvu pri delu, spričevalo o uporabi predpisanih meril in normativov za
                  varnost pri delu na ladji. Vse pomembnejše pomorske države, predvsem tiste, ki
                  imajo razvito svoje lastno ladjedelništvo in ustrezno veliko trgovsko ladjevje,
                  težijo k ustanovitvi lastnega kvalifikacijskega zavoda. To zahteva poleg pomorske
                  tradicije še dokaj razvejano tehnično službo, kateri se lahko poveri tudi
                  nadzorništvo v imenu države <stage>(primer soseda Hrvaška)</stage>. Republika
                  Slovenija bi lahko, glede na to, da nima svojega kvalifikacijskega zavoda, in
                  menim, da ga tudi ne potrebuje, dovolila opravljanje te dejavnosti več
                  kvalifikacijskim zavodom. To naj bi bilo urejeno v pomorskem zakonu, ki ga
                  verjetno v tem mandatu še ne bomo sprejeli. Do takrat pa dajem Vladi Republike
                  Slovenije naslednjo pobudo: da z odlokom pooblasti za upravljanje tehničnega
                  nadzorstva Službo Republike Slovenije pri Upravi za pomorstvo Koper za določena
                  področja nadzora, za preostala pa naj podeli licence posameznikom ali podjetjem in
                  ustanovam v Republiki Sloveniji, ki imajo ustrezno znanje in sposobnosti. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade. Gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo. V zvezi s to poslansko pobudo bi povedal naslednje. Tehnično
                  nadzorstvo opravljajo tako imenovani ladijski registri oziroma klasifikacijske
                  ustanove, in sicer s pregledi ladij, kateri so skladni z zakonom osnovni, redni,
                  izredni in kontrolni. Poleg tega pa ladijski register nadzoruje gradnjo ladij,
                  ugotavlja zanesljivost naprav za nakladanje in razkladanje tovorov, opravlja
                  izmeritve ter izdaja ladjam listine, katere izdajajo. Za to je pooblaščen z
                  zakonom.</p>
               <p>Katere so te listine, je navedeno v 98. členu zakona o pomorski in notranji plovbi
                  in če naštejem le nekatere, so to spričevalo o varnosti potniške ladje, o varnosti
                  konstrukcije tovorne ladje, o varnosti opreme na tovorni ladji, o varnosti
                  radijske, telegrafske in telefonske naprave, o varnosti jedrske tovorne ladje,
                  mednarodno spričevalo o tovorni črti, spričevalo sposobnosti ladje za plovbo in
                  tako dalje.</p>
               <p>Inšpekcijsko nadzorstvo opravljajo republiški pomorski inšpektorji pri Upravi
                  Republike Slovenije za pomorstvo, skladno z določili zakona o varnosti pomorske in
                  notranje plovbe ter skladno s konvencijami mednarodne pomorske organizacije, to je
                  IMO.</p>
               <p>Tehnično nadzorstvo nad čolni izvaja Uprava Republike Slovenije za pomorstvo, in
                  sicer na podlagi pooblastil iz zakona o varnosti pomorske in notranje plovbe ter
                  pravilnika o čolnih in plavajočih objektih. Republika Slovenija je z aktom o
                  nostrifikaciji nasledstva glede konvencij UNESCA, mednarodnih stranskih pogodb po
                  zračnem prometu, konvencij mednarodne organizacije dela ILO, konvencij mednarodne
                  pomorske organizacije IMO, carinskih konvencij nekaterih drugih mednarodnih
                  večstranskih pogodb sprejela vse pomembne mednarodne konvencije s področja
                  mednarodne pomorske organizacije in mednarodne organizacije dela. Na podlagi
                  sprejetih IMO konvencije je izdala tudi ustrezne listine Ureditev Slovenije
                  analogna ureditvam pomorskih držav. Tukaj imam navedeno tudi še podrobneje te
                  konvencije: SOLAS, MARPOL, RSDM, STCV. Poleg navedenih je Republika Slovenija
                  sprejela tudi številne druge konvencije ter sprotno spremljala delovanje te
                  mednarodne organizacije. Prav tako je na podlagi tega akta o nasledstvu sprejela
                  tudi konvencijo mednarodne organizacije dela, skupaj 15 konvencij, ki se nanašajo
                  na pomorstvo.</p>
               <p>Omenil bi še zakon o varstvu pri delu, ki določa, da nadzorstvo glede varstva pri
                  delu posadk na ladjah in čolnih za gospodarske namene, razen ribiških, opravlja
                  inšpekcija za varnost plovbe, kar tudi izvajamo. Vlada je 7.3.1996 izdala sklep o
                  začasni določitvi organizacije za opravljanje strokovno- tehničnih del glede
                  varnosti in sposobnosti ladij in plovnih objektov za plovbo, ter tako pooblastila
                  dva registra in ne samo enega, in sicer hrvatski Registar brodova in Germanische
                  Lloyd, ki vključuje slovensko družbo Slovenija Lloyd. Skladno z resolucijo IMO A
                  739-18 in 789-19 napotuje ta sklep na sklenitev posebnega sporazuma med Slovenijo
                  in vsako od teh organizacij, v katerih se bodo natančno opredelili obseg,
                  kriteriji, pogoji in zahteve glede izvajanja pooblastila. Predlog pomorskega
                  zakonika v bistvu povzema sedanjo ureditev; v 88. členu je namreč predvideno, da
                  tehnično nadzorstvo opravljajo klasifikacijske ustanove, ki jih z aktom prizna
                  Vlada. Inšpekcijsko nadzorstvo pa opravlja organ za varnost plovbe. Edina razlika
                  je v tem, da je v sedanjem zakonu o pomorski in notranji plovbi določeno, da naj
                  bi tehnično nadzorstvo opravljal Jugoslovanski ladijski register, ki je bil takrat
                  pač zvezni zavod. Vendar je Vlada že v juniju 1992 na podlagi določil ustavnega
                  zakona za izvedbo temeljne ustavne listine o stamostojnosti in neodvisnosti
                  Republike Slovenije sprejela sklep o začasni določitvi organizacije za opravljanje
                  strokovno-tehničnih del s področja varnosti pomorske in notranje plovbe. S tem
                  sklepom je za ugotavljanje sposobnosti ladij za plovbo, opravljanje izmeritev
                  ladij in plavajočih objektov, ugotavljanje varnosti kontejnerjev, izdajanja
                  predpisanih listin in knjig, ki se nanašajo na varstvo človekovega življenja,
                  okolja in premoženja na območju Republike Slovenije na ladjah in plavajočih
                  objektih, vpisanih v vpisnik Republike Slovenije določila Hrvatski registar
                  brodova. Kot je že prej omenjeno, je z analognim sklepom Vlada Republike Slovenije
                  poleg hrvaškega registra pooblastila tudi Germanische Lloyd, ki vključuje
                  slovensko družbo Slovenija Lloyd. Torej sta tako že danes v Sloveniji pooblaščeni,
                  čeprav bo zakonsko to urejeno posebej, že dve klasifikacijski ustanovi.</p>
               <p>Glede pooblaščanja nadaljnjih klasifikacijskih ustanov pa menim, da bi, v kolikor
                  bi bila za takšno pooblastilo zainteresirana ena ali več klasifikacijskih ustanov,
                  ki so članice IACS-a, Vlada lahko pooblastila tudi te ustanove. IACS je mednarodno
                  združenje klasifikacijskih ustanov, ki šteje 11 članic in 2 pridruženi.</p>
               <p>Če bi še zaključke povedal, ima Uprava Republike Slovenije za pomorstvo zakonsko
                  določene pristojnosti, ki se omejujejo na inšpekcijsko nadzorstvo ladij in
                  tehnično nadzorstvo čolnov. Zaposlovanje velikega števila strokovnjakov za
                  posamezna področja ne bi bila smotrna in ne mednarodno primerljiva ureditev. Ne bi
                  bila mednarodno primerljiva in za ladjarje neustrezna oziroma neuporabna rešitev,
                  če bi jih na primer za konstrukcijo trupa ladje napotili na enega strokovnjaka, za
                  ugotovitev kemične sestave uporabnega materiala na drugega, za stroje na tretjega,
                  in tako dalje. Tako bi bili primorani uporabiti nekaj deset strokovnjakov, od
                  katerih pa povrh vsega ne bi pridobili spričeval, s katerimi bi se lahko tudi
                  mednarodno izkazovali. Za poslovanje klasifikacijskih ustanov v Sloveniji morajo
                  le-te imeti tu ustanovljeno pravno osebo, preko katere poslujejo, tako da lahko k
                  svojemu delu pritegnejo oziroma za svoje delo uporabljajo domače strokovnjake na
                  posameznem področju. Slednji pa je tudi način dela vseh priznanih ustanov, ki
                  domačim strokovnjakom poverijo določena dela, za katera jih dodatno usposabljajo
                  in sproti izobražujejo. Za druga dela, za katera ni strokovnjakov v določeni
                  državi, pa jih glede na obseg dela na določenem področju ni smiselno izobraževati,
                  pa uporabljajo tudi druge strokovnjake, zaposlene v ustanovi. Za ohranitev
                  strokovnosti tehničnega nadzora nad slovenskimi ladjami in upoštevaje pri tem tudi
                  slovenske razmere, je zato način pooblaščanja svetovno priznanih registrov
                  najustreznejši. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Gospod Jug.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Z odgovorom na to mojo pobudo nisem zadovoljen iz preprostega razloga, ker očitno
                  ni pripravljenosti ali pa tudi ne vednosti Vlade, kako postopati v tem primeru.
                  Razočaran sem pa namreč zaradi tega, ker smo pred kratkim razvili oziroma
                  ustanovili v Kopru inštitucijo, ki naj bi razvila pomorsko stroko v vsesplošnem
                  pomenu, to je Urad za pomorstvo, že nekaj več, in tako naprej, imamo tudi privat
                  ljudi, ki se dobro spoznajo in bi jih lahko Vlada pooblastila. In namesto da
                  razvijamo pomorsko stroko s to inštitucijo, se gremo določeno politiko. V tem
                  primeru sem zelo razočaran in tega odgovora Vlade nikakor ne sprejemam. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade, gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Rad bi rekel, da Vlada daje svoja stališča in v tej zvezi tudi pooblastila takrat,
                  kadar jo kdo za to zaprosi. Ko bo ta institucija to zaprosila, bo Vlada v svojih
                  rednih procedurah ugotovila njene reference in bo na to tudi ustrezno odgovorila.
                  Brez vloge pa tudi odgovora ni.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Jaz sem že pisno poslala 24. maja na Ministrstvo za gospodarstvo
                  in Ministrstvo za delo, družino in socialne zadeve poslansko vprašanje oziroma
                  bolj pobudo in sicer, da bi notranjsko gospodarstvo rado podatke o pomoči države
                  podjetjem na Notranjskem za desetletno obdobje in sicer iz razlogov, ker
                  ugotavljamo, da se na našem področju nekako država mačehovsko obnaša do podjetij.
                  Jaz sem priložila tudi obširno obrazložitev, zato je ne bom brala, navedla bom
                  samo nekaj podatkov, in sicer smo to problematiko obravnavali večkrat skupaj s
                  predstavniki območne Gospodarske zbornice Postojna, z župani, s predsedniki
                  občinskih svetov itd., ker je dejansko situacija alarmantna na Notranjskem in
                  sicer so podatki Agencije za plačilni promet za področje te postojnske območne
                  Gospodarske zbornice sledeči: V letu 1995 je čista izguba znašala 2 milijardi 604
                  milijone tolarjev ali 1,89%-ni delež v Sloveniji, saldo izguba pa je kar eno
                  milijardo 693 milijonov tolarjev, kar pomeni skoraj 7%-ni delež v izgubah na
                  področju Slovenije. Še pred kratkim je to področje predstavljalo 3% gospodarstva
                  Slovenije, sedaj pa se je ta odstotek prepolovil. To so predvsem podjetja delovno
                  intenzivnih dejavnosti, izvozno usmerjena podjetja imajo trg, imajo izdelke,
                  vendar pa zaradi preteklosti, da ne bom naštevala in zaradi izgube trgov in
                  podobno in neprijazne politike do izvoznikov, če se tako izrazim, so zabredli v
                  težave in zgolj s temi gospodarskimi ukrepi, ki smo jih sprejeli pred kratkim, ne
                  bodo zlezli iz težav. Seveda je to zelo pomembno zaradi zaposlovanja, zaradi
                  delovnih mest. Na primer v Ilirski Bistrici je stopnja nezaposlenosti kar 18%-na.
                  Kot sem rekla, sem dala tudi priloge z dokumentacijo pripomb podjetij, v čem imajo
                  težave, tudi Ministrstvu za finance glede carinskih postopkov, potem glede cene
                  kurilnih olj na Vlado. Kot veste, sem pred kratkim že dala poslansko vprašanje
                  glede carinskih postopkov in priložila tudi primer, koliko dokumentov potrebuje
                  podjetje samo za uvoz 2.000 kilogramov lepila, vendar se to že delno rešuje. Kot
                  sem pa rekla, želimo dobiti podatke in ministrstva so dobila ta vprašanja, zato
                  pričakujem, da bom dobila odgovor.</p>
               <p>Potem bi pa želela postaviti tudi poslansko vprašanje, kako Ministrstvo za
                  kmetijstvo ukrepa v zvezi s škodo, nastalo ob požaru v kombinatu Pivka Neverke,
                  kot veste, v začetku junija 1996. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Predstavnik Ministrstva za delo, družino in socialne zadeve
                  najprej.</p>
            </sp>
            <sp who="SDZ1:RopTone">
               <speaker>MAG. TONE ROP:</speaker>
               <p>Cenjene dame, spoštovani! Mi bomo na to vprašanje odgovorili pismeno. Vprašanje
                  bomo seveda zelo skrbno preučili in poizkušali odgovoriti v najkrajšem času.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Ministrstva za kmetijstvo.</p>
            </sp>
            <sp who="SDZ1:ObalIvan">
               <speaker>IVAN OBAL:</speaker>
               <p>Gospod podpredsednik, spoštovane gospe in gospodje! Dne 4.6.1996 je požar večjih
                  razsežnosti uničil vitalni del Perutninskega kombinata Pivka, in sicer klavnico in
                  predelavo mesa. Ta nesreča je čez noč zaostrila težave tega drugega največjega
                  predelovalca perutninskega mesa v državi, ki zaposluje 600 ljudi, hkrati pa je
                  prizadela tudi pretežni del kmetijske dejavnosti v tem območju, in sicer 120
                  kooperantov, ki sodelujejo s tem kombinatom.</p>
               <p>Po obisku gospoda ministra dr. Ostrca na pogorišču istega dne, ko je bil požar
                  pogašen, in po dogovoru pri nas na ministrstvu, je potem minister ustno poročal v
                  Vladi, ki je zadolžila Ministrstvo za kmetijstvo in Ministrstvo za finance, da
                  spremljata izdelavo sanacijskega programa ter v skladu z možnostmi Vlade oziroma
                  pristojnih ministrstev poiščeta možnosti za razrešitev težkega položaja podjetja,
                  kooperantov in celotnega območja, ki je bilo prizadeto s to nesrečo.</p>
               <p>V skladu z dogovorom na Ministrstvu za kmetijstvo, gozdarstvo in prehrano je
                  vršilec dolžnosti glavnega direktorja Perutninskega kombinata Pivka posredoval
                  24.6.1996 Ministrstvu za kmetijstvo, gozdarstvo in prehrano predlog usmeritev pri
                  sanaciji poslovanja, ki temelji na postopni obnovi vitalnih delov, in sicer
                  klavnice in predelave mesa, kar ministrstvo tudi podpira, saj meni, da ima
                  Slovenija potrebe po tovrstnih produktih, prav tako pa obstojajo tudi realne
                  možnosti izvoza. Sestavljavci sanacijskega programa, ki je bil predložen in ki bo
                  predložen tudi Vladi in Državnemu zboru, pričakujejo:</p>
               <p>- svetovanje pri razreševanju uslužnostnega klanja v drugih klavnicah, po
                  pristojnih veterinarskih inšpektorjih, kar v skladu z dogovorom na veterinarski
                  upravi tudi poteka,</p>
               <p>- oprostitev plačila carine in posebnih dajatev pri uslužnostnem klanju v Pazinu v
                  Republiki Hrvaški, kjer smo predlagali začetek postopka na finančnem ministrstvu,
                  ki je pristojno v skladu z določili z zakonom, ki velja v državi,</p>
               <p>- v tem istem dokumentu predlagatelji terjajo zagotovitev 100 milijonov tolarjev
                  nevračljivih sredstev iz postavke finančnih intervencij za pridelavo hrane, kar
                  glede na porabo sredstev v dosedanjih mesecih in glede na potrebe, ki jih ima
                  ministrstvo, ni možno brez rebalansa proračuna; torej bomo ocenili, da je ta
                  rebalans proračuna možen in potem tudi ustrezno predlagali. Potem terjajo
                  posredovanje pri zagotovitvi državnih poroštev za najete kredite, kar bo možno
                  odločiti šele po podrobni predstavitvi vseh finančnih obveznosti in finančne
                  situacije podjetja na splošno. Potem pričakujejo subvencioniranje obrestnih mer za
                  dolgoročne kredite, kar je možno zagotoviti v okviru proračuna iz letošnjega leta,
                  še v večji meri pa seveda v načrtovanem proračunu za leto 1997, ker pričakujemo,
                  da se bo večina teh kreditov začela vračati v letu 1997. Seveda bo tudi
                  subvencioniranje možno določiti takrat, ko bodo znani vsi krediti, ki bodo
                  potrebni za sanacijo tega položaja. Prve ocene kažejo na to, da bo škoda po
                  dokončni ugotovitvi velika in bo presegala 1 milijardo tolarjev. Ugotavljamo tudi,
                  da ne bo pokrito iz sredstev zavarovanja. Ocene za vzpostavitev navedenih pogojev
                  za delo so pa takšne, da bi bilo potrebno v sanacijo vložiti 900 milijonov
                  tolarjev sredstev. Podjetje in tisti, ki sodelujejo v sanaciji, pa pričakujejo, da
                  se zagotovi ena tretjina teh potrebnih sredstev ali 300 milijonov tolarjev iz
                  državnega proračuna iz nevračljivih sredstev z različnih ministrstev; naše
                  ministrstvo bo pa koordinator pri iskanju teh virov, kajti treba bo vključiti tudi
                  Ministrstvo za finance in Ministrstvo za delo. Druga tretjina - 300 milijonov
                  tolarjev - bi se naj zagotovila iz bančnih virov; za te bi naj država zagotovila
                  bančna poroštva. Torej, o tem bomo lahko sklepali takrat, ko bomo imeli v rokah
                  tudi dokončni elaborat. In tretja tretjina bi se naj zagotovila iz zavarovalnin,
                  to je 300 milijonov tolarjev. Dokončno bo pa seveda znano takrat, ko bo
                  zavarovalnica zaključila ta postopek. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala. No, jaz bi želela, da bi tudi Ministrstvo za delo povedalo, glede na moje
                  prvo vprašanje, in kot sem rekla, sem poslala tudi že dopis maja in bi želela vsaj
                  kakšno besedo tega ministrstva, kako se zanima za delovna mesta na Notranjskem.
                  Glede problematike požara v tem kombinatu Pivka, pa kot ste slišali tudi iz
                  razlage ministrstva, je potrebno k temu problemu pristopiti širše oziroma več
                  ministrstev zajema ta problem, in bi bilo potrebno, da cela Vlada nekaj ukrepa.
                  Potrebni so tudi dokončni elaborati in mislim, da je potrebno, da o tem tudi
                  parlament reče svoje in sprejmemo potrebne zakone in sklepe. Ker tu gre za 600
                  delovnih mest, kot smo slišali, seveda v zvezi s tem toliko in toliko družin je
                  odvisnih od tega, cela regija je vezana na ta kombinat. Tudi v moji občini oziroma
                  v Loški dolini so obrati, ki so v zvezi s tem in tudi Primorska, Brkini, vsi so
                  navezani na to, so hoteli z novimi programi začeti, da bi še razširili delovna
                  mesta, torej to ni tako za prepustiti samo enemu podjetju, da se rešuje. Zato v
                  skladu z 29. členom Poslovnika Državnega zbora Republike Slovenije predlagamo v
                  naši poslanski skupini, da se opravi razprava na Državnem zboru glede tega
                  vprašanja; seveda, za to je potreben določen čas, da se vsa ta dokumentacija
                  pripravi in se pač lahko v skladu s podjetjem in z ministrstvom dogovorimo, kdaj
                  naj bi se na tej seji opravila ta razprava in dajem pisno pobudo za to.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo od predstavnikov Vlade? Gospod minister Rop.</p>
            </sp>
            <sp who="SDZ1:RopTone">
               <speaker>MAG. TONE ROP:</speaker>
               <p>Torej odgovoriti smo nameravali pismeno, bomo tako ali tako dali te podatke, pa
                  lahko tudi ustmeno. Dve vprašanji sta bili. Eno se tiče vseh podjetij na
                  Notranjskem in pa intervencij in pa udeležbe ter pomoči tem podjetjem. Kar se tiče
                  tega, je imelo ministrstvo nedavno, sam sem imel posvet z vsemi gospodarstveniki z
                  Notranjske, kjer so jim bili predstavljeni projekti in so bili tudi pozvani, da
                  sodelujejo v razpisih, ki tečejo in so odprti za celo Slovenijo, torej za vsa
                  podjetja, tako da imajo vsa ta podjetja možnost, da se javijo na razpise in
                  povedali smo jim tudi, kje. Žal se je zgodilo, da se nekatera niso prijavila na te
                  razpise, ki trenutno tečejo in zato pripravljamo posebno informacijo za ta
                  podjetja. Dogovorili smo se tudi z župani s tega področja, da bomo sodelovali, da
                  jim bomo predstavili projekte lokalnih iniciativ, ki tečejo v nekaterih drugih
                  občinah zelo uspešno in bomo poizkušali na teh območjih vzpodbuditi tudi lokalne
                  skupnosti k aktivnejšemu sodelovanju pri nekaterih projektih, zlasti tistih, ki se
                  tičejo vzpodbujanja storitvenih dejavnosti, samozaposlovanje itn.</p>
               <p>Kar se tiče problematike požara v Pivki, smo opravili poseben razgovor z vodstvom
                  podjetja že sami in pripravljamo rešitev za to podjetje. Ministrstvo za delo ga bo
                  pripravilo samo in ga bo predložilo Vladi. Gre dejansko za ohranitev delovnih mest
                  za 600 zaposlenih, gre pa za več problemov, ki so povezani s tem. Gre tudi za
                  problem zavarovanja tega podjetja. Iz zavarovalnine bo podjetje dobilo približno
                  30% škode povrnjene, tako da so zagotovljena sredstva v višini približno 300
                  milijonov tolarjev že, tako da lahko se začnejo obnovitvena dela v vmesnem času,
                  ko se ohranja proizvodnja. Skupaj bomo pa našli rešitev za pomoč podjetju in smo
                  se dogovarjali v okviru razpisov, ki tečejo na ministrstvu in tudi projektov
                  aktivne politike zaposlovanja, kjer se odpirajo možnosti, da podjetje vključimo v
                  razpise, ki tečejo na področju zagotavljanja jamstvenega potenciala, tako da bi
                  podjetje lahko najelo kredite. Verjetno se bo možno dogovoriti tudi za kredite po
                  relativno ugodnih obrestnih merah z Zavarovalnico Triglav. Poleg tega jih bomo pa
                  vključili tudi v ostale projekte, ki se nanašajo na ohranitev delovnih mest, tako
                  da projekt teče. Mi smo dogovorjeni, da pripravijo dodatne izračune. Naslednji
                  teden se dobimo, gremo na Vlado in bomo, jaz sem prepričan, projekt lahko zaprli
                  in ohranili ta delovna mesta in šli v projekte odpiranja novih delovnih mest.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, predlog oziroma zahteva za razpravo odgovorov Vlade je podana
                  po drugem odstavku 29. člena, kar pomeni, da Državni zbor mora to razpravo
                  opraviti, vendar predlagam, da jo opravimo ob zaključku te točke dnevnega
                  reda.</p>
               <p>Naslednji postavlja vprašanje gospod Janko Predan.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Gospod predsedujoči, gospe in gospodje! Vprašanje postavljam Vladi Republike
                  Slovenije. Po podatkih konference osrednje Bosne samo v osrednji Bosni živi 4.000
                  Slovencev. V vsej Bosni in Hercegovini pa približno 6.000 Slovencev. Naši rojaki
                  živijo v nemogočih razmerah in pričakujejo pomoč matične države. Pričakujejo pa
                  vsaj to, da jih bo Slovenija obravnavala enako kot ostale slovenske izseljence.
                  Vlado Republike Slovenije vprašujem: Ali Republika Slovenija tudi po formalnem
                  koncu vojne v Bosni in Hercegovini pomaga Slovencem s humanitarno pomočjo in
                  kakšne so druge oblike pomoči, na primer omogočanje šolanja v Sloveniji in
                  zdravljenja v Sloveniji? Ali obstoja možnost, da bi Republika Slovenija pomagala
                  gospodarskim družbam, ki so jih ustanovili Slovenci v Bosni in Hercegovini, da bi
                  bili tako vsaj manj odvisni od humanitarne pomoči? Zanima me, koliko Slovencev iz
                  Bosne in Hercegovine je do sedaj dobilo državljanstvo Republike Slovenije? Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor Vlade. Odgovarjal bo predstavnik zunanjega ministrstva.</p>
            </sp>
            <sp who="SDZ1:MahničBorut">
               <speaker>BORUT MAHNIČ:</speaker>
               <p>Hvala. Kar se tiče Slovencev v Bosni, lahko v imenu zunanjega ministrstva
                  odgovorim, da se ta pomoč izvaja v okviru Urada za Slovence v zamejstvu in po
                  svetu. Gre za nekaj oblik humanitarne pomoči v skladu s proračunskimi sredstvi in
                  ustrezno postavko. Gre pa tudi za druge oblike, na primer sedaj smo dali nekaj
                  računalnikov tudi temu društvu. Kar se tiče pa ostalih stvari bolj z gospodarskega
                  vidika, pa lahko samo toliko povem, da je Vlada te zadeve obravnavala in da se
                  pripravlja oziroma razmišlja tudi o ustreznih rešitvah glede sodelovanja z
                  družbami teh Slovencev v Bosni. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje?</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Z odgovorom sem delno zadovoljen, vendar pa prosim za pisni odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospod Ivan Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci, člani Vlade, ministri! Lep pozdrav
                  vsem skupaj! Imam dve vprašanji in eno pobudo. Prvo vprašanje. Na 45. izredni seji
                  Državnega zbora Republike Slovenije smo na predlog Vlade sprejeli zakon o
                  spremembah in dopolnitvah zakona o prispevkih za socialno varnost in tako s 1.7.
                  dalje znižali prispevek za pokojninsko in invalidsko zavarovanje za 4 indeksne
                  točke. Vlada je ob vložitvi tega predloga navedla, da bo izpad prihodkov Zavoda za
                  pokojninsko in invalidsko zavarovanje pri višini 22,5 milijarde v letošnjem letu
                  zagotovila iz proračuna Republike Slovenije, kot je to že določeno z zakonom o
                  izvrševanju proračuna Republike Slovenije. V časopisu Večer 18.6.1996 pa je na
                  prvi strani z velikimi črkami bilo napisano: <q>"Bo po 1. juliju Zavod za pokojninsko
                  in invalidsko zavarovanje Slovenije in v njenem zavodu nastalo dramatično stanje
                  vsled prenosa pokrivanja prispevkov iz Agencije na davkarijo?"</q> Sprašujem torej
                  Vlado Republike Slovenije in posebej Ministrstvo za finance, zakaj Vlada oziroma
                  pristojno ministrstvo ni odreagiralo na takšne informacije, ki ponovno vznemirjajo
                  upokojence in tudi organe Zavoda za pokojninsko in invalidsko zavarovanje
                  Slovenije. Kaj se bo torej zgodilo po 1.7.1996, saj vendar država z zakonom o
                  izvrševanju proračuna zagotavlja tekoča manjkajoča sredstva prihodkov Zavoda za
                  pokojninsko in invalidsko zavarovanje, torej tudi izpad prihodkov za novo
                  znižanje, ki smo ga pred kratkim seveda sprejeli? Želim tudi ustni in pismeni
                  odgovor.</p>
               <p>Drugo. V skladu z 20. členom zakona o financiranju občin, bi Vlada Republike
                  Slovenije morala v 60-ih dneh po sprejetju državnega proračuna obvestiti Državni
                  zbor Republike Slovenije o finančno vrednotenih merilih za financiranje nalog
                  občin. Pristojna ministrstva so bila tako dolžna svoje predloge seveda posredovati
                  pristojnemu Ministrstvu za finance. Sprašujem torej Vlado Republike Slovenije,
                  kdaj in na kateri seji Vlade je merila, ki jih je bila dolžna obravnavati in
                  sprejeti, če tega ni storila, kje so razlogi za neizvrševanje zakonskih določil in
                  zakaj v zakonsko določenem roku ni obvestila Državnega zbora Republike Slovenije o
                  potrditvi in sprejetju meril za financiranje navedenih nalog v občinah? Prav tako
                  ustni in pismeni odgovor.</p>
               <p>In pobuda. Državni zbor Republike Slovenije je sprejel sklep, s katerim je
                  zadolžil Vlado Republike Slovenije, da najkasneje do 1.8.1996 sprejme sklepe o
                  razmejitvi pristojnosti na posameznih področjih, ki so, skladno s 101. členom
                  zakona o upravi, v celoti prešli na posamezna ministrstva. Ker lokalne skupnosti
                  do sedaj niso prejele nikakršnega osnutka, seveda sprašujem in dajem pobudo, ker
                  je rok 1.8.1996 tukaj, da se te naloge tudi v tem času izvršijo. Časa je samo en
                  mesec. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Državni sekretar, gospod Engelman.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Vlada Republike Slovenije je tako, ko je predstavljala paket ukrepov, najprej, ko
                  je predstavila filozofijo teh ukrepov in tudi potem pri konkretni predstavitvi
                  posameznih zakonov jasno povedala, da te spremembe nikakor ne posegajo v
                  zagotovljene pravice upokojencev in da je program naravnan tako, da bodo vse
                  zakonske pravice upokojencev spoštovane, da bodo pokojnine ustrezno izplačevane,
                  da se spreminja samo način zagotavljanja sredstev, ker se znižujejo prispevki, in
                  da je zaradi tega pač potrebno povečati transfer iz državnega proračuna. Vlada je
                  to poudarila na vseh tiskovnih konferencah, ko je šlo za sprejemanje tega programa
                  na Vladi, in Vlada je to jasno in javno povedala tudi na sejah vseh delovnih
                  teles, ki so bila v Državnem zboru ob obravnavi teh zakonov. Jaz ne poznam, bom
                  rekel, dikcije oziroma teksta, bi pa dvomil, da je bilo nekorektno prenešeno
                  stališče Vlade. In če je tu postavljeno vprašanje, retorično vprašanje, ali bo
                  prišlo do težav, je verjetno to vprašanje bilo predvsem naslovljeno na poslance,
                  ali boste sprejeli program tako, kot ga predlaga Vlada, ali pa bodo nastale težave
                  v pokojninski blagajni. Vendar mislim, glede na to, kako se sedaj odvija, da je to
                  vprašanje bilo po nepotrebnem, saj prihaja na vrsto še zadnji ukrep iz tega
                  paketa, to je pa rebalans, kjer bo še tista dokončna podlaga za ta transfer
                  opravljena. Mislim, da dejansko ni nobene potrebe za kakršnokoli zadrego in
                  kakršenkoli strah, ali bodo pokojnine ustrezno izplačevane ali ne. Mislim, da je
                  Vlada resnično ob vseh priložnostih to jasno povedala, ker se je zavedala, da je
                  nepotrebno ustvarjati nemir med to populacijo.</p>
               <p>Glede drugega vprašanja, ki se nanaša na finančno izravnavo občin, sem deloma
                  odgovarjal že pri gospodu Puklu. Lahko ponovim sledeče. V letošnjem letu so bili
                  izdelani še manjkajoči kriteriji, to je za delovanje upravnih organov in občinske
                  uprave, za komunalno dejavnost, za stanovanjsko področje in za urejanje prostora.
                  Zaradi zoženih bilančnih možnosti in pa ker je Državni zbor 15.3. oziroma je začel
                  veljati nov zakon o organizaciji in financiranju izobraževanja, ki prenaša
                  določene naloge s področja osnovnega izobraževanja z občin na državno raven, je
                  prišlo do zadreg, najblažje rečeno. Zaradi tega je Ministrstvo za finance uspelo
                  uskladiti vse te kriterije šele v tem mesecu in je sedaj gradivo posredovano v
                  obravnavo Vladi, tako da bodo, kot sem že povedal, ta torek gradivo obravnavali
                  vladni odbori, tako da jaz računam, da bo posredovana tako Državnemu zboru kot
                  tudi vsem županom oziroma vsem občinam - finančno ovrednotena merila za leto 1996
                  - v roku 14 dni. Razlogi so, kot ponovno poudarjam, zožene bilančne možnosti,
                  vpeljava novih treh kriterijev za zelo velik segment finančne izravnave in pa
                  sprememba financiranja na področju šolstva, kjer je bilo potrebno narediti
                  ustrezne preračune zaradi tega, da se je korekten prenos financiranja izvršil z
                  občin na državo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>V zvezi s pobudo, ki jo je poslanec gospod Sisinger dal glede razmejitve
                  pristojnosti, je treba povedati, da je razmejitev pristojnosti med lokalno
                  skupnostjo in državno ravnjo v pristojnosti posameznih resorjev, pri čemer je
                  potrebno upoštevati sposobnosti prevzemanja s strani lokalnih skupnosti posameznih
                  upravnih nalog ali teh sklopov. Skladno z merili in kriteriji, ki so obseženi v
                  zakonu, ki želi urediti način, načela in merila za prenos zadev iz državne
                  pristojnosti v lokalne skupnosti, ki ga Vlada obravnava in ga bo poslala v
                  parlament, se bodo državne pristojnosti prenašale na lokalne skupnosti s
                  področnimi zakoni, kajti z enim zakonom je nemogoče in tudi neizvedljivo urediti
                  posamezna področja, na katerih velja različna sistemska zakonodaja. To pomeni, da
                  je realizacija tega sposobna tudi podabsorbcijske sposobnosti tako Vlade kot tudi
                  zakonodajnega organa. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage></p>
               <p>Naslednji postavlja vprašanje gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani predstavniki Vlade! Imam vprašanje v
                  zvezi s potekom gradnje oziroma kot se temu včasih reče graditve oziroma
                  rekonstrukcije ceste M-10 od Črnuč proti Domžalam, in sicer iz več razlogov. En
                  razlog je ta, kako to sploh poteka glede na to, da se pojavljajo vprašanja v
                  občini, ali se bo letos tudi z neposredno gradnjo že začelo ali ne, kar naj bi se
                  sicer.</p>
               <p>Drugo vprašanje je, ali so usklajene vse dejavnosti v zvezi s tem. Sedaj se namreč
                  pojavlja gradnja treh bencinskih servisov na razdalji 2.000 metrov, s tem da bi na
                  eni strani tako rekoč v 300 ali 400 metrih bila kar dva bencinska servisa. Ali so
                  te stvari usklajene, čeprav moram povedati, da na prvi pogled ima lokalna skupnost
                  od tega nek določen dobiček. Res pa je, da to najbrž predstavlja tudi določeno
                  ekološko obremenitev.</p>
               <p>Pristavil bi pa še vprašanje, ali bo tako imenovani rondo res v tistem planu kot
                  je bil lani novembra oziroma decembra potem predstavljen, to je v desetih mesecih,
                  kar naj bi se izteklo najkasneje v dveh mesecih, dokončan, glede na to, da pač
                  vsi, zlasti tisti, ki se tam vozimo, dobro vemo, da še vedno prihaja do zastojev.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Odgovori. Državni sekretar gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo. Gospe in gospodje, vprašanje se nanaša na rekonstrukcijo ceste
                  M-10 Črnuče - Depala vas. V pripravi na realizacijo te postavke ima Ministrstvo za
                  promet in zveze, konkretno Direkcija Republike Slovenije za ceste in občina
                  postavljeno projektno skupino iz predstavnikov obeh služb strani, zato me
                  preseneča, da se v občini pojavljajo ta vprašanja, ker mislim, da je občina
                  detajlno seznanjena o vseh zadevah, o vseh postopkih, ker sodeluje konkretno in
                  dejansko pri vseh korakih, ki jih na tem področju izvajamo. Trenutno so v fazi
                  pridobivanja zemljišč, ki naj bi bila za odsek, tako imenovani domžalski odsek,
                  zaključena s koncem avgusta in po terminskem planu potem tudi izveden izbor
                  izvajalca. Moram reči, da je to mednarodni razpis, ki je v prvi fazi že izveden in
                  smo pridobili 15 usposobljenih izvajalcev, ki bodo v tistem trenutku, ko bo
                  zadeva, postopek pripeljan tako daleč, da lahko izbor izvajalca naredimo, bodo
                  tudi pozvani, da predložijo svoje ponudbe. Ta cesta je razdeljena v dva odseka,
                  imenujemo ga tako, drugi odsek, tudi ljubljanski, se pravi tisti, ki je bil v
                  bivši Občini Bežigrad in zanj so postopki tudi v teku, tako da v celotni potezi
                  postopek teče čisto, bom rekel v skladu s tistim, kar ta projektna skupina si
                  zastavlja za svoje naloge. Trenutno, če omenim problematiko kot tako, da jo tudi
                  vi poznate, gre za vprašanja pritožb nekaterih lastnikov zemljišč, ki jih rešujemo
                  posamično, individualno, in zadnje poročilo, ki sem ga dobil na svojem kolegiju,
                  je, da je videti, da bodo vsa vprašanja ustrezno rešena. Moram tukaj reči, da se
                  občina intenzivno vključuje v ta razreševanja, ker vse zahteve, ki so postavljene,
                  niso v pristojnosti države in jih občina z veliko mero benevolentnosti tudi
                  rešuje.</p>
               <p>Kar se tiče gradnje bencinskih servisov, moram reči, da smo v teh postopkih zraven
                  toliko, kolikor dajemo soglasja za prometno ureditev in pa vključevanje v
                  obstoječo cestno infrastrukturo, postavljamo pogoje, da promet varno teče in v tem
                  okviru pač država oziroma ustrezni pooblaščenci dajejo tudi potrebna soglasja.
                  Ostali del, bi rekel ekološke obremenitve in podobno, pa rešujejo druge službe,
                  predvsem pa je to dejansko, tako kot je bilo rečeno, interes občine in mora občina
                  opredeliti, ali je to smotrno ali ni smotrno.</p>
               <p>Kar se tiče rondoja, zaenkrat zadnja poročila, tudi tista, ki jih imamo redno
                  tedensko oziroma mesečno, ne kažejo na to, da bi prišlo do kakršnegakoli
                  podaljšanja roka, je pa seveda čisto ena operativna naloga še, ki jo moramo
                  narediti. Gre za predlog investitorja, to je DARS, ki ga bo v naslednjem tednu
                  obravnaval nadzorni svet, to je rebalans plana za leto 1996, kjer predvideva
                  investitor, da bo realizacija večja, kot je bila planirana, in v okviru te večje
                  fizične realizacije je seveda tudi ta pospešena gradnja rondoja, ki zahteva tudi v
                  letošnjem letu nekaj več sredstev. To se pravi, ta rebalans obravnava nadzorni
                  svet, potem pa Vlada, in v tem okviru ne pričakujemo posebnih zapletov, tako da je
                  še vedno to, kar je bilo zagotovljeno, tudi dosegljivo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, jaz se zahvaljujem za odgovor. Rad bi seveda poudaril, da ker je bilo nekako
                  namignjeno, češ kako da v občini nič ne vedo, ker občina tako dobro sodeluje, bi
                  pač gospoda državnega sekretarja spomnil, da smo nekaj mesecev nazaj - je projekt
                  takorekoč visel, ker so bila sredstva že skoraj namenjena za nek drug namen in so
                  potem seveda na neko intervencijo prišla. In zdaj, po teh zagotovilih, me veseli,
                  da je s tako gotovostjo odgovor bil podan. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospod Leo Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, kolegice in kolegi, člani Vlade! Jaz sprašujem
                  Vlado Republike Slovenije, zakaj ob prekoračenju dopustnih in mejnih koncentracij
                  žveplovega dioksida in ozona v Ljubljani sredi tega meseca - prvič - niso bili
                  prebivalci obveščeni o nevarnosti za zdravje; drugič, zakaj niso bili uvedeni
                  nikakršni ukrepi za zmanjšanje povišanih koncentracij, tako ozona kot žveplovega
                  dioksida, glede na to, da vzrok za te težave s povišanimi emisijami niso bile
                  vremenske okoliščine, ampak odločenost Vlade, da je potrebno v Toplarni Ljubljana
                  kuriti premog iz Zasavja, ki ima koncentracije žvepla oziroma odstotek žvepla
                  okoli 5%. Vlado tudi v zvezi s tem sprašujem, kako dolgo še namerava izvajati
                  pritisk na Toplarno Ljubljana, da mora onesnaževati zrak v Ljubljani s takimi
                  koncentracijami žvepla?</p>
               <p>In kar zadeva ozona, postavljam naslednje vprašanje: zakaj Vlada zavira gradnjo
                  kolesarskih stez v Ljubljani in po Sloveniji, glede na predlog predračuna, ki ga
                  je predložila letos in ki ne predvideva nobenih sredstev za kolesarske steze?</p>
               <p>Nadalje sprašujem, zakaj ne uvede ali zahteva, ali predpiše integriranega sistema
                  zelenega vala pri ljubljanskih semaforjih, ki delujejo popolnoma nekoordinirano,
                  tako da so isti količini vozil ali števila vozil v Ljubljani emisije teh vozil
                  nepotrebno visoke?</p>
               <p>Zakaj ni pripravila za primer visokih koncentracij ozona nikakršnih omejitev za
                  vožnjo z avtomobili brez katalizatorja in tako dalje. Vse to Vlada pozna.</p>
               <p>Končno vprašanje, ki ga postavljam glede zraka. Ali je na križišču pri hotelu Lev
                  v Ljubljani koncentracija mikrodelcev azbesta v zraku večja od koncentracij
                  azbesta v Tovarni cementa Anhovo? Glede na to, da tukaj zavirajo in ustavljajo in
                  speljujejo motorna vozila, katerih zavorne plošče so deloma tudi iz azbesta in pri
                  drgnjenju teh zavornih plošč prihaja do sproščanja mikrodelcev azbesta v zrak.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade.</p>
            </sp>
            <sp who="SDZ1:BlaganjeDušan">
               <speaker>MAG. DUŠAN BLAGANJE:</speaker>
               <p>Spoštovane gospe in gospodje! Vprašanje gospoda poslanca je tako kompleksno in
                  široko, da nanj mislim, da vsi predstavniki Vlade skupaj ne moremo odgovoriti v
                  tem trenutku, zato bo Vlada pripravila celovit pismen odgovor. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? Komentar? <stage>(Ne.)</stage></p>
               <p>Naslednje vprašanje postavlja gospa Irena Oman.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovane kolegice in kolegi, predstavniki Vlade! Dovolite mi, da
                  postavim zelo laično vprašanje, in sicer Ministrstvo za notranje zadeve. Zanima pa
                  me sledeče. Kako mora v skladu z zakonodajo ravnati policist oziroma kakšne
                  pravice ima potnik na mejnem prehodu v primeru, ko ima potnik še veljavni potni
                  list z vizumom, je pa ta potni list napolnjen z žigi, ker pač veliko potuje in
                  razpolaga tudi z novim potnim listom, v katerem pa tega vizuma ni, ker je stari še
                  veljaven. Zanima me torej, ali mora policist potnika zavrniti ali ima potnik ob
                  predložitvi obeh dokumentov vseeno pravico da vstopa v našo državo? Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. V primeru kot je dejansko stanje opisala poslanka gospa Irena Oman, je
                  bil verjetno izdan nov potni list, ker je bil stari potni list prenasičen z
                  označbami uradnih organov, torej z vizumi, štampiljkami o opravljenih prehodih
                  meje. S tem, ko je izdan nov potni list, je bil obrazec starega potnega lista
                  uničen, ker ni več služil svojemu namenu, kajti zakon o potnih listinah
                  državljanov Republike Slovenije v primeru, da je ta oseba bil ali bila državljan
                  Republike Slovenije, ta zakon določa, da sme imeti državljan Republike Slovenije
                  samo eno potno listino iste vrste. To je določba 4. člena omenjenega zakona. S
                  tem, ko je bil izdan nov potni list, je bil obrazec starega potnega lista uničen v
                  skladu z določbo 6. člena zakona o tujcih. Veljavni vizum bi se moral iz uničenega
                  potnega lista prenesti v nov veljavni potni list, pod pogojem, da je vizum še
                  veljal. Tega ne more opraviti policist na mejnem prehodu, ki je dolžan preveriti,
                  ali oseba izpolnjuje pogoje za vstop, med katerimi za določene kategorije
                  prebivalstva velja tudi dolžnost imeti veljaven vstopni vizum v veljavni potni
                  listini. Konkretnih okoliščin primera iz vprašanja žal nismo razbrali, ampak če
                  bodo dani konkretni podatki, bomo skušali razjasniti tudi konkretni primer v
                  celoti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Naslednji postavlja vprašanje
                  gospod Lev Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala za besedo, gospod predsedujoči. Danes je 410 let, kar je pregnan in
                  zaničevan umrl Primož Trubar. Kako je mogoče, da bo Trubarjeva domačija, ki smo jo
                  vsi skupaj obnavljali in predstavlja nacionalni kulturni spomenik, postala zasebna
                  stvar in kaj misli Vlada storiti, da izpolni svojo dolžnost in obljubo, namreč, da
                  bo Trubarjeva domačija postala javni zavod oziroma, da bo dobila ustrezno
                  organizacijsko obliko, ki nikakor ne more biti taka kot je predlagana zdaj.</p>
               <p>Drugo vprašanje. Kdaj in kako bo končno razrešena krivica, ki se je zgodila 2.
                  gimnaziji, kasneje gimnaziji Ivana Cankarja, bolj znani kot Šubički in bo Srednja
                  zdravstvena šola odšla v nove prostore, v stavbi na Šubičevi ulici pa bo spet
                  delovala samo gimnazija? Odgovor v pisni obliki sem od Vlade že dobil, vendar
                  mislim, da je potrebno, da se tu sliši javno.</p>
               <p>Tretje vprašanje. Kdaj bo Vlada sprejela odločitev o podelitvi koncesije za
                  gradnjo elektrarn na reki Savi in naj bi pri tem posebej upoštevala nacionalni
                  interes, da koncesijo pod enakimi pogoji pridobijo slovenski ponudniki, ki edini
                  lahko zagotovijo maksimalno vključitev domačega gospodarstva v izgradnjo tega
                  pomembnega objekta?</p>
               <p>Istočasno posredujem Vladi Republike Slovenije pobudo, da pooblasti ustrezen javni
                  zavod v Republiki Sloveniji za takojšnji začetek zbiranja dokumentacije in
                  pričevanj o dogodkih, ki so pripeljali do osamosvojitve Slovenije in o sami
                  osamosvojitvi, še posebej iz virov, ki niso v Republiki Sloveniji in so pri
                  zasebnikih. Razstava v avli opominja, da se bo to gradivo, razen tam, kjer ga
                  posamezniki iz svoje lastne volje zbirajo, zelo kmalu lahko razgubilo in izginilo
                  iz možnosti, da ga ohranimo za slovensko nacionalno zgodovino. S tem tudi
                  izpolnjujem obljubo, ki sem jo dal pripravljavcem te razstave in ki sem jo
                  neformalno posredoval že v samem govoru ob otvoritvi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Minister za kulturo.</p>
            </sp>
            <sp who="SDZ1:DularJanez">
               <speaker>DR. JANEZ DULAR:</speaker>
               <p>Organizacijska oblika, ki je predlagana zdaj, bi bila seveda zasebna stvar in ni
                  sprejemljiva, vendar pa po drugi strani Trubarjeva domačija na podlagi zakona o
                  zavodih in po obsegu in ravni svojega sedanjega delovanja, nima pogojev, da bi se
                  oblikovala v samostojen javni zavod. Uradnih predpisov oziroma formaliziranih
                  smernic, meril o obsegu in strokovni ravni delovanja za take primere še ni. Po
                  zakonu o uresničevanju javnega interesa na področju kulture, da bi se govorilo o
                  tehnični opremljenosti, strokovnih kadrih itn., to še čakamo, ker naj bi bilo
                  zajeto potem v zakonu o nacionalnem kulturnem programu. Dotlej pa se moramo pač
                  pri posameznih primerih opirati na strokovno presojo posameznih primerov, kakor
                  nam jo predloži Uprava za kulturno dediščino in seveda misliti moramo tudi na
                  višino finančnih obveznosti za ustanovitev in delovanje novega zavoda, tako da je
                  po tej strani torej ta zadeva ta hip nemogoča. Ker pa je Trubarjeva domačija na
                  Raščici res nacionalni kulturni spomenik, bo Ministrstvo za kulturo preučilo
                  možnost, da bi postala enota Narodnega muzeja, izpostavljena enota, kot je to za
                  posamezne primere po Sloveniji že urejeno, recimo Blejski grad in njegova muzejska
                  zbirka ali zbirka o slovenskih taborih v Ljutomeru, muzej v Brestanici itn. To bi
                  Trubarjevi domačiji omogočilo, da bi delovala pod strokovnim muzejskim nadzorom in
                  v okviru nacionalnega programa dejavnosti in tako bi ji bilo zagotovljeno oziroma
                  bi imela zagotovljene neke normalne možnosti, finančne, kadrovske itn. za svoje
                  delovanje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še odgovori. Predstavnik Ministrstva za okolje, gospod Blaganje.</p>
            </sp>
            <sp who="SDZ1:BlaganjeDušan">
               <speaker>MAG. DUŠAN BLAGANJE:</speaker>
               <p>Hvala lepa. Glede izbora koncesionarja za pridobitev pravice do izkoriščanja
                  energetskega potenciala reke Save lahko povem to, da je izbor v zaključni fazi, da
                  bo predvidoma končan v približno 30 dneh, da so kriteriji za izbor koncesionarja v
                  celoti določeni in skladni z uredbo o razpisu koncesije, da pa do konca dela
                  komisije za izbor ni mogoče dajati izčrpnejših podatkov. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Ministrstva za šolstvo, gospa Valenčič.</p>
            </sp>
            <sp who="SDZ1:ValenčičTerezija">
               <speaker>MAG. TEREZIJA VALENČIČ:</speaker>
               <p>Spoštovani gospod predsedujoči, poslanke in poslanci! Jaz bi dala naslednje
                  pojasnilo v zvezi z vprašanjem Šubičeve gimnazije. Srednji zdravstveni šoli in
                  Gimnaziji na Šubičevi ulici 1 smo ob najavi protestnega shoda, dne 21.5.1996,
                  poslali obširno dokumentacijo z uvodno obrazložitvijo, v kateri smo pojasnili, da
                  bo v juniju razpisan natečaj za oddajo gradbenih del in da se bo investicija
                  pričela fizično izvajati zgodaj jeseni v letu 1996. V istem dopisu smo tudi
                  pojasnili, da smo na Mestni svet in direktorja, gospoda Sodržnika, naslovili vlogo
                  za oprostitev tistih prispevkov, ki so v pristojnosti Mesta Ljubljane. Predhodno
                  smo sprožili postopke za prestavitev helioporta, ki je lociran na parceli
                  Ministrstva za šolstvo in šport na Potočnikovi ulici, na kateri se bo jeseni
                  pričela graditi nova Srednja zdravstvena šola. V Uradnem listu Republike Slovenije
                  številka 31, z dne 14.6.1996 je bil objavljen javni razpis za izbiro izvajalca za
                  izgradnjo Srednje zdravstvene šole na Potočnikovi ulici v Ljubljani. Javni razpis,
                  objavljen v Uradnem listu, in umeščenost predvidene investicije v proračun za leto
                  1996, dokazuje, da Ministrstvo za šolstvo in šport misli resno in da bo svoje
                  obveznosti tudi izpolnilo. Ob tem pa je potrebno poudariti še, da sta minister za
                  šolstvo in šport, dr. Slavko Gaber, in predsednik Izvršnega sveta Skupščine mesta
                  Ljubljane, gospod Marjan Vidmar, dne 14.9.1993 podpisala protokol o izgradnji nove
                  stavbe na Srednji zdravstveni šoli v Ljubljani. Po tem protokolu naj bi Mesto
                  Ljubljana zagotovilo sredstva za izgradnjo stavbe nove Srednje zdravstvene šole,
                  skupaj s celotno investicijsko tehnično dokumentacijo. Ministrstvo za šolstvo in
                  šport pa bi dalo Mestu v brezplačni najem lokacijo ter zagotovilo sredstva za
                  opremo te nove stavbe. Žal, Mesto nikoli ni zagotovilo sredstev za novogradnjo,
                  zato je z letom 1996 to prevzelo Ministrstvo za šolstvo in šport samo. Po programu
                  naj bi bila nova šola gotova do šolskega leta 1997/98, čemur bi v letu 1998
                  sledila obnova sedanje stavbe Gimnazije na Šubičevi 1. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa. Najprej moram povedati tisto običajno neobičajno, nenavadno stvar:
                  zadovoljen sem z vsemi odgovori, ki sem jih dobil z vseh treh resorjev. Rad bi
                  samo popravil majhno nekorektnost v odgovoru Ministrstva za šolstvo in šport, kjer
                  piše in je bilo tudi prebrano, da žal Mesto nikoli ni zagotovilo sredstev za
                  novogradnjo, zato je z letom 1996 to prevzelo Ministrstvo za šolstvo in šport
                  samo. Razmerje med državo in lokalno samoupravo leta 1993 in leta 1996 sta zdaj
                  popolnoma drugačni zadevi. Sredstva, podpisana v tej pogodbi, si je država z
                  drugačnim razmerjem virov že davno prisvojila, in Mesto teh sredstev sploh nima
                  več, srednješolstvo pa sploh ni več v kakršnikoli pristojnosti Mestne občine.
                  Ministrstvo se torej ni žrtvovalo, ko je šlo v dejavnost na področju Srednje
                  zdravstvene šole in Šubičke, ponovno kot gimnazije, ampak je storilo samo svojo
                  dolžnost. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednjo vprašanje postavlja gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod podpredsednik, spoštovane poslanke in poslanci, spoštovane
                  predstavnice in predstavniki Vlade. Najprej bi rada ugotovila, da kar nekaj
                  poslanskih vprašanj, tudi mojih, ostaja neodgovorjenih. In eno od njih je, ki sem
                  ga postavila na prejšnji seji, poslovniški rok pa je že pretekel, kakšna je
                  dejanska končna bilanca vseh porabljenih sredstev iz državnega proračuna za
                  papežev obisk.</p>
               <p>V nadaljevanju pa sprašujem Vlado. Glede na sklep Državnega zbora, sprejet
                  3.6.1994, sprašujem, kdaj bodo pripravljeni kriteriji ocenjevanja vseh vrst
                  invalidnosti, ne glede na vzrok invalidnosti, temveč na posledice invalidnosti,
                  kajti rok je bil dogovorjen za 1.7.1996.</p>
               <p>V nadaljevanju me zanima, kakšne bodo rešitve tudi v zvezi z dodatkom za pomoč in
                  postrežbo iz tega naslova in kakšne rešitve se predvidevajo za rešitev statusa
                  tistih oseb, ki imajo priznano telesno okvaro in nimajo priznanega statusa
                  invalidov in s tem seveda nikakršnih pravic, ki iz statusa izhajajo?</p>
               <p>Vlado Republike Slovenije nadalje sprašujem tudi, zakaj še vse do danes Državni
                  zbor ni prejel v obravnavo predloga zakona o verskih skupnostih, čeprav nam je
                  bilo tudi iz pogovora s predstavniki verskih skupnosti v Državnem zboru
                  pojasnjeno, da je tekst zakona že pripravljen. V Sloveniji je, kot je znano,
                  prijavilo svoje delovanje po zakonu iz leta 1976 30 verskih skupnosti. Te verske
                  skupnosti so pravne osebe zasebnega prava, prav tako so pravne osebe tudi sestavni
                  deli teh verskih skupnosti. Po nekaterih podatkih je tako pod okriljem verskih
                  skupnosti več 10 pravnih oseb, ki lahko delajo vse, kar ni posebej prepovedano. Za
                  te pravne osebe ni urejena ne davčna zakonodaja in tudi ne delovnopravna
                  zakonodaja. Pod okriljem verskih skupnosti tako delujejo založbe, tiskarne,
                  izobraževalne skupnosti, ki svoje storitve zaračunavajo, ne izkazujejo pa
                  prihodkov in ne plačujejo davkov.</p>
               <p>Vlado oziroma Ministrstvo za šolstvo in šport pa sprašujem, kako in kdaj
                  nameravata državni izpitni center in Ministrstvo za šolstvo in šport ukrepati
                  zaradi kršitev izpitne tajnosti na letošnji maturi. Teme za pisni izpiti iz
                  zgodovine naj bi bile, kot je slišati, namreč že nekaj dni pred izpitom objavljene
                  kar na Internetu. Na eni od ljubljanskih gimnazij pa so pri matematiki profesorji
                  odkrili dijaka, ki je imel s seboj rešitve 14 matematičnih nalog, torej celo
                  izpitno polo. In zanima me tudi, na podlagi kakšnih kriterijev bo torej letos
                  potekala selekcija pri vpisu na Univerzo? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Ministrstvo za delo.</p>
            </sp>
            <sp who="SDZ1:ČeparDrago">
               <speaker>DR. DRAGO ČEPAR:</speaker>
               <p>Spoštovane poslanke in poslanci! V zvezi z zastavljenim vprašanjem glede vprašanja
                  reševanja zaposlovanja in pa sploh vprašanja statusa invalidov, bi dal prvo malo
                  širše vprašanje, potem pa konkretno. Na koncu bi pa tudi predlagal, da gospe
                  poslanki posredujemo tudi pisni odgovor. Ministrstvo pripravlja, kot je znano,
                  nacionalni program usposabljanja in zaposlovanja invalidov. Pri tem izhajamo iz
                  treh spoznaj.</p>
               <p>Prvo je, da je ocenjevanje invalidnosti z vidika umeščanja invalidov na trg dela,
                  temelji korak pri oblikovanju sodobne politike usposabljanja in zaposlovanja
                  invalidov.</p>
               <p>Drugič. Da sodobne definicije invalidnosti preusmerjajo težišče odločanja o
                  preostali delovni sposobnosti iz čisto medicinske sfere na širše družbeno
                  ekonomsko področje. To pomeni, da je potrebno poleg diagnoze bolezni ali telesne
                  okvare pri ocenjevanju invalidnosti upoštevati možnosti in interese posameznika
                  ter družbe; pri tem je pomemben tudi element kot je starost, izobrazba in okolje,
                  v katerem invalid živi.</p>
               <p>In tretjič, upoštevamo, da ocenjevanje invalidnosti mora slediti spremenjenim
                  gledanjem na invalidnost, pa tudi spremenjenemu tehnološkemu razvoju, ki omogoča
                  ustrezno usposobitev in zaposlitev najtežjim skupinam invalidov.</p>
               <p>Tudi zaradi teh navedenih razlogov bo v dokumentu oziroma je že predlagano
                  poenotenje strokovnih meril in vodil, ki jih uporabljajo izvedenci pri ocenjevanju
                  invalidnosti po različnih predpisih, poenotenje dokumentacije, ki se uporablja v
                  pripravljalnem postopku pri oceni invalidnosti in invalidnega stanja ter izdelava
                  manjkajočih izvršilnih predpisov na podlagi veljavne zakonodaje. Gre za zakon o
                  usposabljanju in zaposlovanju invalidnih oseb, zakon o pokojninskem in invalidskem
                  zavarovanju in še nekatere druge podzakonske akte.</p>
               <p>Dejal bi še to, da je poleg navedenega Ministrstvo za delo družino in socialne
                  zadeve že pristopilo in je praktično v osnutku izdelan zakon o usposabljanju in
                  zaposlovanju invalidnih oseb, pripravlja pa se tudi celovita sprememba pokojninsko
                  invalidskega zavarovanja, kot vam je poznano. Omenil bi tudi to, da na podlagi
                  zakona o vojnih invalidih je že bil izdelan in tudi objavljen pravilnik o
                  ugotavljanju odstotka vojne invalidnosti, ki deloma že vsebuje nova spoznanja, ki
                  sem jih prej navedel, na področju ocenjevanja invalidnosti.</p>
               <p>Če bi na kratko odgovoril tudi na kratko zastavljeno pismeno vprašanje, bi dejal
                  še to, da Ministrstvo pripravlja tudi zakon o invalidnih osebah z duševno in
                  telesno prizadetostjo, ki bo uredil status in socialne pravice tistim občanom z
                  duševno in telesno prizadetostjo, ki so zaradi svoje prizadetosti nesposobni za
                  delo, niso pa pridobili pravic po drugih zakonih.</p>
               <p>Kar se tiče kriterijev in meril, bi prosil gospo poslanko, če ji lahko to pismeno
                  posredujemo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Minister za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Glede prvega vprašanja, to je obračuna stroškov ob Papeževem obisku, lahko ponovim
                  tisto, kar sem pred vašim zborom že povedal, da je Odbor za pripravo tak obračun
                  dolžan, ga je napovedal in ga bo dal, čim bo dobil seveda vse račune in obračune
                  tistih, ki so izkazovali stroške. O končni vsoti lahko rečem, da bo, kot to
                  izgleda zdaj, verjetno nekoliko, in to seveda nekoliko pomeni malenkostno manjša
                  od tiste vsote, ki jo javnost že pozna, verjamem, da tudi vi, to je nekaj manj kot
                  950 milijonov.</p>
               <p>O pobudi oziroma vprašanju glede zakona o verskih skupnostih naj povem, da kot mi
                  je besedilo poznano oziroma gradivo, ki zdaj obstaja - gre za tekst, gre za
                  gradivo, ki je nastalo v Uradu za verske skupnosti pri Vladi, zakon, ki ureja
                  registracijo verske skupnosti in verskih skupnosti, v tem smislu bodo vprašanja,
                  ki so zelo pomembna, ki jih je poslanka izpostavila, torej obdavčevanje,
                  gospodarska dejavnost, medsebojne relacije na teh področjih, seveda predvidevam,
                  urejene tako kot, ali pa podobno kot to določata zakonska teksta, ki urejata
                  poslovanje društev oziroma ustanov, tistih, ki že poslujejo. Seveda govorim o
                  predvidevanjih, o tistem, kar mi je iz gradiva o zakonu o verskih skupnostih
                  poznano. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ministrstvo za šolstvo, državna sekretarka, gospa Valenčič.</p>
            </sp>
            <sp who="SDZ1:ValenčičTerezija">
               <speaker>MAG. TEREZIJA VALENČIČ:</speaker>
               <p>Spoštovani, gospa poslanka Danica Simšič! Jaz bi rada povedala naslednje, da so
                  nam te govorice poznane, da smo v zvezi s tem seveda tudi že preverjali in po
                  naših podatkih temu ni tako, zato bi vas prosili, ker gre za dosti resne obtožbe,
                  če imate in če posedujete kakšne dodatne podatke v zvezi s tem, če nam jih
                  posredujete zato, da bomo, tako kot doslej v nekaterih drugih primerih, kadar je
                  šlo za tovrstne govorice, tudi seveda ustrezno po postopkih, ki sledijo in
                  izhajajo iz navodil o pravilu za varovanje izpitnih tajnosti, tudi temu ustrezno
                  ukrepali. Torej zaenkrat po naših podatkih pač temu ni tako. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Najprej bi se zahvalila za odgovore, ki sem jih dobila doslej, upam, da bom glede
                  reševanja problematike pravnih oseb verskih skupnosti dobila odgovor tudi od
                  drugih ministrstev, pisni, ker nisem tega naprej napovedala. Glede na to zadnje
                  vprašanje oziroma bom rekla kar poziv državne sekretarke, pa naslednje. Čudi me,
                  da očitno ni povezave med državnim izpitnim centrom in Ministrstvom za šolstvo in
                  šport, kajti sama sem dobila to gradivo, ki je bilo državnemu izpitnemu centru
                  poslano 15.6. in v katerem so navedena imena in priimki kršiteljev tajnosti mature
                  pri matematiki, spodaj je tudi žig ustrezne institucije ter podpis odgovorne
                  osebe, tako da mislim, da Ministrstvo za šolstvo in šport to gradivo mirno lahko
                  dobi pri državnem izpitnem centru oziroma državni izpitni komisiji in me čudi, da
                  te povezave dejansko ni. Če pa tega tam ne boste dobili, sem pa seveda
                  pripravljena to gradivo odstopiti, ampak šele po kontaktu z njimi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želite odgovor? <stage>(Ne.)</stage> Naslednje vprašanje postavlja
                  gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik, poslanke in poslanci in
                  seveda predstavniki Vlade! Gospa Nada Skuk, Miroslav Geržina in pa jaz osebno, se
                  pravi poslanci SKD, dajemo Ministrstvu za obrambo pobudo in sicer, naj minister
                  dopolni pravilnik o denarnih prejemkih vojakov, gojencev in učencev vojaških šol,
                  Uradni list 21/91, ali čimprej sprejme novega na podlagi petega odstavka 53. člena
                  zakona o obrambi, ki določa povračilo vseh stroškov v zvezi s služenjem vojaškega
                  roka. Številni starši tistih, ki služijo vojaški rok, so nas opozorili, da vojaški
                  obvezniki ne dobijo povrnjenih stroškov za prevoz domov in nazaj v vojašnice, se
                  pravi ob vikendih in praznikih. Ker je na podlagi novega zakona o obrambi način
                  služenja vojaškega roka nov in nam vsem poznan, naj torej minister čimprej uredi
                  plačevanje teh stroškov, ki jih številni starši ne zmorejo in dogaja se celo, da
                  vojaki ob vikendih in praznikih ne morejo hoditi domov.</p>
               <p>In pa kot drugo, postavljam vprašanje Vladi oziroma Uradu za informiranje,
                  kolikšen je bil honorar gospodu Bergerju za inscenacijo prireditve ob dnevu
                  državnosti pod naslovom KONS 5? In pa, če je bil izveden razpis za izvedbo tega
                  projekta? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Predstavnik Ministrstva za obrambo.</p>
               <p>Gospod Bogataj. Državni sekretar.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Hvala lepa za besedo. Omenjeno pobudo bo ministrstvo proučilo. Dejstvo je, da bo v
                  okviru noveliranja izvedbenih predpisov noviliran tudi ta pravilnik, seveda pa je
                  govoriti o povečanju povračil, ki jih dobijo vojaki med služenjem vojaškega roka,
                  povezano s proračunsko postavko, s katero se zagotavljajo sredstva v ta namen.
                  Odgovor bomo posredovali tudi pismeno. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kdo odgovarja na drugo vprašanje? Minister gospod Kovačič.</p>
            </sp>
            <sp who="SDZ1:KovačičBoštjan">
               <speaker>MAG. BOŠTJAN KOVAČIČ:</speaker>
               <p>Spoštovani predsedujoči, cenjene poslanke in poslanci! V zvezi z drugim vprašanjem
                  tale odgovor. Sedaj vemo, da je bil za vse državne prireditve s strani Vlade
                  imenovan aprila meseca poseben organizacijski odbor, ki bi sintetiziral in
                  evidentiral vse predstave oziroma vse prireditve, ki so vezane na letošnjo peto
                  obletnico osamosvojitve Republike Slovenije. V tem kontekstu je znotraj
                  organizacijskega odbora, ki je bil medresorski, pokrival je vsa ministrstva, so
                  bile koncipirane tri osrednje prireditve <stage>(Akademija, svečana seja Državnega
                     zbora in osrednja prireditev na Trgu Republike)</stage> ter osem vzporednih
                  prireditev, ki pravzaprav tudi še niso zaključene. V koncipiranju operacije celega
                  projekta so zato bila namenjena sredstva s strani proračuna v skupni višini 69
                  milijonov tolarjev. Tisto, kar pa gospo poslanko zanima. Resnično ta glasni
                  inscenator osrednje prireditve je pravzaprav državni uslužbenec, svetovalec Vlade
                  in smo glede na kratek čas in rok zaupali to delo njemu glede na reiting, ki ga že
                  ima. Ne bi se tukaj spuščal v diskusijo kulturne strokovne diskusije, kako nam je
                  zadeva všeč ali ni všeč, ampak še vedno je to bila za celo operacijo za nas
                  najcenejša zadeva in bomo ta poračun, obračun pripravili za sejo Vlade, lahko pa
                  ga dostavimo tudi Državnemu zboru.</p>
               <p>Sedaj okrog konkretnih honorarjev jaz ne bi govoril, ker niti niso še vse pogodbe
                  bile podpisane. Mislim, da pa ta izračun oziroma celotno finančno poročilo, ki ne
                  bo presegalo vsote, katero sem omenil, najbrž zelo konkretno povedano, bo morda
                  prišlo skupaj na sejo Vlade skupaj s poročilom še za kakšen drug obisk. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa. Glede prvega, in sicer pobude Ministrstvu za obrambo bi samo opozorila
                  na izvajanje zakona o obrambi oziroma 53. člen, ki govori, da vojaški obvezniki,
                  ki služijo vojaški rok, in pripadniki rezervne sestave, imajo med vojaško službo
                  pravico do brezplačnega zdravstvenega varstva, denarnih prejemkov in povračil
                  stroškov, nastalih v zvezi z vojaško službo, tako da upam, da bo to zadevo
                  ministrstvo rešilo v skladu z zakonom.</p>
               <p>Kot drugo pa mislim, da so poslanska vprašanja in pobude namenjeni zato, da nekako
                  tudi poslanci dobimo odgovor na konkretna vprašanja. Če je to nemogoče, bi želela
                  izvedeti, kje, na kakšen način to lahko dobim. Vprašujem pa še kot dodatno, ali
                  držijo govorice, da je bil kriterij za izbiro režiserja, gospoda Bergerja, ta, da
                  je doma iz Novega mesta? Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodaten odgovor? <stage>(Ne.)</stage> Naslednje vprašanje postavlja
                  gospod Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Predsedujoči, hvala lepa za besedo. Spoštovane poslanke in poslanci! Državni zbor
                  je ob sprejemu programa DARS-a za leto 1994 sprejel tudi sklep, da bo v letu 1996,
                  to je v tem letu, začel z izgradnjo treh mariborskih cestnih povezav, in sicer,
                  prvič, vzhodne obvoznice, drugič, nadaljevanje izgradnje tako imenovane hitre
                  ceste, in tretjič, zahodne obvoznice s potezo koroškega mostu. V zadnjih dveh
                  letih so potekala pospešena pripravljalna dela pri pridobivanju tehnične
                  dokumentacije in pripravah na gradnjo, ki naj bi se pričela po načrtih DARS-a
                  sredi letošnjega poletja. Vsi ti načrti, ki za Maribor pomenijo eno od možnosti za
                  hitrejši izhod iz zelo slabega gospodarskega položaja, pa se za zdaj že odmikajo.
                  Zato mariborski poslanci sprašujemo Vlado Republike Slovenije, prvič, kaj bo
                  storila, da se sklepi Državnega zbora izvajajo tako, kot so bili sprejeti? Drugič,
                  kako poteka gradnja vzhodne obvoznice v Ljubljani? To sprašujemo zaradi tega, ker
                  je bilo glasovanje za program DARS-a za leto 1994 pogoj za sprejem sklepa o
                  reševanju prometnih zagat v Mariboru. In pa tretjič, kako bosta ministrstvi za
                  finance in promet in zveze uresničili dogovorjeni protokol v delu proračuna za
                  leto 1996, ki se nanaša na cestno infrastrukturo?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovarja državni sekretar, gospod Dvornik.</p>
            </sp>
            <sp who="SDZ1:DvornikMarjan">
               <speaker>MARJAN DVORNIK:</speaker>
               <p>Hvala za besedo. Gospe in gospodje! Dve, tri zadeve. Najprej stanje pri gradnji
                  oziroma pri izvajanju programa 1996 DARS, kot je bil sprejet v Državnem zboru v
                  zvezi z obema vzhodnima avtocestama, se pravi ljubljanske in mariborske.
                  Telegrafsko sledeče. Lokacijski načrt za hitro cesto Fram - BDC je Vlada Republike
                  Slovenije sprejela v maju 1996 in izdelan je PGDPZI.</p>
               <p>Drugič. Na osnovi te uredbe se že vodijo aktivnosti na pridobivanju zemljišč, to
                  pomeni tisti deli aktivnosti, ki omogočajo potem odkupe, to je prenos tega načrta,
                  prenos parcel na teren in se pripravljajo razpisi za oddajo gradbenih del.
                  Aktivnosti bodo seveda financirane tako, kot je po programu DARS za leto 1996.
                  Predviden obseg sredstev je 343 milijonov SIT. V zaključevanju je lokacijski načrt
                  za odsek Slivnica - Pesnica in je predvideno, da gre v septembru 1996 v javno
                  razgrnitev. Idejni projekt je naročen, je v končni fazi izdelave in računamo, da
                  bo v naslednjem tednu, se pravi, prve dni julija, tudi dokončan. Tako, da kar se
                  tiče aktivnosti okoli izvedbe programa za leto 1996 DARS za vzhodno mariborsko
                  avtocesto, ocenjujemo, da ni zastojev in da bodo vsi segmenti teh aktivnosti tudi
                  fizično realizirani. Kar se tiče vzhodne avtoceste - Ljubljana pa imamo tudi, bi
                  rekel, v preseku na mesec junij vse aktivnosti skladne s programom DARS in v
                  celotnem programu pa je vzhodna ljubljanska avtocesta predvidena v letu 1998. Tudi
                  iz medijev ste obveščeni, da je zadnji, bi rekel, tisti najtežji del, to je predor
                  Golovec, že tudi pred tem, da Evropska banka potrdi izvajalca, se pravi, razpis je
                  zaključen in računamo, da s to potrditvijo oziroma s tem soglasjem pridobimo
                  možnost tudi za začetek fizične gradnje. Seveda, da smo do tega prišli, je bil
                  pogoj uskladitev med mestom Ljubljana in pa državo v smislu sofinanciranja.</p>
               <p>Drugi del vprašanja gre na temo izvajanja 10. člena zakona o izvajanju proračuna
                  Republike Slovenije, ki določa, da lahko posamezni uporabniki za investicijske
                  dejavnosti predobremenijo proračun v višini 50%, za ostale storitve oziroma ostale
                  dejavnosti, to so predvsem storitve, pa v višini 25%. V pripravi proračuna smo
                  tudi uskladili to listo postavk v cestnem, v tako imenovanem cestnem programu, to
                  je pri proračunskem porabniku 24.15. - Ministrstvo za promet in zveze, Direkcija
                  Republike Slovenije za ceste. V navodilu, ki ga je izdalo Ministrstvo za finance,
                  se 10. člen izvaja tako, da omogoča za tako imenovano predobremenitev, ki je tudi
                  fizično izvedena, zapis v razpisu in pa seveda potem tudi v pogodbi 90-dnevni
                  plačilni rok, kar pomeni, da v ta okvir zapadejo vse določbe oziroma vsi računi
                  oziroma fakture, ki so izstavljene po mesecu septembru. Se pravi, realizacija
                  meseca septembra je lahko tudi tista, ki je fakturirana v oktobru in z 90-dnevnim
                  plačilnim rokom realizirana v breme naslednjega proračuna, ne glede na to, ali je
                  to enoletna ali dvoletna pogodba; običajno so to dvoletne pogodbe.</p>
               <p>V dosedanjem poteku realizacije proračuna bi pa povedal naslednje podatke. V
                  realiziranih, se pravi v podpisanih pogodbah imamo angažiranih 9,1 milijarde
                  slovenskih tolarjev pri proračunskem porabniku 24.15, in v pripravah in razpisih
                  imamo še 4,9 oziroma 5 milijard slovenskih tolarjev, kar praktično pomeni, da
                  imamo angažiranih preko 80% celotnega proračuna, če seveda pri tem upoštevamo, da
                  smo že tudi interventni zakon praktično pripravili za samo izvedbo. V tem okviru
                  pa bi povedal naslednje. Po 10. členu o izvajanju proračuna Republike Slovenije
                  imamo soglasja Ministrstva za finance kot predobremenitev na naslednjih postavkah:
                  pri odkupih zemljišč - ena postavka, potem pa postavke Spodnja Idrija. Želim<gap n="..."/>
                  postavke Huda luknja in pa postavka Pudob. Ostali zahtevki so še na Ministrstvu za
                  finance in jih bo ministrstvo seveda v skladu s proceduro, ki jo imajo predpisano,
                  tudi odobravalo oziroma dajalo svoje pripombe. Sam osebno smatram, da bo realnejša
                  ali pa bolj transparentna ocena možna čez en mesec, ko bomo imeli pretežni del teh
                  pogodb proceduralno že za seboj in bomo lahko bolj konkretno ocenili, ali in v
                  kakšni meri je mogoče, da bi ta tako imenovani protokol oziroma predobremenitev
                  proračuna tudi v celoti realizirali. Če pa prav razumem ozadje tega vprašanja, gre
                  za zadeve, ki so se dogajale v Mariboru okrog ureditve priključkov koroškega
                  mostu, ker je bilo nekaj, bi rekel bolj javnih manifestacij, pa moram reči
                  naslednje, da v okviru usklajevanja proračuna smo zagotovili takoimenovana
                  sredstva predobremenitve v zadostni meri. Sama proračunska postavka se realizira
                  po planu. Trenutno imamo v razpisu za izbor izvajalca. Odpiranje je v naslednjem
                  tednu in v kolikor bo razpis uspel, bo v prvi polovici julija tudi izvajalec znan
                  in bo šel v izvajanje. Tako, da pri tem dejansko ne vidim posebnih ovir in
                  problemov. Poleg tega moram pa tudi za ta primer povedati, da tako kot za Črnuče,
                  Domžale, imamo postavljen projektni svet oziroma skupino, ki redno spremlja vse
                  aktivnosti, redno poroča, tako občini, se pravi županu kot ministrstvu in
                  kadarkoli pride do zastoja oziroma problemov, ki jih projektna skupina ne more
                  rešiti, se vključujejo druge službe, ki to potem uredijo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje. <stage>(Ne.)</stage> Naslednji postavlja vprašanje
                  g. Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Že dva kolega pred menoj sta postavila vprašanje v zvezi s
                  financiranjem občin v smislu finančne izravnave oziroma meril za zagotovljeno
                  porabo, kar je dokaz, da je to zelo vestna situacija. Jaz seveda potem ne bom
                  vztrajal pri tem vprašanju, bi pa, ker sem najavil dve vprašanji na to temo, samo
                  poudaril, da če bodo izdelana merila za področje komunalnih dejavnosti v občinah,
                  in če bodo ta merila narejena tako, da se ne bi zmanjšala ali pa znižala merila za
                  ostale dejavnosti, potem pomeni, da se lahko zagotovljeno porabo v občinah
                  sfinancira samo preko rebalansa proračuna, sicer bo potrebno nekomu nekaj vzeti.
                  Torej, v občinah z veliko nestrpnostjo pričakujejo odločitev Vlade, ki naj bi bila
                  po odgovoru gospoda državnega sekretarja sprejeta v teh dneh. Rebalans proračuna
                  pa bo v kratkem.</p>
               <p>Drugo poslansko vprašanje se dotika makroekonomskih kazalcev oziroma trendov v
                  slovenskem gospodarstvu. To je vsekakor tema, ki je v predvolilnem letu najbolj
                  eminentna tema. Vsaka Vlada, vsaka politika želi najti stabilen okvir svojega
                  političnega delovanja v tem, da seveda potrdi, da je njen mandat bil tisti, ki je
                  zagotovil nek stabilen gospodarski trend.</p>
               <p>Zahvaljujem se dr. Pagonu, ki mi je pred eno uro prinesel dve študiji na to temo,
                  dve analizi; tako pomladansko poročilo Urada Republike Slovenije za makroekonomske
                  analize in razvoj kot tudi ekonomsko ogledalo za mesec maj. V okviru programskega
                  sveta, ki ga sam vodim, imamo skupino za gospodarska vprašanja, kjer smo posebno
                  pozornost namenili prav tem trendom, participiral misel, ki je napisana v tem
                  ekonomskem ogledalu. Namreč po vrsti pozitivnih trendov, ki jih navaja, kljub
                  nekaterim možnim pomislekom glede statistike, jim je pač za verjeti, bi citiral
                  misel na koncu. Za razliko od leta 1995 smo leto začeli s približno izravnano
                  plačilno bilanco, zato realno višja rast plač od rasti produktivnosti dela,
                  podobno kot lani, ni mogoča brez dodatnega neto priliva kapitala iz tujine. Zelo
                  korektno stališče in zelo pomembno stališče. Ni mogoča brez dodatnega neto priliva
                  kapitala iz tujine. Če sprejeti socialni sporazum ne bo uresničen - zakaj ne bi
                  bil, saj je podpisan - bo realna uskladitev plač s produktivnostjo dela opravila
                  višja inflacija. Sprašujem, ali je ta napoved, da bo realno uskladitev plač s
                  produktivnostjo dela opravila višja inflacija, možna tudi ob dejstvu, da bo
                  socialni sporazum uresničen. Nekateri kazalci so, da se bo to zgodilo.</p>
               <p>In samo še vprašanje glede mladih. Prosti čas mladih je eno zelo pomembnih
                  vprašanj, še posebej v poletnem času. Sprašujem, če v Vladi razmišljajo, da bi z
                  zakonom onemogočili, da bi lokali v bližini šol nenadzorovano točili alkohol
                  mladoletnikom do 18. leta. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Gospod Engelman, državni sekretar Ministrstva za
                  finance.</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Kljub vsemu nekoliko odgovorov na finančno izravnavo občin. Kot gospod Podobnik
                  pravilno ugotavlja, je izdelava teh kriterijev, umestitev teh kriterijev v
                  bilančne možnosti, predstavlja izreden problem. Zaradi tega Vlada v bistvu za leto
                  1996 predlaga nekaj, kar je postorila oziroma način, da se ti kriteriji uresničijo
                  na način, kot so se uresničili tudi nekateri drugi kriteriji v prvem letu, ko so
                  veljali. In to predlagamo, da se za komunalno dejavnost uveljavijo merila v višini
                  70%, da se za stanovanjsko gradnjo uveljavijo merila v višini 80% celotnih meril
                  in da se merila, ki veljajo za občinske upravne organe, uveljavijo v višini 90%. V
                  nasprotnem primeru imamo v bistvu razkorak v višini približno 3,9 milijarde
                  tolarjev oziroma za toliko bi bilo zahtevati, da se poveča skupna bilanca javne
                  porabe. Pri teh merilih v bistvu tudi ugotavljamo, da nam prihaja oziroma da je
                  končna realizacija reforme lokalne samouprave verjetno dobrih 2.000 več zaposlenih
                  ljudi. Skratka, da bo pripeljala, bom rekel, do povečane javne porabe. Sodimo, da
                  bi na ta način oziroma da bi podobno, kot je bilo z merili za ceste, lahko potem v
                  naslednjem letu ali pa v naslednjih dveh letih vsa ta postopna merila, pač
                  postopoma v letu ali dveh, začeli v polni meri potem financirati in da se potem
                  tako nekako lahko vključimo v celotno javno porabo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Izvolite, prosim, če se predstavite.</p>
            </sp>
            <sp who="SDZ1:PotočnikJanez">
               <speaker>JANEZ POTOČNIK:</speaker>
               <p>Spoštovani gospod predsednik! Moje ime je Janez Potočnik in sem direktor Urada za
                  makroekonomske analize in razvoj. Vprašanje je bilo zelo korektno postavljeno in
                  odgovor je približno tak. S socialnim sporazumem, socialni sporazum velja za
                  gospodarstvo. To je prva stvar. Druga stvar je. Probleme, ki jih mi vidimo,
                  izhajajo predvsem iz tega začaranega kroga negospodarstva, ki se je začel porajati
                  v letošnjem letu in kjer veste, da bo neka širša sistemska ureditev v nadaljevanju
                  potrebna. To je prvi razlog. Drugi razlog je pa v bistvu v tem, da je na nek način
                  treba ločiti med koledarskim letom in pa med letom, za katerega velja socialni
                  sporazum. V lanskem letu so plače skupaj rastle 5,1% realno, kar je hitrejše od
                  rasti bruto domačega proizvoda za lansko leto, kar seveda ni dobra tendenca, to
                  pomeni, da je tudi hitrejše od rasti produktivnosti. Če bi pa gledali v bistvu
                  čas, za katerega je bil podpisan socialni sporazum, je pa rast plač bila relativno
                  ugodna, tako da se ponavadi pojavi nek relativno prazen prostor - prejšnji mesec
                  smo ga spet zasledili - in v tistem trenutku se stvari lahko kar za nekaj mesecev
                  postavijo na glavo in postanejo makroekonomsko gledano problematične. Drugače pa,
                  kot ste že sami rekli, spomladansko poročilo je bilo zdaj gotovo, v Vladi je bilo
                  prejšnji teden sprejeto; če bi ga kdo želel dobiti, je seveda pri nas na voljo.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Naslednje vprašanje postavlja
                  gospod Peter Tancig.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi, predstavniki in predstavnice Vlade!
                  Zadeva je ena, vprašanja tri. Problematika zadeva včlanjevanje Slovenije v CERN,
                  to je Evropski center za raziskovanje osnovnih delcev, ki je edina inštitucija te
                  vrste v Evropi. V tej organizaciji sodelujejo vse evropske države, razen Irske, se
                  pravi tudi vse male države, ker je veliko dimenzij, zaradi katerih je sodelovanje
                  v tej inštituciji zanimivo, od samega raziskovanja mejnih vprašanj, naravoslovnih,
                  znanosti, pa do popolnoma tehnoloških, industrijskih, komercialnih in nenazadnje
                  tudi statusno simbolnih, diplomatskih, mednarodnih, kar na primer ilustrira, da so
                  si tedanje tri srednjeevropske države, Poljska, Češkoslovaška in Madžarska, takoj
                  po spremembah prizadevale in postale tudi polnopravne članice CERN-a; no, Slovaška
                  je ta status obdržala, ko je bivša država razpadla. Bivša Jugoslavija je bila
                  soustanoviteljica CERN-a, pozneje je zdrsnila v status opazovalke. No, in ko se je
                  pri nas dogodilo leto 1990, je prva demokratična slovenska vlada zelo zgodaj, že
                  leta 1990, začela z aktivnostmi, ki naj bi Slovenijo vzpostavile kot samostojnega
                  partnerja v CERN-u. To nam je dejansko z letom 1990 uspelo; podpisali smo poseben
                  sporazum o sodelovanju in pognali vse aktivnosti že leta 1992, ki so imele končni
                  cilj Slovenijo spraviti do polnopravnega članstva. No, ta zadeva se je nekoliko
                  upočasnila, potem pa so leta 1995 vsi formalni in vsebinski postopki bili narejeni
                  in se je samo čakalo, da Slovenija postane polnopravni član. No, in to naj bi se
                  dogodilo prejšnji teden na junijski seji Sveta CERN-a. V to dogajanje sta nenadoma
                  prišli dve intervenciji slovenske Vlade, ki sta poudarili popolnoma nov aspekt,
                  dejansko zaprosili CERN za status opazovalke in predlagali sklenitev
                  kooperacijskega sporazuma. Jaz v podrobnosti ne bom šel, ker jih bom dal pisno, in
                  verjetno tudi pričakujem pisni odgovor, samo če hočete aforično, kaj smo naredili.
                  Približno podobno, kot če bi Evropska zveza, ko ugotovi po vseh teh naših prošnjah
                  in postopkih, da smo zreli za polnopravno članstvo, nas posredno vpraša, ali ste
                  še vedno za to, mi ne odgovorimo na to vprašanje, ampak nenadoma rečemo, mi hočemo
                  status opazovalke, ki ga, mimogrede, ne Evropska skupnost, ne CERN, ne pozna za
                  evropske države, in rečemo, da prosimo za sklenitev kooperacijskega sporazuma, ki
                  pa, mimogrede, smo ga že sklenili.</p>
               <p>Vprašanje tri. Kako je prišlo do tega nepotrebnega zapleta, ki je dejansko
                  Slovenijo predstavil v dokaj neugodni luči, tako diplomatsko kot raziskovalno in
                  ne nazadnje tudi industrijsko-komercialno, kakšne korake namerava Vlada Republike
                  Slovenije podvzeti za preprečitev podobnih dogodkov v bodočnosti in kako misli iz
                  te situacije oziroma iz te zadrege priti ven. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Predstavnica Ministrstva za znanost.</p>
            </sp>
            <sp who="SDZ1:TrstenjakVerica">
               <speaker>DR. VERICA TRSTENJAK:</speaker>
               <p>Lepo pozdravljeni, predsedstvo, poslanke in poslanci! Ministrstvo za znanost in
                  tehnologijo bo v sodelovanju z Ministrstvom za zunanje zadeve in z našim
                  predstavništvom v Genevi skrbno preučilo navedeno zadevo. Zbrati moramo vse
                  podatke, ki bodo točno razjasnili, ali dejansko držijo katerikoli pomisleki, ki so
                  bili izraženi s strani poslanca doktor Tanciga in tudi v sredstvih javnega
                  obveščanja in bomo izčrpen pismen odgovor posredovali Državnemu zboru in poslancu
                  doktor Tancigu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Cirila Pucka, ki bi želel
                  postaviti vprašanje, ni. Naslednje vprašanje postavlja gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Poslansko vprašanje sem naslovila na Vlado Republike Slovenije zato, ker
                  menim, da sta, nekako bi temu lahko rekli interdisciplinarni, ker se ne tičejo
                  samo enega ministrstva. Prvo je sicer bolj usmerjeno na Ministrstvo za notranje
                  zadeve, in sicer se nanaša na že leta 1991 ukinjene krajevne urade, ki so bili po
                  mnogih občinah, so delovali, pa so bili takrat ukinjeni. Po teritorialni reformi
                  lokalne samouprave so v mnogih, na novo nastalih občinah, občani pri vseh
                  storitvah državne uprave vezani na sedeže upravnih enot, ki so locirani v
                  središčih nekdanjih občin. Na ta način morajo za najbolj enostavne opravke
                  odhajati tudi v več 10 kilometrov oddaljene kraje. V mnogih novih občinah, tako so
                  mi na primer povedali tudi za Kranjsko Goro, so pripravljeni poskrbeti za poslovne
                  prostore za izpostave upravnih enot, da bi s tem približali storitve državne
                  uprave svojim občanom. Tak konkretni primer je v novi občini Kranjska Gora, kjer
                  so uredili prostore in jih že več kot leto dni ponujajo upravni enoti na
                  Jesenicah, da bi opravljala nekatere storitve neposredno v novi občini. Odziva ni
                  nobenega, ljudje pa so vedno bolj in bolj nezadovoljni. Vprašanje, ki ga
                  zastavljam, se glasi. Kdaj misli Vlada Republike Slovenije poskrbeti za
                  približevanje svoje uprave prebivalcem tudi manjših krajev in občin v
                  Sloveniji?</p>
               <p>Drugo vprašanje pa se glasi. V mnogih občinah, tudi v tistih, v katerih je sedež
                  upravne enote, se delavci občinskih uprav in župani pritožujejo, ker ne dobivajo
                  obvestil o izdanih upravnih odločbah za zadeve, ki se nanašajo na območje
                  posamezne občine. Odgovor na vprašanje, zakaj se to dogaja, je zelo banalen. Na
                  upravnih enotah odgovarjajo, da v zakonu o gospodarskih družbah, zakonu o urejanju
                  naselij in drugih posegih v prostor, v obrtnem zakonu itd., ni predvideno, da
                  upravna enota o izdanih upravnih odločbah obvešča pristojno občino. Seveda je samo
                  po sebi umevno, da zakoni, ki so bili sprejeti pred reformo lokalne samouprave,
                  niso mogli predvideti situacije, ko je odločanje v upravnem postopku ločeno od
                  občine. Zato seveda tudi niso mogli predvideti potrebe po obveščanju občine o
                  izidu od posameznega upravnega postopka. Rešitev za to situacijo je prav gotovo v
                  spremembi posameznega področnega zakona v smislu prilagoditve delitve pristojnosti
                  med državo in občino. Za obdobje do sprejema teh sprememb pa bi bilo potrebno z
                  navodili posameznih pristojnih ministrstev urediti problem obveščanja občin o prej
                  omenjenih zadevah.</p>
               <p>Vlado Republike Slovenije sprašujem, ali je sploh zaznala obstoj takega problema?
                  Ne glede na to, ali je do sprejema tega vprašanja sploh vedela za problem ali ne,
                  pa sprašujem, kdaj in kako namerava urediti obveščanje županov in občinskih uprav
                  o poteku upravnih postopkov, ki bistveno posegajo v interese občin in njihovih
                  posameznih delov? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor ministra za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Skušal bom odgovoriti na prvo zastavljeno vprašanje, to so izpostave
                  pravnih enot oziroma krajevni uradi kot nam je bolj v zavesti in spominu in pa
                  delno na tisto, kar je vsebina drugega vprašanja, to je medsebojno obveščanje na
                  relaciji upravna enota - občina. Torej z uveljavitvijo zakonov o upravi, to je
                  bilo konec leta 1994, so bile upravne enote skladno s 33. členom tega zakona
                  teritorialno organizirane na sedežih bivših občin. Da bi se zagotovilo izvajanje
                  pravic občanov v nespremenjenem obsegu, je organizacija in sistemizacija delovnih
                  mest v upravnih enotah zajela tudi obstoječe krajevne urade. Eno od izhodišč je
                  bilo, da se storitev države do občanov ne sme oddaljevati in nivo te storitve ne
                  sme zmanjševati.</p>
               <p>35. člen zakona o upravi omogoča organizacijo izpostav glede na obseg, naravo in
                  način opravljanja upravnih nalog ter krajevne razmere in potrebe, vendar pa je pri
                  tem potrebno zagotoviti dodatna finančna sredstva za zagotovitev
                  organizacijsko-tehničnih in kadrovskih vprašanj, ki pa v proračunu za leto 1996
                  niso bila predvidena. Dodaten problem pri organiziranju izpostav, novih seveda,
                  predstavlja tudi informacijska povezava z bazo podatkov, ob upoštevanju veljavne
                  zakonodaje s področja zagotavljanja varstva osebnih podatkov. Poleg tega, to
                  pomeni širitev državne uprave oziroma povečanje števila zaposlenih, čemur javnost,
                  ne splošna, ne strokovna ni naklonjena niti v tem ne vidi izhoda iz kakršnekoli
                  težave. To bi bilo tudi v nasprotju s sprejetimi usmeritvami na tem področju, tako
                  s strani Vlade kot s strani Državnega zbora.</p>
               <p>Ministrstvo za notranje zadeve je seznanjeno s predlogom o vzpostavitvi izpostave
                  upravni enoti Jesenice v Kranjski gori. Z županom občine Kranjska gora, gospodom
                  Kotnikom, smo na nekaj sestankih tudi razpravljali o problematiki, ga seznanjali z
                  okoliščinami in razlogi, ki narekujejo ravnanje, kakršno ta trenutek je.
                  Predlagana upravna enota oziroma izpostava upravne enote Jesenice na področju
                  občine Kranjska gora naj bi opravljala upravne naloge s področja večih
                  ministrstev, recimo okolje in prostor, notranje zadeve, gospodarstvo, kmetijstvo,
                  gozdarstvo in prehrana, Ministrstvo za finance oziroma v sklopu tega republiška
                  uprava za javne prihodke. Zato smo navedena ministrstva zaprosili za mnenje in
                  seveda tudi za predloge, kako slediti pobudi, ki jo ocenjujemo kot pozitivno, in
                  ki bi jo kazalo umestiti tudi v nastajajoča sistemska, organizacijska in
                  zakonodajna vprašanja. Ob tem je vredno opozoriti, da izpostave Republiške uprave
                  za javne prihodke oziroma davčne uprave, notranje organizacijsko niso enote, niti
                  organizacijski deli, povezani z upravno enoto, zaradi česar tudi ne morejo biti v
                  eni obliki v sestavi izpostave upravne enote. Sicer pa se je v konkretnem primeru
                  že na predlog Upravne enote Jesenice, da se v prvi fazi organizira sprejemna
                  pisarna, zapletlo pri reševanju vprašanja pokrivanja stroškov in zagotavljanja
                  ustreznih kadrov. To so zelo banalni razlogi, ki pa so vsakodnevno pereči in jih
                  je potrebno dogovoriti. Opozarjamo tudi, da v trenutno veljavni ureditvi ni
                  predvidenega načina po veljavni zakonodaji, da bi lokalna skupnost financirala
                  oziroma zagotavljala pogoje za izvajanje državnih nalog. In z dobrimi nameni si
                  lahko nekoliko pomagamo, vendar je potrebno te dobre namene seveda umestiti in
                  udejaniti tudi v zakonski podlagi.</p>
               <p>Glede obveščanja občin o upravnih zadevah, kot naš prispevek k odgovoru lahko
                  navedem dobre izkušnje, ki jih imamo v mnogih okoljih, v mnogoštevilčnejših, kot
                  pa so morda javnosti bolj poznani primeri nesoglasij oziroma nerazreševanja te
                  relacije - naj samo omenim tudi zakonsko predviden in v praksi obstoječ sistem
                  medsebojnega obveščanja, to je sosvet načelnika, kjer se taka in podobna vprašanja
                  res zelo pogosto in uspešno tudi razrešijo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje?</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Zahvaljujem se za izčrpen odgovor, vendar mislim, da bi odgovor na drugo vprašanje
                  bil potreben zlasti s strani Ministrstva za okolje in prostor in s strani
                  Ministrstva za gospodarske dejavnosti, ker se nanaša na izdajanje odločb po
                  upravnem postopku v zvezi s prav tema dvema ministrstvoma. In mislim, da tukaj
                  sosvet načelnika ne more reševati teh problemov. Gre namreč za vsakodnevno
                  operativno obveščanje občin o izdanih upravnih odločbah. Verjetno gre še za kakšne
                  druge upravne odločbe, vendar konkreten primer, zaradi katerega so me občani
                  povprašali in zahtevali odgovor, je v zvezi z izdajo odločb o izpolnjevanju
                  pogojev za opravljanje gostinske dejavnosti v občinah, kjer se občani in tudi
                  vodstvo občine sploh ne strinja z odpiranjem novih gostinskih lokalov; pa gre tudi
                  še za druge take zadeve, za izdajo lokacijskih gradbenih dovoljenj in podobnih
                  stvari. Mislim, da bi lahko dobila odgovor kar tukaj in danes.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Ministrstva za okolje in prostor.</p>
            </sp>
            <sp who="SDZ1:HanželSlavko">
               <speaker>DR. SLAVKO HANŽEL:</speaker>
               <p>Ministrstvo za okolje in prostor je oddelkom za okolje in prostor v upravnih
                  enotah priporočilo - kaj več, glede na to, da za to ni pravne podlage, ni moglo
                  storiti -</p>
               <p>da o vseh izdanih odločbah iz lokacijskih in gradbenih postopkov obveščajo tudi
                  občine, na katere se ti postopki nanašajo. To je zadeve, ki je ni mogoče reševati
                  v materialnem predpisu, ampak jo je treba rešiti v sistemskem predpisu. In ker gre
                  za priporočilo, ga seveda tudi ni mogoče sankcionirati. Ob tej priložnosti pa
                  mogoče kaže opozoriti na nekaj; da se pogosto v občinah pojavljajo negodovanja nad
                  zakonito izdanimi odločbami o posegih v prostor, zaradi tega, ker iz teh ali onih
                  razlogov, dolgoročnih ali čisto trenutnih, takih, ki so v širšem interesu morda,
                  ali takih, ki so celo v osebnem interesu, nekomu te odločbe, ki so, poudarjam,
                  izdane zakonito in na podlagi veljavnih prostorskih, planskih in prostorskih
                  izvedbenih aktov, ki jih je občina sprejela, ne ustrezajo. V takih primerih seveda
                  tega ni mogoče reševati z upravnim postopkom, še manj s poskusom kakršnega koli
                  vplivanja na vodenje upravnega postopka, temveč le tako, da občine dosledno
                  izvajajo pravico in pristojnost, ki jo imajo, da namreč po postopkih, kot so
                  predvideni za njihovo sprejemanje prostorske planske in prostorske izvedbene akte,
                  spremenijo v tistih delih, kjer jih je povozil čas in pa seveda tako, kot je
                  predpisano, to se pravi, z dosego pravilnega konsenza v občinskih svetih.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Sprašujem Ministrstvo za okolje in prostor, ali še vedno poteka
                  priprava lokacijskega dovoljenja z gradnjo plinskega terminala v Luki Koper in na
                  gospodarski coni v Kopru. Glede na to, da je bil opravljen poizvedovalni
                  referendum v krajevni skupnosti, ki ga zavrača, gre za Krajevno skupnost Bertoki,
                  in tudi glede na to, da je bil vložen ustavni spor. Ob dejstvu, da je tudi študija
                  pokazala, da ob najbolj črnem scenariju pride lahko do takih posledic, da pride do
                  večje zastrupitve prebivalcev celotnega mesta Koper. Kajti ta terminal bi bil v
                  neposredni bližini obstoječega kemičnega terminala, ki je v dokaj slabem
                  stanju.</p>
               <p>Drugo vprašanje se nanaša, ali bo Ministrstvo za okolje in prostor poslalo dodatne
                  obrazložitve o izbiri variant trase poteka avtocestnega odseka od Kozine do
                  Sermina, do Kopra, ob dejstvu, da imam podatke, da se na novo opravljajo študije,
                  ni bil pa poslan, tako kot zakon veleva, noben dopis uradno na Odbor za
                  infrastrukturo in okolje, ki je za to pristojen, da v primeru, da pride do
                  sprememb poteka, opravi določeno razpravo?</p>
               <p>Imam še eno vprašanje za predsednika Vlade. Sprašujem, na podlagi katerega zakona
                  dovoljuje, da minister, ki ni več minister, ki je v bistvu zgolj vršilec
                  dolžnosti, mislim tukaj na v bistvu odstavljenega zunanjega ministra, gospoda
                  Thalerja, še vedno zastopa državo na vseh mednarodnih prizoriščih in opravlja
                  naloge, tako kot bi bil minister. Mislim, da bi to vlogo moral izključno
                  prevzemati predsednik Vlade sam in na tista srečanja, kjer se pojavlja kot
                  predstavnik države, gospod Thaler ne sodi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Ministrstvo za okolje in prostor.</p>
            </sp>
            <sp who="SDZ1:BlaganjeDušan">
               <speaker>MAG. DUŠAN BLAGANJE:</speaker>
               <p>Hvala lepa. Torej vprašanje, ki se nanaša na postopke v zvezi z graditvijo,
                  morebitno graditvijo terminala za tekoči naftni plin v Kopru, je seveda povezano s
                  konkretnim upravnim postopkom. Ta upravni postopek je utemeljen na veljavnih
                  prostorskih izvedbenih aktih, ki jih je v skladu s svojimi pristojnostmi sprejela
                  Občina Koper in sicer na dispozicijskem načrtu za Luko Koper, iz uradnih objav
                  številka 17 iz leta 1987, na zazidalnem načrtu industrijske cone Sermin, iz
                  uradnih objav številka 19/88 ter na prostorskih ureditvenih pogojih za območje
                  občine Koper iz uradnih objav številka 19/88. V tem konkretnem upravnem postopku
                  je 10. junija 1994, ko se je pričel, Zavod za družbeni razvoj Občine Koper na
                  pobudo investitorja OMV Istra vložil na pristojni službi Ministrstva za okolje in
                  prostor zahtevek za lokacijski ogled in izdajo lokacijskih smernic za izdelavo
                  lokacijske dokumentacije. 22.7.1994 je Ministrstvo za okolje in prostor razpisalo
                  obravnavo za določitev smernic za izdelavo lokacijske dokumentacije in na to
                  obravnavo poleg investitorja in občine povabilo tudi organe in organizacije, ki so
                  pristojni za izdajo pogojev in soglasij zaradi varovanja različnih javnih
                  interesov. Na podlagi smernic in pogojev je Zavod za družbeni razvoj Občine Koper
                  izdelal lokacijsko dokumentacija, vodno-gospodarski institut pa dopolnil oceno
                  vplivov na okolje. 10.2.1995 je investitor vložil zahtevek za izdajo lokacijskega
                  dovoljenja za gradnjo terminala za tekoči naftni plin. 14.8.1995 do 31.8.1995 je
                  bila urbanistična in lokacijska dokumentacija ter presoja vplivov na okolje na
                  vpogled v prostorih krajevnih skupnosti Bertoki in mestne občine Koper zaradi
                  možnosti seznanitve zainteresiranih na podlagi javnega naznanila, ustne obravnave.
                  Javno naznanilo je bilo objavljeno v dnevniku Primorske novice na krajevno
                  običajen način. 29.8.1995 je Ministrstvo za okolje in prostor sklicalo javno ustno
                  obravnavo, na katero je povabilo stranke oziroma posameznike, podjetja,
                  organizacije in druge z območja mestne občine Koper, ki mislijo, da se obravnavana
                  gradnja tiče njihovih pravno zavarovanih koristi. Obravnave se je udeležilo 22
                  posameznikov in 2 predstavnika Krajevne skupnosti Bertoki, predstavnik Krajevne
                  skupnosti Ankaran, 2 predstavnika Zelenih Kopra, predstavnik Slovenske ljudske
                  stranke Koper in Državnega zbora ter predstavniki mestne občine Koper, podjetja z
                  obravnavanega območja in trije novinarja. V nadaljevanju postopka po tem se
                  zahtevek investitorja dopolnjuje na podlagi zahtev pristojnega upravnega organa, v
                  tem primeru Ministrstva za okolje in prostor ter drugih organov in organizacij. In
                  sicer se dopolnjuje lokacijska dokumentacija, dopolnjuje se študija o presoji
                  vplivov na okolje, ugotavlja se status strank v postopku in dopolnjujejo se druge
                  potrebne listine. Ko bo investitor predložil vse zahtevane dopolnitve, bo upravni
                  organ v upravnem postopku odločil, katera dejanja, na primer obravnave, seznanitve
                  in tako dalje, mora še izvesti zaradi ugotovitve določenih dejstev in varovanja
                  pravic in koristi prizadetih strank v postopku, nato pa bo o zahtevku odločil.</p>
               <p>Kar zadeva drugo vprašanje, Ministrstvo za okolje in prostor oziroma Urad
                  Republike Slovenije za prostorsko planiranje je pričel z izdelavo lokacijskega
                  načrta za avtocesto na odseku Klanec - Sermin decembra 1994. Na javnem razpisu
                  izbrani izdelovalec prostorske dokumentacije, Urbanistični inštitut Republike
                  Slovenije, je v prvi fazi izdelal strateško primerjavo variant. Na podlagi te
                  študije so bile predlagane variante, ki so bile ovrednotene v primerjalni študiji
                  variant, druga faza, vrednotene so bile štiri nove variante, ki so bile na novo
                  projektirane in bile sestavljene iz sprejemljivih odsekov prej proučevanih variant
                  in iz predhodne faze, ena izmed <gap n="..."/><stage>(Nerazumljive besede.)</stage><gap n="..."/>
                  variant, medtem ko je bila predlagana dolinska varianta, ki bi potekala po levem
                  bregu Rižanske doline, na podlagi kriterija družbene sprejemljivosti izločena.
                  Primerjalno vrednotenje druge faze je bilo zaključeno s predlagano varianto, ki je
                  bila glede na vse kriterije najsprejemljivejša. Sledila je faza prostorske in
                  prometno tehnične optimizacije, ki pa so enormno povečali investicijske stroške,
                  hkrati pa pokazali, da ta varianta <stage>(imenuje se VD 14)</stage> zahteva tudi
                  izgradnjo prostorsko nesprejemljivo visokega viadukta pri Črnem Kalu, katerega
                  dolžina bi bila 1.300 metrov in največja višina stebra 106 metrov. Zaradi izrednih
                  klimatskih razmer bi bila lahko vprašljiva tudi prometna varnost tega objekta. Na
                  tej podlagi sta se Ministrstvo za okolje in prostor in Ministrstvo za promet in
                  zveze odločila, da se pripravijo nove variante; te so sedaj v fazi proučevanja.
                  Ministrstvo za okolje in prostor bo pripravilo usmeritve za nadaljnje delo ter
                  oblikovalo predlog najprimernejših tras, izbranih izmed predlaganih novih variant,
                  ali morda kombinacij sprejemljivih odsekov. V pripravi je med drugim tudi poročilo
                  in prikaz teh novih rešitev in ta bo v mesecu juliju posredovan Odboru za
                  infrastrukturo in okolje Državnega zbora. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še za predsednika Vlade, gospod Bandelj. Prosim? Saj boste imeli
                  dodatno vprašanje.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovane poslanke, spoštovani poslanci! Predsednik Vlade dovoljuje gospodu
                  Thalerju, da opravlja tekoče posle zunanjega ministra na podlagi 115. člena Ustave
                  Republike Slovenije in na podlagi sklepa Državnega zbora, ki ga je sprejel ob
                  razrešitvi gospoda Thalerja. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede odgovora glede plinskega terminala bi prosil izčrpen pisni
                  odgovor. Mislim, da je postopek nekoliko sporen, glede na to, da so stranke v
                  postopku bistveno v širšem krogu, kot se jih sedaj obravnava. Sedaj se obravnava
                  zgolj skladišče, ki je mogoče celo najmanj sporno, sporno je predvsem lokacijsko,
                  medtem ko je kot možen vir nevarnosti najbolj sporen sam terminal na pomolu. Zato
                  bi bilo prav, da bi se v ta okvir vključila tudi Krajevna skupnost Center, kjer je
                  najbližje temu najbolj črnemu dosegu oziroma tej varianti, ki jo je študija
                  pokazala.</p>
               <p>Kar se tiče pa odgovora glede zunanjega ministra, prosim, če bi mi Vlada jasno
                  pojasnila, kako si predstavlja tekoče posle. Tekoči posli so dejansko čisto
                  uradniške narave. Nikakor pa niso to tisti posli, ki pripadajo funkcionarju,
                  voljenemu funkcionarju. Zunanji minister je funkcionar. Predstavlja državo in to
                  niso tekoči posli. Če gre na neko mednarodno konferenco v vlogi predstavnika
                  države, dejansko pa ni več izvoljen funkcionar, je s tem kršena ustava in obstaja
                  možnost tudi sprožitve drugih postopkov. Mislim, da se tako <q>"leseno"</q>, razumite to
                  v navednicah, ne da uporabljati zakonodaje in bi prosil, da tudi na to vprašanje
                  dobim pisni odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še zadnje vprašanje postavlja gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, predstavniki
                  Vlade! V zvezi z zunanjim ministrom tudi jaz postavljam vprašanje, kdaj bo
                  predsednik Vlade posredoval Državnemu zboru ime novega kandidata. 16. maja letos
                  je Državni zbor izglasoval nezaupnico zunanjemu ministru in če že ne drugega, bi
                  bilo prav, da bi predsednik Vlade Državni zbor vsaj obvestil, ali bo predlagal
                  novega kandidata ali bo kako drugače rešil to vprašanje.</p>
               <p>Drugo vprašanje - obrambnemu ministrstvu. Ali so ustavljeni postopki za nakup
                  vojaških letal? Prosimo za jasen odgovor. Ja ali ne?</p>
               <p>In tretje vprašanje protokolu Republike Slovenije. Ob proslavi dneva državnosti v
                  ponedeljek v Cankarjevem domu so se dogajale zelo neprijetne reči za tiste, ki so
                  bili tja povabljeni kot gostje oziroma kot<gap n="..."/> Velja to za mnoge, ki sem jih tam
                  opazil, kako so z začudenjem in nejevoljo ugotavljali, da kljub temu, da so imeli
                  vabilo in rezervacijo, sploh niso smeli vstopiti v predverje dvorane. Tam je stal
                  očitno delavec Cankarjevega doma, ki je rekel, nimate vstopa, ker je vse polno,
                  kljub temu, da smo kazali vabila z rezervacijo. Poslali so nas iz parterja oziroma
                  kamor bi morali iti v parter, nas poslali na balkon, kjer pa so ugotovili, da ni
                  več prostora. In vsaj začudenje, če ne morda celo cinizem pa je, da so blago
                  priporočili, pojdite v dvorano gledat na ekran, kaj se dogaja v Cankarjevem domu.
                  Oprostite, na ta način ni mogoče seveda primerno počastiti praznika slovenske
                  države, če je bilo dogovorjeno, da ga bodo počastili tudi zastopniki te države, ki
                  pa niso mogli vstopiti v dvorano. Zato zahtevam od protokola, da natančno pojasni,
                  zakaj se je to zgodilo in kolikim ljudem, ki so bili tja povabljeni z uradnimi
                  vabili, ni bilo mogoče vstopiti v dvorano Cankarjevega doma. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Predstavnik Ministrstva za obrambo.</p>
            </sp>
            <sp who="SDZ1:BogatajMiran">
               <speaker>MIRAN BOGATAJ:</speaker>
               <p>Hvala lepa za besedo. Spoštovani zbor! S sprejemom zakona o zagotavljanju sredstev
                  za temeljne razvojne programe obrambnih sil Republike Slovenije v obdobju 1994 -
                  2003 so bili v tem Državnem zboru sprejeti tudi programi za vse borbene sisteme,
                  ki jih pokrivamo s temi razvojnimi programi. Gre za protiletalsko in zračno
                  obrambo, gre za telekomunikacijski sistem, gre za enote za podporo oziroma
                  protioklepni borbeni sistem in pa za obalno obrambo. Skladno z zakonom Vlada
                  sprejema in določa prioritete ter program za posamično leto in skladno z zakonom
                  je Vlada dolžna vsako leto poročati Državnemu zboru o realizaciji samega zakona.
                  Letni program za letošnje leto je sprejet in v njem ni borbenih letal, če so bila
                  mišljena s terminom leta borbena letala. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še dve vprašanji sta bili postavljeni, če je odgovor. Generalni
                  sekretar Vlade, gospod Bandelj.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Glede vprašanja, kaj, kdaj bo predsednik Vlade ukrenil v zvezi z imenovanjem ali
                  kakršnekoli rešitve kadrovske problematike zunanjega ministrstva, lahko povem to,
                  da bo predsednik Vlade kot mandatar izkoristil in ravnal točno tako kot mu veleva
                  ustava in predpisi te države in seveda princip mandatarstva, ki mu daje določena
                  določila. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> S tem smo s vprašanji
                  zaključili. Zdaj bi morali opraviti še razpravo po drugem odstavku 29. člena na
                  odgovor na poslansko vprašanje poslanke Nade Skuk, vendar mislim, da je več kot
                  očitno, da je Državni zbor nesklepčen in bom to točko prekinil in današnje
                  zasedanje zaključil. S točko bomo nadaljevali, ko bomo nadaljevali z zasedanjem
                  Državnega zbora v torek, prihodnji teden.</p>
            </sp>
            <stage type="time">(SEJA JE BILA PREKINJENA 28. JUNIJA 1996 OB 13.05 URI IN</stage>
         </div>
      </body>
   </text>
</TEI>