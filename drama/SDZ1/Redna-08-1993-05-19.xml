<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-08-1993-05-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6DD17CAD27DDF985C1257832004838ED</idno>
               <idno type="URI">6DD17CAD27DDF985C1257832004838ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-08-1993-05-19.DZ" n="08">
               <name>Redna</name>
               <date when="1993-05-19"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-08-1993-05-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. MAJA 1993 OB 10.08 URI.)</stage>
            <sp xml:id="SDZ1-Redna-08-1993-05-19.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane poslanke,</p>
               <p>kolegi poslanci, gospe in gospodje! Pričenjam nadaljevanje včeraj pričete 8. seje Državnega zbora Republike Slovenije. Na sejo sem vabil predstavnike Vlade Republike Slovenije in jih lepo pozdravljam.</p>
               <p>Za današnjo sejo zbora so se vodjem poslanskih skupin opravičili poslanke in poslanci: dr. Dušan Bavdek, Janez Kopač, Ivan Oman, dr. Lev Kreft, Tone Partljič za popoldanski del seje, Viktorija Potočnik in Brane Eržen.</p>
               <p>Prosim, da ugotovimo prisotnost v dvorani. <stage>(67 prisotnih.)</stage></p>
               <p>Ugotavljam, da je navzočih 67 poslank in poslancev, tako je zbor sklepčen in lahko dela in odloča.</p>
               <p>Predlog dnevnega reda, ki ste ga prejeli včeraj na klop, je zbor razširil še s predlogom za izdajo zakona o dohodnini z osnutkom zakona, ki ga bomo obravnavali za 36. točko. Včeraj je zbor opravil in zaključil razpravo od 1. do 6. točke  sprejel akte od 7. do 11. točke prekinil razpravo pod 12. in 46. točko dnevnega reda. Danes bomo nadaljevali sejo z razpravo in z odločanjem o 46. točki dnevnega reda, za tem pa po dnevnem redu, razen točk 14., 15., 16. in 17., ki jih bomo obravnavali drugi teden, po tem, ko bo Odbor za mednarodne odnose na svoji seji v petek, 21.5.1993, sprejel mnenje, ki ga bo posredoval zboru. O točkah, pri katerih bo razprava zaključena in bodo dani pogoji za glasovanje, bo zbor glasoval ob 16. uri. Vlada Republike Slovenije bo na jutrišnji seji sprejela mnenje do amandmajev vloženih tekom včerajšnje in današnje razprave in ga posredovala Državnemu zboru v četrtek popoldan oziroma v petek zjutraj. Delovna telesa Državnega zbora bodo o vloženih amandmajih sprejemala mnenje v petek oziroma ponedeljek tako, da bo lahko zbor odločal o amandmajih in predlogih zakona v celoti na nadaljevanju seje v torek 25.5.1993 ob 16. uri.</p>
               <p>Prehajamo na nadaljevanje včeraj prekinjene razprave k <title>46. TOČKI DNEVNEGA REDA</title>.</p>
               <p>V včerajšnji razpravi so bila izražena različna stališča do predlaganih stališč in priporočil Odbora Državnega zbora za notranjo politiko in pravosodje. Iz razprave se da sklepati, da so predlagana stališča in priporočila potrebna še nadaljnje dodelave, ki bo opravljena ob pripravi posebnega poslovnika in zakona o parlamentarni preiskavi. Vsekakor bo potrebno v pripravah teh dveh aktov in ob razpravi na zboru, pri političnem odločanju upoštevati strokovna mnenja tako služb Državnega zbora, kot tudi drugih strokovnjakov, ki bodo sodelovali v razpravi.</p>
               <p>Glede na to predlagam zboru, da ne nadaljujemo razprave o stališčih in priporočilih Odbora za notranjo politiko in pravosodje, ampak samo o predlogu sklepa Odbora za notranjo politiko in pravosodje, v katerem predlaga, da Državni zbor Republike Slovenije sprejme sklep, da zahteva zastopnikov za izločitev članov Preiskovalne komisije Državnega zbora za parlamentarno preiskavo ni možna oziroma dopustna in se zavrže. Ali kdo nasprotuje temu predlogu? Gospod Pregelj.</p>
            </sp>
            <sp xml:id="SDZ1-Redna-08-1993-05-19.sp2">
               <speaker>ŽARKO PREGELJ:</speaker>
               <p>Spoštovani zbor, spoštovano predsedstvo! Še enkrat želim opozoriti, da ta zahteva v tem Državnem zboru ni bila vložena in o njej ne smemo odločati. Ni bila vložena, ni te vloge. Ne moremo izkoriščati nekih neformalnih postopkov za formalne in jim tukaj dati legitimiteto in obravnavati kot pravilno vložene zahteve. Zastopniki ali odvetniki nimajo te pravice, da vlagajo take predloge in prosim, da se obnašamo v tem primeru korektno in da o tem sploh ne sklepamo. Mi lahko sklepamo samo o predlogu predsednice Polonce Dobrajc, v kolikor je to, kar je napisano, resnično in je tak predlog predlagala Preiskovalna komisija za parlamentarno preiskavo. Edino preiskovalna komisija kot celota lahko predlaga Državnemu zboru, da parlamentarno preiskavo prekine, kajti vemo vsi, da bi v tem primeru bila to prekinitev parlamentarne preiskave. Dajmo se obnašati tako, kot nam tudi poslovniški sklep daje možnosti. Hvala lepa.</p>
            </sp>
            <sp xml:id="SDZ1-Redna-08-1993-05-19.sp3">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj, včeraj je bilo na to vprašanje že odgovorjeno. Imamo zahtevo oziroma vlogo, prošnjo predsednice Komisije za parlamentarno preiskavo. Gospod Jelinčič se je najprej javil, potem gospod Potrč. Gospod Jelinčič. No, izvolite gospod Pregelj, da ne bomo zdaj zapletali te zadeve brez potrebe.</p>
            </sp>
            <sp xml:id="SDZ1-Redna-08-1993-05-19.sp4">
               <speaker>ŽARKO PREGELJ:</speaker>
               <p>Odločno protestiram, da na tak način odgovarjate na moja izvajanja in prosim, če mislite, da mi bo kdo na to odgovoril, povejte, kdo, kdaj in s katerimi besedami?</p>
            </sp>
            <sp xml:id="SDZ1-Redna-08-1993-05-19.sp5">
               <speaker>PODPREDSEDNIK MIROSLAV MOZETIČ:</speaker>
               <p>Predsedujoči na včerajšnji seji vam je odgovoril. Gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp6">
               <speaker>ZMAGO JELINČIČ:</speaker>
               <p>Lep dober dan vsem skupaj. Samo nečesa nisem razumel gospoda Preglja. Ne vem, ali je predlagal, da se razformira parlamentarna preiskovana komisija, ali kaj. Mislim, da smo parlamentarno komisijo osnovali za to, da bomo prišli določenim stvarem do dna, ne pa, da jo bomo na kakršen koli prozoren, evidenten, neevidenten ali pa kakšen drug način rušili. Hvala lepa.</p>
            </sp>
            <sp xml:id="SDZ1-Redna-08-1993-05-19.sp7">
               <speaker>PODPREDSEDNIK MIROSLAV MOZETIČ:</speaker>
               <p>Gospod Potrč.</p>
            </sp>
            <sp xml:id="SDZ1-Redna-08-1993-05-19.sp8">
               <speaker>MIRAN POTRČ:</speaker>
               <p>Gospod predsedujoči! Razmisleki in pomisleki o tem, ali so bile vse stvari utemeljeno s potrebnimi predlogi ali ne uvrščene na dnevni red, so utemeljeni. Ampak, mi smo jih na dnevni red uvrstili, sprejeli smo sklep, da so na dnevni red uvrščene, dali smo nalog delovnemu telesu našega zbora, da pripravi predloge odločitev. To telo jih je pripravilo, mi smo o njih razpravljali in o njih imeli različna mnenja.</p>
               <p>Zato je moje mnenje po vsem tem, da ne vidim razloga, zakaj ob razpravi, ki je bila, zato da ne bi morda bila prijetna ali neprijetna še v naprej, zaključimo razpravo takoj in rečemo, da ne sprejmemo čisto nič, ali da sprejmemo en delček tistega, kar je bilo predlagano. Razloga ne vidim. Vidim pa razlog, da bi sklepe sprejeli v celoti in moj razlog je samo eden. Določena, pomembna, odprta vprašanja glede načina dela preiskovalne komisije obstojajo. Če ta moment še kdo to ni zaznal ali ni bil pripravljen ugotoviti, bo pač ugotovil kakšen dan kasneje, ampak obstojajo. Soglašam, da o tem, ali so rešitve, ki jih je predlagal Odbor za notranjo politiko in pravosodje, sprejemljive za vse. Nekateri mislimo, da so sprejemljive, drugi mislijo, da niso sprejemljive. Dejmo se o tem odločiti. In če bomo ugotovili, da so sprejemljive, bodo sprejete, če bomo ugotovili, da niso, ne bodo sprejete.</p>
               <p>Osebno menim, da tisti, ki mislijo, da se danes naj ne sprejme nič, dovolijo nadaljnje nejasno delo v tej komisiji in škodijo nekaterim principom, ki bi učinkovitosti dela komisije pomagali. In zdaj bom jaz demagog, tako kot je bilo že mnogo drugih v tem, tisti želijo zavlačevati normalno delo te komisije. Zato predlagam, da o tem glasujemo. Če bomo izglasovali drugače, bomo izglasovali drugače, to je pač večina, ki v Državnem zboru odloča. Če bi sprejeli te sklepe, bi po mojem trdnem prepričanju - bi prosil, da eventualno res gospa predsednica komisije kaj pove - pomagali, ker mislim, da bo sklicevanje v nadaljnjih zapletih na sklepe Državnega zbora v pomoč tej komisiji. Če teh sklepov ne bo, potem bo vedno znova komisija na tem, da se bo eventualno tudi pred pričami, obdolženci, oškodovanci, ne vem, komer koli že, med sabo pogovarjala, glasovala, kar pa res ustvarja neprijeten občutek in eno neorgnaiziranost dela, prekinjala in prihajala pred Državni zbor vsako sejo znova spraševati, kako naj v bodoče dela.</p>
               <p>Predlagam torej, da o tem kompletu sklepov razpravljamo in se o njem odločimo. Od točke do točke. Kar bo sprejeto bo, če ne bomo, bomo pač tisti, ki bo večina odločila, da nekaj ni sprejeto, rekli: ne naprej, preiskovalna komisija sama dela in naj vsakokrat sproti glede na problem, s katerim se bo soočila,  sprejema svoje odločitve v korist, po mojem pa v škodo njenega operativnega dela. Hvala.  </p>
            </sp>
            <sp xml:id="SDZ1-Redna-08-1993-05-19.sp9">
               <speaker>PODPREDSEDNIK MIROSLAV MOZETIČ:</speaker>
               <p>Kaj je, replika? Prosim, gospod Podobnik.</p>
            </sp>
            <sp xml:id="SDZ1-Redna-08-1993-05-19.sp10">
               <speaker>MARJAN PODOBNIK:</speaker>
               <p>Spoštovani! Kot član komisije bi želel samo pojasniti neko zadevo, zaradi katere se bojim, da bo prišlo do nepotrebnega zavlačevanja same obravnave. Dejstvo je, da mi nismo glasovali in sprejeli v tem smislu kakršnegakoli sklepa o tem, da bo ta zbor obravnaval predlog dveh odvetnikov za izključitev treh članov komisije. Vendar to stvar lahko vzamemo kot neko nerodnost, ki se je tam zgodila. Mislim, da nam dejansko zdaj drugega ne preostane, ker imamo stvar na dnevnem redu, da pač to ugotovimo. Da ugotovimo, da na tak način ni mogoče delati. Namreč, mi moramo jasno postaviti zadeve, da Državni zbor obravnava stvari, ki so evidentno jasne na osnovi sklepov posameznih komisij. Ker če bomo tudi v naprej pristajali na tak način dela, potem bodo določene zadeve preprosto prihajale v Državni zbor in bomo vedno pri proceduralnih zapletih. Gospod Pregelj upravičeno postavlja to dilemo, namreč tega sklepa ni bilo. Sem pa za to, da ker imamo zadevo na dnevnem redu, da jo čimprej tudi zaključimo, se opredelimo do določenih sklepov. Predlagam, da poleg sklepa, o katerem je zdaj govora, se nujno opredelimo tudi do tega, da imajo člani komisije možnost koriščenja ustrezne strokovne pomoči. Strinjam se tudi s tem, da ne obravnavamo in glasujemo o drugih sklepih odbora, ki so bili predlagani, pač pa samo to osnovno ugotovitev, da pač tak način, kakršenkoli način zamenjave tu ni mogoče.</p>
            </sp>
            <sp xml:id="SDZ1-Redna-08-1993-05-19.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Jaz bi ponovil tisto kar sem na začetku povedal, kar morda ni bilo dovolj poslušano. Mi smo dobili v zbor zahtevo, podpisano od predsednice Komisije za parlamentarno preiskavo, da se o tem vprašanju glede zahteve o izločitvi, ki je bila podana, odloči zbor. To je bilo uvrščeno in je bilo naloženo Odboru za pravosodje in notranjo politiko, da pripravi predlog sklepa. Odbor je poleg predloga sklepa pripravil še nekatera stališča. Zato je bilo predlagano, ker so bila različna mnenja glede tistih drugih stališč, da se glasuje, dokonča razpravo in potem glasuje samo o prvem sklepu, ki sem ga prebral. To je pa predlog, da se ugotovi, da se sprejme sklep, da zahteva zastopniku podjetja HIT Nova Gorica in direktorja Danila Kovačiča, obeh odvetnikov, za izločitev članov preiskovalne komisije Državnega zbora Republike Slovenije za parlamentarno preiskavo, torej za izločitev gospoda Marjana Podobnika, Iva Hvalice in Marijana Poljšaka ni možna oziroma dopustna in se zavrže. To je bil predlog, vsa druga stališča, ki jih predlaga odbor, jih je predlagal v dobri veri, da bodo v pomoč parlamentarni preiskavi. Ker so različna stališča v tem drugem delu je bilo predlagano v začetku, da se o tem drugem delu o stališčih tukaj ne glasuje. Ampak samo o tej prvi stvari. Mislim, da je o tej prvi stvari potrebno, ker sicer se bo, ko imate naslednjič sejo, isti pojavil problem.</p>
               <p>Ker pa se je že začela razprava, prijavljeni so bili k razpravi gospod Toplak, gospod Peršak, najprej gospod Toplak.</p>
            </sp>
            <sp xml:id="SDZ1-Redna-08-1993-05-19.sp12">
               <speaker>DR. LUDVIK TOPLAK:</speaker>
               <p>Spoštovani predsedujoči, spoštovane poslanke in poslanci! Včerajšnja razprava kot tudi že začetek današnje razprave kaže na resnost in širino problema. S tega mesta sem že štirikrat ponovil en stavek, pa ga bom zdaj za začetek še petič. Proporcionalni volilni sistem vodi v vladavino partitokracije, partitokracija pa v vladavino mafije. Zdaj pa dodajam še en stavek: Italijani so to spoznali, mi zaenkrat še ne, prepričan pa sem, da bomo.</p>
               <p>Toliko za začetek razprave, pa ne mislim biti dolg. Iz razprave, iz sredstev javnega obveščanja, pa tudi iz drugih virov je očitno, da gre vendarle za indirektno navezavo z vprašanji tudi določenih domačih ali tujih služb. Gre pa še za problem, ki je širšega, tako pravnega zlasti pa političnega značaja. Razprava, ki je bila včeraj se je zapletla bolj v pravna vprašanja. V to jaz ne bi posegal, ker kaže na nekaj drugega. Nismo dojeli, ali pa pri nas še nimamo v našem pojmovanju utrjene vloge tega hiringsa, o čemer smo tudi že govorili. Preiskovalne komisije, nekje drugje podobne parlamentarne preiskovalne komisije pač imajo svojo večdesetletno ali stoletno tradicijo in se ve, kaj spada v to preiskovalno komisijo. Pri nas pač teh normativov nimamo, zato smo zaenkrat rekli, da se uporabljajo, to želim poudariti, glede poizvedovanja in proučevanja, se uporabljajo pravila sodnega, v konkretnem primeru zlasti kazenskega postopka. Gre za proučevanje problema in to ne pomeni, da mi moramo razumeti, kaj je že včeraj bilo. Mislim, da je kolega Šešerko za mene osebno s presenetljivo pravno logiko zadevo analiziral. Mi ne moremo takole prenesti kazenskega postopka v problem, ki se proučuje, ki ima predvsem politični značaj, pred organ, ki ima značaj zlasti politične preiskave. Zaradi tega menim, da je treba k stvarem malo drugače pristopiti kot se je včeraj nekaj časa vodila tukaj razprava. Kaže pa, da je na kraju, pa tudi že današnji sklepi nakazujejo dobro pot.</p>
               <p>Na koncu bi predlagal, pa da ne bi bil dolg, še dve točki dodatnega sklepa s tem, da glede predloženega sklepa predlagam male spremembe in sicer: V predloženem sklepu Odbora za notranjo politiko in pravosodje se črta nekaj besed, tako da bi glasilo: "Zahteva za izločitev članov. Kdo je vložil, da ne razpravljamo, ali advokati, ali predsednica preiskovalne komisije? Zahteva, za izločitev članov preiskovalne komisije Državnega zbora Republike Slovenije za parlamentarno preiskavo gospoda Marjana Podobnika, gospoda Iva Hvalice in gospoda Marijana Poljška ni možna in se zavrže."</p>
               <p>Brišejo se torej besede: "zastopnikov podjetja HIT d.o. Nova Gorica in direktorja gospoda Danila Kovačiča, odvetnika gospoda Andreja Stanovnika in gospoda Stojana Zdolška, na kraju pa se briše tudi besede, oziroma dopustna."</p>
               <p>Drugo. Predlagam še sklep, ki se glasi: "Državni zbor predlaga članom preiskovalne komisije, <stage>(to pa je napotitveno določilo)</stage> da v interesu kredibilnosti dela komisije in njenih članov podajo pisno izjavo KVIAZ-u, če so kdaj sodelovali z VIS, Službo državne varnosti ali z drugo domačo ali tajno obveščevalno službo in katero? Oziroma ali so drugače osebno povezani s primerom, ki je predmet preiskave, poizvedovanja in proučevanja preiskovalne komisije."</p>
               <p>In drugič. Državni zbor predlaga komisiji, da delo nemoteno nadaljuje, v skladu z ustanovitvenim aktom ob angažiranju potrebnih strokovnih služb. Hvala lepa.</p>
            </sp>
            <sp xml:id="SDZ1-Redna-08-1993-05-19.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-08-1993-05-19.sp14">
               <speaker>ANTON PERŠAK:</speaker>
               <p>Spoštovani kolegi in kolegice. Jaz sem se že včeraj prijavil za to razpravo. In takrat je seveda razprava tekla o dveh stvareh. Na eni strani je tekla o predlaganih stališčih, priporočilih in sklepu, po drugi strani pa je nekako poskušala posredno oceniti to preiskovalno komisijo. In včasih je dobro, jaz imam pa to navado, da več ali manj pozorno poslušam, kaj se za tem govorniškim odrom govori. Poslušam tudi kakšne metafore, ki se komu utrnejo tako med vrsticami skoraj   podzavestno in ena izmed takih tipičnih, je bila včeraj. Nek zelo ugleden član tega parlamenta je rekel, da smo mi spustili to komisijo na delo brez vseh pravil in tako naprej. In pri tej metafori je tako zazvenelo, kot da gledam prizor iz kakšnega angleškega filma, ki prikazuje lov na lisico. In si očitno nekateri predstavljajo delo te konkretne preiskovalne komisije, kot nekakšen tak nekontroliran in nehuman itd. lov na lisico, pri čemer seveda ta komisija nikakor ni lisica, ampak je tisti razbesneli trop, ki se podi za lisico.</p>
               <p>Jaz bi rad povedal naslednje. Ko smo mi sprejeli, in upam da s polno zavestjo vseh, ki so za to glasovali, ne sklep o tem, da ta preiskovalna komisija pač začne z delom, ker je to pač z Ustavo tako urejeno, da tak sklep v tem primeru niti ni bil potreben.</p>
               <p>Ampak, ko smo sprejeli tisti drugi sklep. Eden se je glasil, da bo pač Državni zbor čimprej pripravil poslovnik in zakon o delu preiskovalnih komisij oziroma o parlamentarni preiskavi. Drug sklep se je pa glasil, da ta preiskovalna komisija, ne glede na ta prvi sklep, lahko začne z delom takoj in iz tega seveda sledi, da se pač to delo začne v skladu z ustavo in pač, da si nekako pravila, dokler poslovnika in zakona ne bo, postavlja na nek način sproti.</p>
               <p>V zvezi s tem bi rad povedal, da si je ta preiskovalna komisija, pač na podlagi izkušenj, ki jih je na treh sejah imela, postavila bolj omejitveno pravilo, kot je recimo v teh stališčih in sklepu dano. To pravilo je bilo sprejeto tam samo z enim glasom proti. Vsi ostali glasovi so bili za. Seveda za komisijo poslej velja.</p>
               <p>To pravilo se pa glasi: "da bo preiskovalna komisija, dokler ne bo zakona in poslovnika, delala tako, da bo, kar zadeva postopek dela, upoštevala ustavne člene od 14. do 38., ki se v marsičem nanašajo na postopke v takih primerih in zakona o kazenskem postopku, tako imenovani sedaj ZKP."</p>
               <p>Poudarjam, da je to bolj omejevalno, kot je sam člen 93 in kot bo verjetno zakon o parlamentarni preiskavi in poslovnik. To si je ta komisija dala zaradi tega, da ne bi več do nesporazumov, do katerih je tudi med člani prihajalo, prihajalo tudi v prihodnje. Zato bi v začetku rekel, da vse to, kar piše v teh stališčih in predlogih s tega vidika, ni potrebno, ker je komisija in zanjo je to seveda zavezujoče, ker je sama sprejela sklep, sama sebe bolj restriktivno obravnavala s tistim sklepom.</p>
               <p>Drugo. Zakaj jaz mislim, da ni, zakaj bi se jaz zavzel za to, da mi sprejmemo samo sklep, ki se nanaša na predmet točke dnevnega reda, ne pa še nekaj drugih priporočil in dodatnih predlogov. Ne glede na nesporazume o tem, ali je prav, da je stvar na dnevnem redu ali ni, je dejstvo, da je pač na dnevnem redu vprašanje morebitne izločitve treh članov. Jaz predlagam, da zbor sprejme samo sklep o tem. Lahko tudi v taki verziji, kot je predlagal gospod Toplak, pa z brisanjem tistih nekaterih besed.</p>
               <p>Zakaj to predlagam? Prvič, zaradi tega, kot sem že rekel, ker je komisija sama sebi postavila zelo jasno pravilo za delo, drugič pa zaradi tega, ker bi ponovno naredili nekaj, kar smo že večkrat naredili, pa kar po mojem ni dobro.</p>
               <p>Mi dostikrat dobimo kakšna priporočila ali pa stališča, ali pa sklepe delovnega telesa, nakar to nekako z enim glasovanjem osvojimo. Če boste nekatere take sprejete stvari šli gledati, boste videli, da je dikcija takih sklepov velikokrat takšna, da pravzaprav ni, celo to se nam je zgodilo, da smo že sprejeli kot sklep zbora nekaj, kar nekdo zboru priporoča, ali pa svetuje, ali pa nekaj takega.</p>
               <p>To je ena stvar. Druga stvar, ki je, je pa ta. Marsikaj od tega, kar v tem piše, v teh predlogih in kar bo seveda lahko tudi določal poslovnik, ali pa zakon o parlamentarni preiskavi, je v bistvu že sankcionirano z drugimi normami. Tudi če vzamete posredno problem izjavljanja, problem, na kakšen način naj člani sodelujejo. Poslovnik že ureja to, kako je treba ravnati z dokumenti, ki imajo oznako "zaupno", ali kaj takega. Ta 6. točka, ki je po mojem mnenju - nekateri se za njo zavzemate, da bi zaradi nje bilo potrebno sprejeti ta priporočila, se v bistvu nanaša na to, ali lahko nekdo na podlagi poznavanja nekih dokumentov, ki jih javnost ne pozna, daje neke ocene, sodbe, ali v naprej prejudicira in tako naprej. Jaz mislim, da že sedanji poslovnik v principu - seveda, če ga spoštujemo - to onemogoča oziroma prepoveduje. Da ne bi prihajalo do teh nesporazumov - ker to ni predmet in ker je ta zbor o tem, kako naj komisija dela, že sprejel sklep - predlagam, da se omejimo samo na tisto, kar je predmet točke dnevnega reda - sprejmemo sklep o tem. Tudi jaz mislim, da ni pogojev za izločitev in da ne širimo tega, predvsem pa, da ne ocenjujemo te komisije na podlagi treh dosedanjih sestankov, ker bi to bilo preuranjeno. Hvala.</p>
            </sp>
            <sp xml:id="SDZ1-Redna-08-1993-05-19.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kocijančič.</p>
            </sp>
            <sp xml:id="SDZ1-Redna-08-1993-05-19.sp16">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, spoštovane kolegice in kolegi! Sem član Odbora za notranjo politiko in pravosodje in sem glasoval za predložena stališča in priporočila. Menim, da jih je zelo korektno obrazložil predsednik odbora, Vitodrag Pukl. Osebno ta stališča podpiram in mislim, da bi jih bilo potrebno sprejeti v integralnem tekstu. Menim celo, da bi lahko bili z njimi zadovoljni tudi vsi tisti, ki se zaradi njih razburjajo.</p>
               <p>Prvo stališče je povsem jasno, gre za to, da predlagamo zboru, da ugotovi, da izločitev članov parlamentarne preiskovalne komisije ni možna oziroma dopustna. Dovolite, da obrazložim to stališče. V pluralni parlamentarni demokraciji, kjer v skupščini pretežno ali v celoti sedijo predstavniki strank, je nemogoče govoriti o popolni nepristranskosti kateregakoli člana parlamentarne komisije. Če bi dopuščali politično, pravno ali kakršnokoli drugo presojo o pristranskosti članov komisije, bi lahko prišli do absurdne situacije, da bi izločali vseh 90 članov Državnega zbora. To bi tudi onemogočalo politično presojo zbora, ker zbor presoja politično, da sestavi uravnoteženo komisijo, ki jo sestavi na podlagi usklajevanja in glasovanja v zboru. Kakršnokoli spreminjanje sestave komisije bi porušilo to, že doseženo politično ravnotežje in mislim, da bi bilo nesprejemljivo in nezdružljivo s principom pluralne parlamentarne demokracije. Zato se mi zdi, da je ta odločitev oziroma to stališče, da izločitev članov komisije ni možna in ni dopustna, povsem na mestu.</p>
               <p>Za mene je to prvo stališče sprejemljivo samo v kombinaciji s 6. priporočilom. To priporočilo je bilo citirano in razumljeno na različne načine. Nekateri so ga razumeli tudi tako, da naj bi bilo to priporočilo v nasprotju z načelom javnosti oziroma naj bi se odsvetovalo javno nastopanje članov komisije oziroma javna obravnava pred preiskovalnimi komisijami.</p>
               <p>Jaz mislim, da tega stališča v 6. priporočilu ni. Tu bi nam ne škodila preciznost. Če dovolite, da citiram "Odbor priporoča članom parlamentarne preiskovalne komisije, da pred zaključkom dela ne daje javnih izjav, ki bi prejudicirale ugotovitve preiskovalne komisije, zlasti takšne, s katerimi bi ugotavljali krivdo ali odgovornost posameznikov. Le na ta način bodo ustrezno zaščitili svojo osebno avtoriteto, ter avtoriteto komisije in parlamenta kot celote. Se pravi, ne gre za nikakršno preprečevanje javnih nastopanj, gre za zelo politično trdno odsvetovanje, da se prejudicira krivda in odgovornost posameznikov. Mislim, da nas vse skupaj zgodovina uči, da tisti, ki so v naprej prepričani o krivdi, niso niti dobri preiskovalci, še manj dobri sodniki ali razsodniki. Menim, da je to priporočilo več kot utemeljeno.</p>
               <p>Tudi tista kvalifikacija, ki je na koncu, ni slučajna. Namreč, s kakršnimi prejudici krivde in odgovornosti se ne ogroža samo avtoriteta tistega posameznika, ki to naredi, ampak avtoriteta komisije v celoti in jaz mislim, da tudi avtoriteta parlamenta v celoti.</p>
               <p>Če sem že za govorniškim odrom, bi se mimogrede rad ogradil od presoje o strokovnosti, pa naj gre to za Sekretariat za zakonodajo našega zbora ali odvetnikov. Nisem prepričan, da so odvetniki javno zlo. Njihova funkcija je predvsem odrejena in urejena. Pri spoštovanju načela strank in kontradiktornosti je vedno tako, da z ravnanjem nasprotne strani druga stranka, ali često tudi tisti, ki vrši preiskavo, ne more biti zadovoljen, ampak tukaj gre za uveljavljanje normalnih pravic.</p>
               <p>Potem gre za sklop preostalih stališč in priporočil. Zlasti za točke 2., 3., 4. in 5. Mislim, da mi vsi skupaj doživljamo neko zelo trdno soočanje z načeli pravne države. Jaz se tudi nerad sklicujem na samega sebe, sem pred tem zborom in s tega govorniškega odra opozarjal, če želimo kakršenkoli resen, ali upoštevanja vreden rezultat dela preiskovalnih komisij, tudi vseh tistih, ki se ukvarjajo s tako delikatnimi problemi, kot je nadzor nad obveščevalnimi službami, te komisije in ti organi ne morejo delati brez proceduralnih pravil. Ta pravila bi morala biti določena s posebnim zakonom, ali s poslovnikom Državnega zbora, ali v najslabšem primeru - to je v našem primeru, ko zadevo začenjamo - da se po analogiji upoštevajo načela kazenskega postopka. Izraz, da se smiselno upoštevajo načela kazenskega postopka v tem interimnem obdobju dopušča najrazličnejše interpretacije. Če bi se striktno upoštevala načela kazenskega postopka, bi prišli, zagotavljam vam, v nepremostljive probleme. Zato je pri tem smiselnem upoštevanju načel kazenskega postopka, po mojem mnenju, zelo dobro prišla pomoč Odbora za notranjo politiko in pravosodje.</p>
               <p>Mislim, da ta pravila, ki izhajajo iz pravic človeka in iz zaščite njegovega dostojanstva, vse to so ustavna načela, ki niso v ničemer podrejena parlamentarni preiskavi, ampak so enako pomembna, prirejena in kot taka vsega upoštevanja vredna, menim, da so ta pravila, ta pomoč lahko samo dobrodošla. Lahko, da bo kdo očital, da to lahko pomeni kompliciranje ali zavlačevanje postopka. Jaz bom postavil nasprotno trditev, povsem odgovorno. Mislim, da je civilizacijsko spoznanje, da striktni postopki pomenijo omogočanje postopka in omogočanje hitrosti postopka. Če mi ne verjamete na besedo, boste to ugotovili v praksi.</p>
               <p>V okviru procesnih garancij mora biti zagotovljena pravica vsakogar, da v naprej zve, česa je obtožen oziroma kakšen sum se raziskuje. Nemogoče so preiskave vse v prek. Te bodo pripeljale nujno v pravno močvirje. Take preiskave, kjer se začnejo pri sumu, da gre za nepravilno lastninjenje, za zlorabo javnih funkcij, za sum financiranja - nedovoljenega financiranja političnih strank, nadaljujejo pa pri sumu trgovine z diamanti, sumu sodelovanja s tajnimi službami, pri raziskovanju razbrzdanega osebnega življenja, ne more imeti posebne teže.</p>
               <p>Poleg tega moram reči, da mora imeti vsakdo pravico do obrambe in mora veljati za nedolžnega, dokler se mu krivda ne dokaže s pravnomočno sodno odločbo. Pri tem moramo biti tudi striktni, tudi to so ustavna načela. Tukaj pridemo do zelo pomembnega problema. Zakonodajna oblast, in Državni zbor predstavlja zakonodajno oblast, v pravni državi ne more in ne sme nadomestiti pravosodne. To pomeni, da se morajo vsi dokazi, ki vzbujajo utemeljen sum, da gre za kaznivo dejanje, ali kazniva dejanja, nemudoma izročiti pristojnemu javnemu tožilcu in pravosodju v celoti. Neutemeljeno zadrževanje takih materialov in dokazov je namreč zelo blizu, ali pa že kar tam kaznivemu dejanju prikrivanja kaznivega dejanja, ki je tudi določeno kot kaznivo dejanje. In tu jaz opozarjam na problem.</p>
               <p>Mislim, da mora iz naših skupščinskih organov, preiskovalnih in drugih komisij povsod takrat, ko se pride do suma kaznivega dejanja, zadeva iti nemudoma pristojnemu javnemu tožilcu in v normalno pravosodno pot.</p>
               <p>Pri tem jaz opažam, čitajoč časopise, ker v svoje veliko zadovoljstvo nisem v nobeni od citiranih komisij, zelo čudne paradokse. Na primer situacijo, kjer smo imeli dvom v javnega tožilca. Zdaj meni se gotovo ne more očitati, da sem pretiran prijatelj Temeljnega javnega tožilca v Ljubljani, gospoda Tomaža Miklavčiča, vendar to, da se kakšen material, kjer gre za sum kaznivega dejanja, temu tožilcu ne izroči nemudoma, ko se pride do suma kaznivega dejanja, mislim, da je nedopustno ravnanje in če bi bilo možno ljudi v nekih postopkih diskvalificirati z nekimi dosjeji, z nekimi sumi sodelovanja s tajnimi službami - ali s čimer koli, stvari, ki jih jaz osebno sploh ne poznam - potem bi priznali nek princip nadoblasti. Nadoblasti, ki je nad zakonodajno in nad pravosodno. Nekdo, v tem primeru, seveda tajne službe, ali pa posamezniki, ki za te službe delajo, ali posamezniki, ki delajo v naših komisijah, bi imeli pravico presojati o legitimnosti državnih organov, in to na podlagi podatkov, materialov, katerih pravna vrednost - dosjeji tajnih služb so namreč ta vrsta podatkov, je blizu ničle. In to seveda bi pripeljalo do tega -  podobne primere poskusov diskvalifikacije smo imeli tudi pri pristojnih ministrih - da bi načelo legalitete poteptali v prah. In to bi storil ravno ta zbor in njegovi organi, ki bi moral biti v temelju zadolžen za to, da uveljavi načelo legalitete. In na ta način bi morda celo prišli do absurdne situacije, da bi bila najvišja oblast v državi tisti, ki bi razpolagal z raznimi dosjeji in da bi tisti lahko sam odločal, komu so ti dosjeji na razpolago, komu jih bo dal, sedanjim, bivšim, bodočim ministrom, ali komur koli.</p>
               <p>Opozarjam, na ta  vprašanja zaradi tega, ker se mi zdi, da se tu bližamo nekemu razpletu. Ali bomo s celotnim delovanjem  skrajno odgovorno iskali resnico in krepili institucijo pravne države, ali bomo pa celo barko zapeljali v drugo smer na področje arbitrarnosti, na področje, kjer bo vsakdo presojal tako, kot mu bo odgovarjalo, enkrat logično, drugič politično, tretjič emocionalno in bomo seveda prišli pred zaplete, ki ne bodo niti krepili pravne države, niti nam ne bodo v čast.</p>
               <p>Zato, spoštovane kolegice in kolegi, mislim, da so stališča in priporočila Odbora za notranje zadeve in pravosodje v tem trenutku za nointarimno obdobje zelo koristna, da so korektno naravnana, da pospešujejo postopek, da varujejo pravice in tistih, ki so obravnavani in da čuvajo integriteto in ugled tega parlamenta. In zato predlagam, da o njih glasujemo v celoti. Nimam nič proti, da glasujemo o vsakem stališču posebej, vendar bi priporočal, da jih sprejmemo v integralnem tekstu.</p>
            </sp>
            <sp xml:id="SDZ1-Redna-08-1993-05-19.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-08-1993-05-19.sp18">
               <speaker>ŽARKO PREGELJ:</speaker>
               <p>Imam samo kratko repliko. Gospod Kocijančič, vaša razprava je načeloma zelo v redu, toda ravno ta zadnji pasos, ko ugotavljate, da bi vsekakor morali člani preiskovane komisije takoj, ko pridejo do suma kaznivega dejanja, ali česar podobnega, predati to zadevo javnemu tožilcu, v bistvu prideta v svoje nasprotje.</p>
               <p>Namreč v zahodnih državah imajo to zadevo tako urejeno, da v tistem času, ko preiskovalna komisija dela, se istočasno ne vodi sodni postopek pred normalnimi sodišči. Namreč, tudi izsledki preiskovalne komisije se ne smejo direktno uporabiti za obtožbo kogar koli pred rednim sodiščem. To pa zaradi tega, kajti namen preiskovalne komisije je predvsem razkrivanje političnih ozadij in kršitve javnih pooblastil, ne direktne kazenske odgovornosti tistih, ki so ali obtoženi, ali pa ki pričajo pred to komisijo. Ta dilema je zdaj, ki se tukaj pojavlja, ali ne bi bilo prav, da bi to zadevo kar prevzela redna sodišča. Verjetno v ozadju je to res, ampak neredna sodišča delajo po svojih postopkih in naj ne v tem trenutku ne priključujejo na te postopke, ki jih vodijo preiskovalne komisije. Kajti ta zamenjava pristojnosti bo postala usodna, če bo šlo tako naprej. Namreč ne gre za prikrivanje istih zadev. Parlamentarna preiskovalna komisija odgovarja politično, ugotavlja, ali so bila kršena javna pooblastila, nikakor pa ne more ugotavljati kazenske odgovornosti, za to imamo sodišče. Obenem tudi v teh ugotavljanjih vse več stvari kaže, da tudi javna tožilstva niso bila tako brez podatkov in če bi želela, bi lahko že izpeljala določene postopke. Jasno je, da javni tožilec dela po svojih principih in menijo, da dokler nimajo dovolj dokazna gradiva ne sprožijo tožb. To je njihova pravica in mi se v to ne vtikamo.</p>
               <p>Predlagam, da to zadevo ne zapletamo s tem, da bi zdaj pa preiskovalne komisije zavezali, da morajo te zadeve predati javnim tožilstvom, ker bi to bilo ravno v nasprotju z njihovim namenom. Hvala lepa.</p>
            </sp>
            <sp xml:id="SDZ1-Redna-08-1993-05-19.sp19">
               <speaker>PODPREDSEDNIK MIROSLAV MOZETIČ:</speaker>
               <p>Predlagam, da se vrnemo k predlogu sklepov in stališč. Gospod Poljšak. Replika, prosim, izvolite.</p>
            </sp>
            <sp xml:id="SDZ1-Redna-08-1993-05-19.sp20">
               <speaker>DR. LUDVIK TOPLAK:</speaker>
               <p>Hvala lepa. Svojo razpravo sem skrajšal, ker sem mislil, da smo se razumeli. Razprava kolege Kocijančiča, v celoti drži, samo na kraju sklep mislim, da ni pravi. Tudi, rekli bi, predlog sklepa ni sklepčen, ni konsistenten v smislu parlamentarne preiskovalne komisije. Stališča in priporočila bi nam danes v veliki meri, zlasti pa preiskovalni komisiji vezala roke pri njenem delu in bi jo praktično onemogočili. Zato bi jaz predlagal, stališča in priporočila, to je lahko od Odbora za notranjo politiko, to ni stvar tega zbora. Mislim da pa, in če dobro razumem, na kraju zadnji odstavek: Odbor Državnega zbora Republike Slovenije za notranjo politiko in pravosodje predlaga Državnemu zboru v potrditev gornja stališča in priporočila in na podlagi teh sprejme naslednji sklep. Naslednji sklep mislim, da je sprejemljiv. Stališča in priporočila pa bi terjala resno, trezno, širšo, in to strokovno, pravno razpravo, ki bi presegla namen tega zbora. Menim, da bi kazalo predloge stališč in priporočil zavrniti Odboru za notranjo politiko, da še dodatno zadeve pravno prouči. Sprejmemo pa sklep, s tem da sem za končni sklep sam predlagal neke manjše spremembe. Hvala.</p>
            </sp>
            <sp xml:id="SDZ1-Redna-08-1993-05-19.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-08-1993-05-19.sp22">
               <speaker>MARIJAN POLJŠAK:</speaker>
               <p>Torej, stvar bi lahko potekala tako, kot je predlagal gospod Pregelj, da tega sploh ne bi obravnavali. Če pa bomo tukaj glasovali pod to točko brez prekinitve o teh stališčih in priporočilih in o sklepu, ki ga je dal Odbor za notranjo politiko, potem bo pa tu predlog, ki ga je dal gospod Pregelj in predlog, ki ga je dal gospod Toplak. Potem bi še jaz tu komentiral in dal en predlog.</p>
               <p>Sicer mislim, da bi bilo pametno, če bi se, ne glede na proceduralne zaplete in nepravilnosti, ki smo jih naredili,  preiskovalna komisija sestala, o tem razpravljala, recimo da je tu razprava, le-ta se zaključi, komisija se sestane in predlaga sklep. Menda smo mi tisti, kot se dokazuje, smo mi tisti, ki smo sprožili to razpravo. Ko se razprava zaključi, potem je treba pač sprejeti nek sklep in sem za to, da se umaknemo. Če pa se ne bomo umaknili, potem bi tudi jaz nekaj predlagal.</p>
               <p>Imam pripombe. Jasno, da pri stališčih pod točko 1 in 2 ni problemov. Pri točki 3 pa piše "prizadeta oziroma obravnavana oseba ima lahko odvetnika". To ni definirano, če je kot priča, ne more imeti odvetnika, oziroma je lahko skrit med novinarji, če pa je povabljen nekdo kot osumljenec, pa ima lahko odvetnika. To ni precizirano. Isto je v točki 4. Če kot priča povabljena oseba meni, da je lahko v statusu osumljenega, potem ima lahko odvetnika. Se pravi, tisti, ki je poklican, se lahko sam odloči. To je preveč liberalno za tiste.</p>
               <p>Smatram, da mora komisija o stvari odločiti in tako je in pika. Ravno 5. točka ni problematična. Vzemimo še 7. točka. 7. točka premalo določa, da lahko pridejo izvedenci, da lahko komisija dobi izvedence. Zato, če se bomo umaknili, jaz ne dam predlogov, ker jih bom dal na komisiji, če ne, jih dam tukaj na zboru. Kako bo delal zbor, vprašam? Ali bo glasoval o raznih predlogih, potem tudi jaz dam predlog. Če se bo pa komisija umaknila, bom dal tam predlog, ker imam pravico tudi jaz dati predlog, tako kot drugi.</p>
            </sp>
            <sp xml:id="SDZ1-Redna-08-1993-05-19.sp23">
               <speaker>PODPREDSEDNIK MIROSLAV MOZETIČ:</speaker>
               <p>Mene sprašujete?</p>
            </sp>
            <sp xml:id="SDZ1-Redna-08-1993-05-19.sp24">
               <speaker>MARIJAN POLJŠAK:</speaker>
               <p>Ja.</p>
            </sp>
            <sp xml:id="SDZ1-Redna-08-1993-05-19.sp25">
               <speaker>PODPREDSEDNIK MIROSLAV MOZETIČ:</speaker>
               <p>Sem že povedal. Zdaj je razprava. Če se želi komisija umakniti, je njena stvar, če se umakne.</p>
            </sp>
            <sp xml:id="SDZ1-Redna-08-1993-05-19.sp26">
               <speaker>MARIJAN POLJŠAK:</speaker>
               <p>Ali bomo na koncu glasovali o predlogih ali ne?</p>
            </sp>
            <sp xml:id="SDZ1-Redna-08-1993-05-19.sp27">
               <speaker>PODPREDSEDNIK MIROSLAV MOZETIČ:</speaker>
               <p>Seveda bomo glasovali.</p>
            </sp>
            <sp xml:id="SDZ1-Redna-08-1993-05-19.sp28">
               <speaker>MARIJAN POLJŠAK:</speaker>
               <p>Pod to točko, brez prekinitve. Komisija se ne bo umaknila in dala...</p>
            </sp>
            <sp xml:id="SDZ1-Redna-08-1993-05-19.sp29">
               <speaker>PODPREDSEDNIK MIROSLAV MOZETIČ:</speaker>
               <p>Če se komisija želi umakniti, naj se sama odloči, ali se umakne, zbor ji ne bo tega nalagal. Ni razloga.</p>
            </sp>
            <sp xml:id="SDZ1-Redna-08-1993-05-19.sp30">
               <speaker>MARIJAN POLJŠAK:</speaker>
               <p>Po tem pa dam predlog sklepov na zbor, naj komisija potem zaseda ali ne.</p>
               <p>Prvič. Izločitev izvoljenih članov parlamentarne preiskovalne komisije se lahko izvede le po isti proceduri kot so bili izvoljeni. Predlog za izločitev lahko poda poslanec, ali skupina poslancev na osnovi utemeljenega suma podtikanja lažnih dejanj.</p>
               <p>Drugič. Preiskovalna komisija odloča pristojnost z glasovanjem. O svojem delu poroča Državnemu zboru, ki je edini pristojni ocenjevalec in odločati o nepravilnosti dela komisije.</p>
               <p>Tretjič. Priče nastopajo brez odvetnikov. Če preiskovalna komisija določi status zaslišanega kot osumljenca, ima priča možnost odvetnika.</p>
               <p>Četrtič. Državni zbor omogoči komisiji pomoč zunanjih strokovnih delavcev in izvedencev. Plačajo se iz rezerv državnega proračuna.</p>
               <p>Imam še eno, ker je bila prej diskusija, tudi gospod Kocijančič je v to smer govoril. Najbrž je človek od prej delal in vidi, kaj piše na drugi strani. On je govoril o integriteti osumljenca in o časti tega parlamenta. Govorilo se je tudi o sodiščih, tožilcih in tako naprej. Navadni državljani vidijo, da je čast nas poslancev in čast tega parlamenta, če se nič ne zgodi in nič ne stori, to da se stvari obravnavajo na komisiji, s tem se še nič ne zgodi, ker se lahko - kot pravijo - pomete pod preprogo. Čast tega parlamenta; Moja čast in čast večine od vas je v tem, da bomo nekaj naredili. Se pravi, da si jaz nekaj predstavljam in bom povedal. Jaz bi odstavil tri najbolj ključne ljudi, ki ničesar ne sprožijo. Kateri so to? Ne vem točno. Mogoče so tožilci. Javne tožilce v Sloveniji bi odstavil. Ta parlament bi moral biti sposoben to narediti. Narediti potezo, s katero se bi nekaj začelo dogajati. Če nismo tega sposobni, potem zgubljamo čast; za integriteto tistih je "presneto" poskrbljeno, integriteto tistih, ki nastopajo kot priče, osumljenci ali kakorkoli, meni je vseeno. Redna tožilstva - za moje pojme - tudi nimajo nobene časti; tisti ki so odgovorni - povejte vi, kdo je odgovoren, jaz ne vem. Hvala.</p>
            </sp>
            <sp xml:id="SDZ1-Redna-08-1993-05-19.sp31">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? Gospod Šešerko.</p>
            </sp>
            <sp xml:id="SDZ1-Redna-08-1993-05-19.sp32">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane dame in gospodje! Strinjam se s predlogom, ki je bil dan, se pravi, da glasujemo o tisti točki, v kateri zavračamo izločitev treh članov preiskovalne komisije, tako kot je bilo razloženo. Ne strinjam pa se s predlogi gospoda Kocijančiča, da celotni seznam sklepov Odbora za notranjo politiko in pravosodje sprejmemo. Vidim težavo, povezano s tem predlogom, ki je predvsem v tem, da so ti predlogi pravno nedodelani, narejeni na hitro, v 3. točki površni. V tej obliki, kot so tukaj predlagani, bi omogočali komurkoli, ki bi se pojavil v kakršnemkoli naslovu, pred to komisijo, tudi če bi se pojavil kot priča, da pride z odvetniki, da izloča člane komisije in da ne odgovarja na vprašanja. Tega ne omogoča niti zakon o kazenskem postopku. Se pravi, da bi mi sprejeli defacto proceduro preiskovalne komisije, omejitve, ki jih zakon ne pozna in bi s tem praktično zablokirali delo preiskovalne komisije.</p>
               <p>Gospod Kocijančič je velik mojster besede. To mu je treba priznati. Vendar je njegova argumentacija danes šla v tisti točki, kjer je govoril o tem, da je dolžnost članov preiskovalne komisije, da takoj, ko ugotovijo ali zasumijo, da so prišli na sled nekemu kaznivemu dejanju, to predajo tožilcu, v bistvu meri na to, da preiskovalne komisije parlamenta niso potrebne. Ker, če bomo material isti moment dali naprej, potem ni več razlogov, da se mi ukvarjamo z njim, ampak se bo ukvarjal z njim tožilec in sodišče. To bi bilo treba jasno definirati, da to ni tako. Ker, če bomo sprejemali tu sklepe, ki bodo merili na to, da se bomo sami omejevali kot parlament in da bomo sami omejevali našim preiskovalnim komisijam območje delovanja in proceduro, daleč čez tisto, kar velja v kazenskem zakonu, potem jaz ne vidim več smisla delovanja teh komisij. Čeprav se vsi strinjamo s tem, da je treba definirati način dela, proceduro, preiskavo in zaključke te naše komisije, ali drugih komisij.</p>
               <p>In sedaj še replika nad izvajanjem gospoda Kocijančiča, ki pravzaprav ni spadala točno v to tematiko, v zvezi z delom Komisije za nadzor nad varnostno-obveščevalnimi službami. Tista komisija je sprejela sklep, ko bodo, če bodo odkriti izgubljeni dosjeji 17, 15, 17, 18 tisoč dosjejev, da te dosjeje prevzame parlamentarna komisija za varstvo nad obveščevalnimi službami.</p>
               <p>Diskusija gospoda Kocijančiča je šla v smer, da to ni prava inštanca, ampak da je treba to predati sami Varnostno- obveščevalni službi. Tega argumenta ne razumem in ga ne morem sprejeti zaradi tega, ker mislim, da je najbolj nepristranska inštitucija v Sloveniji ta trenutek gotovo parlament in njegove komisije, zato se mi zdi edino smiselno, da je komisija takšen predlog sprejela in če bo, kar upam, da se bo zgodilo, do odkritja teh mikrofilmov prišlo, da so te v parlamentu. Tu so zastopane različne politične stranke in nevarnost, da ne bo prišlo do retuširanja, je tu gotovo večja, kot na vseh drugih mestih. Hvala lepa.</p>
            </sp>
            <sp xml:id="SDZ1-Redna-08-1993-05-19.sp33">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kocijančič ima repliko. Ampak resnično prosim, ne širimo debate, ker sicer ne bomo končali. Predlog sklepa, ki je predlagan, mislim, da je iz debate razviden, da je sprejemljiv, razen stališč. Izgubili smo pa že tri ure. Včeraj, pa danes.</p>
            </sp>
            <sp xml:id="SDZ1-Redna-08-1993-05-19.sp34">
               <speaker>MAG. JANEZ KOCIJANČIČ:</speaker>
               <p>Glede na to, da je nekaj kolegov repliciral, bi lahko dalj časa govoril, ampak najprej mi dovolite, da povem, da nisem sploh govoril o izgubljenih oziroma skritih, uničenih in ne vem kakšnih dosjejih in kaj naj se z njimi dela. Tako, da tako, kot me je razumel gospod Šešerko, ni bil predmet moje diskusije in zato ga ne razumem in ne vem, zakaj je to vpletel v zadevo. Rad bi pa eno drugo stvar priciziral.</p>
               <p>Namreč, stališče, ki je vzbudilo očitno tudi veliko pozornost, da je treba povsod tam, kjer gre za kazniva dejanja, stvari izročiti tožilstvu in pravosodju, absolutno ne pomeni, da bi bila s tem izničena naloga parlamentarnih preiskovalnih komisij.</p>
               <p>Vse sodobne države, vse moderne države so zgrajene na principu delitve oblasti. Torej vse tisto, kar je materija in pristojnost pravosodnih organov, se mora tem organom nemudoma izročiti. Sploh pa to ne pomeni, da ne bi parlamentarne komisije nadaljevale s svojim osnovnim delom, to je razkrivanje političnih ozadij in diskusija in ugotavljanje politične in morda tudi moralne odgovornosti.</p>
               <p>Te stvari po mojem mnenju niso take, da bi se med seboj izključevale, nasprotno. Običajno, jaz bi rekel skoraj v vseh primerih se akumulirajo in so ena in druga razsežnost prisotne in zato ne vidim razloga za logično sklepanje, da je stališče, da se morajo sumi kaznivih dejanj odstopati pravosodnim organom, da bi bilo to stališče bilo tako, da bi nasprotovalo ideji in potrebni, da delajo parlamentarne preiskovalne komisije v skladu z nalogami, za katere so bile ustanovljene.</p>
            </sp>
            <sp xml:id="SDZ1-Redna-08-1993-05-19.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Školč imate repliko? Prosim.</p>
            </sp>
            <sp xml:id="SDZ1-Redna-08-1993-05-19.sp36">
               <speaker>JOŽEF ŠKOLČ:</speaker>
               <p>Hvala lepa. V enem delu bi ponovil to, kar je včeraj gospod Šešerko govoril, danes pa pozabil, in sicer, ko pride do suma kaznivega dejanja, da ta parlamentarna komisija ni tista, ki izreka obsodbo v smislu sodišča in zato se mi zdi čudno, da se danes ne strinja več s tem, da ko pride do suma kaznivega dejanja, da se tega ne prepusti rednim pravosodnim organom.</p>
               <p>Rad bi pa rekel to, da če bomo sprejeli samo prvo točko brez neke utemeljitve in recimo, da jo je potrebno sprejeti, ne pa vseh ostalih, da tej parlamentarni komisiji ne bomo kakšne velike usluge naredili, ker bodo ravno tako pred dilemami, kaj narediti takrat, ko bo nekdo pripeljal odvetnika.</p>
               <p>V kolikor sprejmemo ta priporočila, potem del pravil kodificiramo oziroma pač na nek način pomagamo tej komisiji. Prva točka namreč rešuje samo ta del problema, ali obstoje razlogi za to, da se te tri člane izloči, ali ne. Ostale točke govorijo v pomoč tej parlamentarni komisiji in zato jih jaz podpiram, ker bi se lahko vsakdo skliceval direktno na ustavo, ne glede na to, da je naša parlamentarna komisija precej nerodna v svojem poslovanju in da ljudje, ki naj bi tja prihajali, ne vedo, ali so obdolženi, ali so priče, ali karkoli so že . Veste, da ima v skladu z 29. členom ustave vsakdo zagotovljena pravna jamstva v kazenskem postopku in torej ni dolžan izpovedati zoper sebe, svoje bližnje karkoli, ali priznati krivdo, ima pa pravico tudi do odvetnika in tako naprej.</p>
               <p>Tako, da se mi zdi, da se mi ne moremo dvigovati nad zakon in jaz upam, da bo prišel ta trenutek, ko bomo govorili o tistem kar gospod Šešerko tudi ni razumel, se pravi, o odtujenih dokumentih VIS-a, katerih odtujitev je legalizirala ta komisija za VIS, ki jo vodi gospod Bučar, s tem ko jih je tukaj prevzela. To je seveda tema, ki ne spada sem, ki pa govori o tem, da obstoji instanca, ki je nad pravno državo. O tem je bila diskusija. Hvala lepa.</p>
            </sp>
            <sp xml:id="SDZ1-Redna-08-1993-05-19.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Toplak, potem gospod Šešerko. Če bomo tako širili temo...</p>
            </sp>
            <sp xml:id="SDZ1-Redna-08-1993-05-19.sp38">
               <speaker>DR. LUDVIK TOPLAK:</speaker>
               <p>Hvala lepa. Zelo kratko. Vsi argumenti, ki se navajajo v prid stališč in priporočil gospoda Kocijančiča, Školča, pa gospoda Potrča, imajo svoj rezon, vendar izhajajo iz napačne predpostavke. Tudi sklicevanje na primer gospoda Školča na 29. člen ustave in druga določila ustave, ki govorijo o kazenskem pravnem varstvu, izhajajo iz napačne predpostavke. In če mi ta stališče sprejmemo, potem smo mi napačno predpostavko sprejeli, smo dali s tem indirektno preiskovalni komisiji določena pooblastila pravosodnih organov in s tem smo prišli v kolizijo z pravosodnim sistemom v državi in smo s tem nasedli eni novi ukani divide et impera, o čemer sem govoril zadnjič, ko sem govoril o navideznem konfliktu parlamenta z izvršilno oblastjo.  </p>
               <p>Da smo dosledni, v členu 93. piše samo, da ima v ta namen preiskovalna komisija, ki ima v zadevah poizvedovanja in proučevanja smiselno enaka pooblastila, kakor pravosodni organ.</p>
               <p>Posebej opozarjam, da ne bi ta cenjeni Državni zbor padel v eno novo ukano iz katere mislim, da bi ta parlament težko rešil svojo čast in svoj ugled v pravnem in ustavnem sistemu  doma in širše. Hvala.</p>
            </sp>
            <sp xml:id="SDZ1-Redna-08-1993-05-19.sp39">
               <speaker>PODPREDSEDNIK MIROSLAV MOZETIČ:</speaker>
               <p>Prosim. Proceduralno ima prednost pred repliko.</p>
            </sp>
            <sp xml:id="SDZ1-Redna-08-1993-05-19.sp40">
               <speaker>ROBERTO BATTELLI:</speaker>
               <p>Gospod predsedujoči, spoštovane kolegice in kolegi. Mi tu razvijamo neko razpravo, ki smo jo že z enim sklepom pravzaprav predali Komisiji za poslovnik. Zato predlagam, da s tem nehamo. Ta zbor je zadolžil komisijo za poslovnik zato, da reši vsa ta vprašanja in da preidemo h glasovanju o predlogih, ki so bili podani, tako s strani odbora kot ostalih poslancev. Hvala lepa.</p>
            </sp>
            <sp xml:id="SDZ1-Redna-08-1993-05-19.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko ima repliko.</p>
            </sp>
            <sp xml:id="SDZ1-Redna-08-1993-05-19.sp42">
               <speaker>DR. LEO ŠEŠERKO:</speaker>
               <p>Bistveno vprašanje zdaj, ta trenutek je, kako bo lahko ta komisija delala naprej, in dva nasprotujoča si predloga. Eden je, da sprejmemo samo to prvo točko, s katero se omogoči delo komisije v sedanji sestavi naprej. Ali pa, da sprejmemo, tako kot nekateri predlagate, vse te predloge odbora za notranjo politiko in za zakonodajo, ki če jih sprejmemo, praktično pomenijo, da preiskovalne komisije delati ne bodo mogle.</p>
               <p>Na kratko bom pojasnil, zakaj. V 4. točki teh predlogov je rečeno: če je kot priča vabljen tisti, ki bo prišel pred komisijo in mi, moram reči, smo se odločili, da bomo vabili samo kot priče zato, da ne bomo imeli opravka z odvetniki, ker zakon o kazenskem postopku ne predvideva, da bodo ljudje hodili z odvetniki tja. To je tudi popolnoma razumljivo, zakaj to želimo. Zaradi tega, ker želimo, da ljudje odgovarjajo na tista vprašanja, na katera so pripravljeni odgovoriti. Dajemo jim pravico,  kjer menijo, da bi jim odgovor škodoval, da ne odgovarjajo. Ne moremo pa dopustiti tega, da bo vsak trenutek gospod Kovačič ali kdo drug rekel, meni odvetnik svetuje, da ne odgovorim in pač vam ne bom odgovarjal. To pomeni praktično postaviti komisijo v aut. S tem, s to 4. točko je tistemu, ki je povabljen pred  preiskovalno komisijo, dopuščeno, da po proceduri preiskovalne komisije vsak trenutek reče, ne bom odgovarjal in  se sklicuje na samo proceduro, ki je tu predlagana. To bi pomenilo, da lahko nehamo s temi preiskavami.</p>
               <p>Zato bi bilo narobe, če bi skozi to šivankino uho zdaj odpeljali kamele, kajti v poslovniku, tako kot gospod Battelli predlaga, naj se te stvari uredijo, naj se uredijo tudi z zakonom, tako kot smo rekli že na junijski seji, vendar je treba omogočiti, da ta komisija dela že naslednji teden in do junijske seje, tako kot so predlagani tudi ti predlogi v nadaljnjih točkah, razen prve, to ni mogoče.</p>
            </sp>
            <sp xml:id="SDZ1-Redna-08-1993-05-19.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še nekaj je prijavljenih tukaj, samo jaz se vrnem na začetek. Povedano je bilo, da se sprejme in to mislim, da je večinsko stališče, samo sklep glede zahteve komisije. Vse ostalo pa, ker so vloženi predlogi, bi sledili predlogu sklepa gospoda Peršaka, da glasujemo o tem, da o stališčih in ostalih sklepih ne sklepamo. Če bi pa bilo izglasovano stališče, da o ostalih predlogih sklepamo, bomo šli po vrsti pač vsakega glasovati. Ali so še prijave? Dobro, proceduralno.</p>
            </sp>
            <sp xml:id="SDZ1-Redna-08-1993-05-19.sp44">
               <speaker>MIRAN POTRČ:</speaker>
               <p>Jaz sem predlagal odločanje o vseh sklepih. Dam drug predlog:Predlagam, da naprosimo preiskovalno komisijo, da se v najkrajšem času sestane in da nam samo sporoči, če ocenjuje, da bodo ostali sklepi lahko škodovali njenemu delu, jaz svoj predlog umikam, ker tega ne želim. Dajem ga namreč, in ostali, v prepričanju, da bi koristili. Nekaj članov govori, da bi škodovali. Če bi škodovali, potem jih ne sprejmemo. Samo to naj reče preiskovalna komisija. Če pa ne bodo škodovali, potem pa je najbrž smiselno, kljub temu, da so različni pogledi, pač o njih glasovati.</p>
            </sp>
            <sp xml:id="SDZ1-Redna-08-1993-05-19.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp xml:id="SDZ1-Redna-08-1993-05-19.sp46">
               <speaker>VITODRAG PUKL:</speaker>
               <p>Spoštovani zbor! Ko poslušam to razpravo, in ko smo jo včeraj poslušali, večkrat pomislim na to, da je za razpravljanje potrebno prvo, da tisti ki razpravlja, prebere dokument, drugič da ga pa razume. Opozoriti bi moral, da gre za stališča. Po pravni hierarhiji niso stališča za nikogar obvezna. Mi smo menili, da bi preiskovalni komisiji bila v podporo in korist.</p>
               <p>Opozoril bi na 3. člen. Tam se omejuje vloga odvetnika. Da ne bi imeli ponovno takih situacij, kot jih je imela, bi se menda lahko sklicevala na stališča zbora, če bi bila sprejeta. Prvič, soglašam s popravkom tistega sklepa, kot ga je dr. Toplak podal, to je samo formulacija. Drugič pa soglašam s predlogom gospoda Potrča, naj preiskovalna komisija pove, če meni, da ji bodo ta stališča v podporo, bi o njih glasovali. Če pa meni, da ji bodo v škodo, da jo bodo omejevali, pa seveda menim, da je bilo splošno vzdušje tudi v našem odboru, da potem ne bi vsiljevali glasovanja. Naš odbor je to premislil in sestavil to formulacijo izključno zato da bi omogočil lažje delo in bolj urejeno delo v komisiji.</p>
            </sp>
            <sp xml:id="SDZ1-Redna-08-1993-05-19.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej zdaj imamo tri predloge, mislim, da bi lahko zaključili. Predlog je, da se glasuje o. Gospa Dobrajčeva, predsednica komisije za parlamentarno preiskavo, prosim.</p>
            </sp>
            <sp xml:id="SDZ1-Redna-08-1993-05-19.sp48">
               <speaker>POLONCA DOBRAJC:</speaker>
               <p>Glede na predlog, ki je bil dan, bi prosila člane komisije, da se dobimo za 10 minut in da se člani komisije, ki so v svojih razpravah izrazili določena stališča, da bodo omejevani pri svojem delu, o tem izjasnimo in da komisija o tem zavzame stališče.</p>
            </sp>
            <sp xml:id="SDZ1-Redna-08-1993-05-19.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, predlagam, gospod Podobnik.</p>
            </sp>
            <sp xml:id="SDZ1-Redna-08-1993-05-19.sp50">
               <speaker>MARJAN PODOBNIK:</speaker>
               <p>Jaz podpiram predlog predsednice gospe Dobrajčeve, pri čemer predlagam, da gre za normalno sejo komisije, ki poteka kot vse druge, javno itn., da ni to  kar tako nek zbor predstavnikov, ampak da se sestanemo in obravnavamo vse  predloge, ki so dani. Zdaj je že kar 10 sklepov in na osnovi večinskega predloga, se potem tudi tukaj predlaga.</p>
            </sp>
            <sp xml:id="SDZ1-Redna-08-1993-05-19.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika. Še malo, pa bo 100 predlogov različnih sklepov.</p>
            </sp>
            <sp xml:id="SDZ1-Redna-08-1993-05-19.sp52">
               <speaker>POLONCA DOBRAJC:</speaker>
               <p>Gospodu Podobniku bi samo pojasnila, da je bilo na 1. seji komisije glede na to, da niso določena pravila igre za to komisijo ne s poslovnikom, ne z ničemer, temveč da se ta komisija sestaja javno, tako kakor vse druge komisije in ne vem, zakaj se 26 dan, odkar je bila komisija ustanovljena, vedno na novo pojavlja javnost dela te komisije. Komisija se je do sedaj sestala še vedno javno. Bili so poskusi nekaterih članov, da se pred javno sklicano sejo komisije dobimo kar tako, na kar kot predsednica nisem pristala, sedaj pa grem v pisarno, sklicala bom javno sejo, in sicer 4. javno sejo preiskovalne komisije, na kateri bodo določeni člani te komisije pojasnili svoja stališča, ki so jih že pojasnili v razpravi pred tem Državnim zborom. Hvala.</p>
            </sp>
            <sp xml:id="SDZ1-Redna-08-1993-05-19.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Redna-08-1993-05-19.sp54">
               <speaker>DR. CIRIL RIBIČIČ:</speaker>
               <p>Jaz se s tem predlogom strinjam, da se sestane komisija. Hotel sem pa reagirati na naslednji stavek, ki ga je dr. Toplak povedal tukaj v razpravi: "Proporcionalni volilni sistem vodi v vladavino partitokracije ali pa v vladavino mafije." Dvakrat sem molčal na to oceno, tretjič bi seveda tudi lahko molčal. Gre lahko za zelo nevarno iluzijo, da se da s spremembo volilnega sistema preprečiti vse deformacije. Jaz pač reagiram na tiste stvari, na katere se strokovno spoznam in moram reči, da te ocene strokovno ne vzdržijo. Rad bi samo opozoril na to, da je iluzija misliti, da bi večinski sistem vodil v vladavino ljudstva avtomatično, sam po sebi in da bi bila to vladavina pravičnosti. Ker pa ne želim zavlačevati te razprave, bi pa na to reagiral pisno in pač to predstavil tistim, ki boste za to zainteresirani. Ampak zdi se, da bi nekateri pač, če trikrat ne reagiramo, še petkrat, šestkrat ali sedemkrat ponavljali stvar in iluzija o neki stvari, ki nima s tem zveze. Najkrajše rečeno je v predsedniškem sistemu predsednik zmagujoče stranke postane predsednik vlade in velikokrat se zgodi, da obvladuje parlamentarno večino namesto, da bi ta obvladovala vlado. Jaz ne bom  zdaj trdil, da je večinski sistem, ki daje večje možnosti za deformacije. Trdim pa, in mislim, da je to korektna trditev, da so v večinskem sistemu možne zelo resne deformacije in zlorabe v enaki ali  podobni meri kot v proporcionalnem sistemu. Hvala lepa.</p>
            </sp>
            <sp xml:id="SDZ1-Redna-08-1993-05-19.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Glede na te zadeve ponovno predlagam, da kljub vsemu zdaj izglasujemo tisti sklep, ki je vezan na odločitev. Vse ostalo pa pustimo, naj parlamentarna komisija pove svoje stališče na stališča in naj s tem potem pride kadarkoli. Ugotovimo sklepčnost. Torej za ta sklep še to, da bi v tej popravljeni verziji s tistimi, kot ga je citiral dr. Toplak. Mislim, da je to povsem pravilno. Ugotovimo sklepčnost. ...<stage>(Glas iz klopi.)</stage> Ali je proceduralno? Prosim.</p>
            </sp>
            <sp xml:id="SDZ1-Redna-08-1993-05-19.sp56">
               <speaker>MARJAN PODOBNIK:</speaker>
               <p>Enostavno predlagam odločitev, da se komisija sestane, da se nam omogoči, da se opredelimo o vseh teh zadevah, če se nas je že postavilo za predlagatelje na nek način, da se opredelimo o predlogih in potem tudi o vseh predlogih glasujemo. Hvala.</p>
            </sp>
            <sp xml:id="SDZ1-Redna-08-1993-05-19.sp57">
               <speaker>PODPREDSEDNIK MIROSLAV MOZETIČ:</speaker>
               <p>Bomo glasovali najprej o predlogu sklepa. Ugotovimo sklepčnost. ...<stage>(Tiho se posvetujejo med seboj.)</stage> Sekretarka mi predlaga, da glasujemo najprej tako, da se  z glasovanjem odločimo, da bomo zdaj glasovali o predlogu sklepa glede odločitve, potem se pa komisija sestane in dela naprej. <stage>(Glas iz klopi - se ne razume.)</stage> Zdaj mi je pa dovolj! Prosim, dajte konkreten predlog. Gospod konkretno, konkretno kaj je kršeno?</p>
            </sp>
            <sp xml:id="SDZ1-Redna-08-1993-05-19.sp58">
               <speaker>MARJAN PODOBNIK:</speaker>
               <p>Glejte, gospod Mozetič, če ocenjujete ali pa želite, da bi nekaj izglasovali prej, kot bi se komisija lahko opredelila, potem to povejte in povejte, zakaj to želite. Če pa tega ne želite, pa prosim, da članom komisije omogočite, da se opredelimo o vseh zadevah, potem pa bomo čez pol ure glasovali o vseh zadevah skupaj. S tem niti časovno niti sicer nobene stvari ne spremenimo. In prosim, da upoštevate stališče, ker ste sami predlagali. Predlog je bil tukaj s strani predsednice komisije, da se sestane komisija, zdaj pa se skuša onemogočiti komisiji, da bi se opredeljevala do vseh sklepov.</p>
            </sp>
            <sp xml:id="SDZ1-Redna-08-1993-05-19.sp59">
               <speaker>PODPREDSEDNIK MIROSLAV MOZETIČ:</speaker>
               <p>Na to moram odgovoriti, ne.</p>
               <p>Predlog kakor je bil zastopljen in kakor je tudi iz debate, je bilo to, da se o vprašanju izločitve odloča. In predlog predsednice je bil, zdaj je ni tukaj, da se je glede stališč in ostalih predlogov sestane komisija. Ne pa glede tega predloga. To je vaš predlog.  In če je to vaš predlog, potem ga jasno povejte in bomo o tem glasovali.  Gospod Polajnar.</p>
            </sp>
            <sp xml:id="SDZ1-Redna-08-1993-05-19.sp60">
               <speaker>IGNAC POLAJNAR:</speaker>
               <p>Hvala lepa. Ne vem, ali nam gre za to, da stvar rešimo, ali nam gre za to, da jo zapletamo in da smo dolgo tukaj še zmeraj v javnosti zaradi teh afer.</p>
               <p>Afere, kot vidite, so ves čas v javnosti. V časopisih očitno vse piše in je že vse naprej določeno, kot je videti. Sprašujem gospoda Podobnika, jaz sem namreč razumel, da je ta komisija zaprosila Državni zbor oziroma zahtevala od njega, ali je možna izločitev treh članov te komisije ali ne? Jaz ne razumem, zakaj bi morala komisija ponovno razpravljati o tej odločitvi, ki jo je že sprejela. Jaz razumem, da je Državni zbor pač tu, da pomaga komisiji in kot vidim skupno voljo, bo verjetno se tudi odločilo, da teh članov ni mogoče izločiti. In ne razumem, zakaj bi mi sedaj spet nekaj prehitevali, če smo dobili to prošnjo, naj se o tem odločimo.</p>
               <p>Če pa je komisija ponovno prepričana, da mora o tem spet razpravljati, pa ne razumem dobro, zakaj mora o tem razpravljati. Jaz mislim, da je Državni zbor sedaj pred tem, da o tej stvari naj odloči. O drugih točkah se pa lahko pogovarja komisija sama. Hvala lepa.</p>
            </sp>
            <sp xml:id="SDZ1-Redna-08-1993-05-19.sp61">
               <speaker>PODPREDSEDNIK MIROSLAV MOZETIČ:</speaker>
               <p>Torej, da ne bo spet sporno. Damo na glasovanje. Proceduralno? Očitno se ne želi zaključiti te zadeve, ampak v redu. Prosim.</p>
            </sp>
            <sp xml:id="SDZ1-Redna-08-1993-05-19.sp62">
               <speaker>IVO HVALICA:</speaker>
               <p>Predsedujoči, kolegice in kolegi. Dajmo glasovati tako, kot je sedaj predlagal predsedujoči, tudi da skrajšamo te stvari, ker postaja vse skupaj mučno, o ostalih stvareh se bomo pa dogovarjali na komisiji. Mislim, da je bistvenega pomena ta sklep, vendar v spremenjeni obliki, kot ga je predlagal dr. Toplak. Ne na zahtevo odvetnikov itd., ampak samo zahteva po izločitvi se zavrne. Oziroma nimam tu teksta, da bi ga vam prebral. Hvala lepa.</p>
            </sp>
            <sp xml:id="SDZ1-Redna-08-1993-05-19.sp63">
               <speaker>PODPREDSEDNIK MIROSLAV MOZETIČ:</speaker>
               <p>Na glasovanje dajem predlog, da se o predlogu sklepa glede izločitve glasuje, preden se sestane Komisija za parlamentarno preiskavo. Ugotovimo sklepčnost. <stage>(69 prisotnih.)</stage></p>
               <p>Kdo je za! <stage>(57 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je ta sklep sprejet.</p>
               <p>In dajem na glasovanje predlog sklepa z amandmajem gospoda Toplaka in prečiščen bi glasil tako: Zahteva za izločitev članov preiskovalne komisije Državnega zbora Republike Slovenije za parlamentarno preiskavo, gospoda Marjana Podobnika, gospoda Iva Hvalice in gospoda Marijana Poljšaka, ni dopustno in se zavrže. Ugotovimo sklepčnost. <stage>(70 prisotnih.)</stage></p>
               <p>Kdo je za! <stage>(60 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sklepa sprejet.</p>
               <p>Glede na to, da smo se uskladili s tem v prečiščenem tekstu, o predlogu, ki je v tekstu, ki ga je dala komisija, ne bomo glasovali.</p>
               <p>Torej o stališčih in ostalih predlogih sklepov bomo ponovno govorili in odločali, če bo treba odločati, ko se bo ta komisija sestala. Drugih komentarjev o tem nimam.</p>
               <p>O stališčih in vseh dodatnih sklepih po stališču, ki ga bo dala Komisija za parlamentarno preiskavo.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA Z VLADO REPUBLIKE SLOVENIJE IN VLADO RUSKE FEDERACIJE O TRGOVINSKEM IN GOSPODARSKEM SODELOVANJU.</title>
               </p>
               <p>O tem zakonu smo že razpravljali. Ker ni bilo predstavnikov Vlade, smo razpravo prekinili in jo sedaj ponovno odpiram. Besedo dajemo predstavniku Vlade, državni sekretarki.</p>
               <p>Prosim za posluh, včeraj ste želeli, da vam predstavnik Vlade razloži, danes pa prosim poslušajte.</p>
            </sp>
            <sp xml:id="SDZ1-Redna-08-1993-05-19.sp64">
               <speaker>VOJKA RAVBAR:</speaker>
               <p>Spoštovani predsednik spoštovani zbor. Sporazum, o katerem je tekla razprava, vsebuje vse potrebne elemente za krepitev gospodarskega sodelovanja med državama, se pravi med Rusko federacijo in Republiko Slovenijo. Je pa tudi v skladu z določili GAT-a. Vsebuje tudi klavzule največjih ugodnosti, zamenjavo blaga pri plačevanju carin in drugih dajatev za področje obeh držav.</p>
               <p>Sporazum vsebuje tudi določbo o plačevanju v konvertibilnih valutah, kot tudi možnost za plačilo v nacionalnih valutah, v kolikor je seveda to v skladu z zakonodajo obeh držav.</p>
               <p>V zvezi z razpravo, ki je včeraj tekla na tem zboru, in tudi na Odboru za mednarodne odnose tega zbora, bi rada podala nekatera pojasnila. Predvsem gre za določbo drugega odstavka 3. člena, ki se nanaša na reeksport v tretje države, za katerega je potrebno pridobiti pisno soglasje izvoznika.</p>
               <p>Ruska stran je v svojem prvotnem predlogu, ko smo se začeli usklajevati v tem sporazumu predlagala, da bi veljalo pridobiti soglasje ustreznega ministrstva z Ruske strani za izvoz artiklov, ki jih oni pač ne želijo reeksportirati preko tretjih držav, ampak želijo izvažati direktno v te države.</p>
               <p>Namreč na ruski strani velja določilo, da številno blago, ki je za njih strateškega pomena, mora pridobiti ustrezno izvozno dovoljenje, že ko gre direktno za izvoz v državo, s katero se pogovarja. Če pa gre za reeksport, je tukaj stvar še veliko bolj zaostrena, ker se pač pogovarjajo direktno s posameznimi državami.</p>
               <p>V postopku usklajevanja z rusko federacijo smo uspeli najti nek kompromisen predlog, da je potrebno le pisno soglasje izvoznika. Se pravi, ne državnih organov, ampak izvoznika, ki to izvaža. S tega zornega kota tudi ocenjujemo, da to ne bi povzročilo večjih problemov, tudi v pogovoru z našimi podjetji, kajti, kadar govorimo o reeksportu, govorimo o nadaljnji prodaji blaga, ki ga praktično pri nas ne predelujemo, ne dodeljujemo, skratka z njim ne manipuliramo v tem smislu. Kajti reeksport, kot sem že povedala, pomeni uvoz za nadaljnji praktično izvoz in v tem smislu tovrstni uvoz niti ni obremenjen z uvoznimi dajatvami na našem trgu. Torej gre za tovrstni reeksport in menimo, da s tem ne povzročamo nobene škode našemu gospodarstvu.</p>
               <p>Glede določila prvega odstavka 3. člena, po katerem bodo za blago in storitve veljale svetovne cene, namreč že besedilo 3. člena sporazuma govori, da se bodo posli realizirali v skladu s pogodbami, ki jih bodo podpisale pravne in fizične osebe, in v skladu s predpisi, ki veljajo v vsaki od držav. Tako med poslovnimi partnerji tudi tečejo.</p>
               <p>Določilo o svetovnih cenah, torej cenah, ki se oblikujejo na svetovnem trgu pomeni, da tudi skozi ta sporazum uvajamo tržne zakonitosti oziroma tržne principe v poslovanju ruskih partnerjev in je korak naprej od načina oblikovanja cen, ki so nekoč veljale, ko smo imeli še klirinške pogoje poslovanja. Predvsem za njih je bilo pomembno, da se omogoči oblikovanje cen v skladu s tržnimi principi. Že do sedaj naša podjetja tako tudi delajo in vemo, da če se podjetja ne dogovorijo o vseh elementih pogodbe, v katerih so cene tudi zelo pomembne element, enostavno do poslan ne pride. Nihče jih ne more prisiliti, da kupijo nekaj dražjega. Tako velja tudi za uvoz nafte oziroma drugih strateških proizvodov.</p>
               <p>In ko gre za uvoz nafte, v kolikor ta ni v skladu z vsemi kriteriji po kvaliteti, se pač cena temu primerno prilagodi, in to lahko tudi povejo naši uvozniki, ki uvažajo nafto, dostikrat jo pa poskušajo vezati z izvozom blaga, kar je v našo korist. Drugače imajo možnost kupiti to surovino na drugih trgih, pač po cenah in kvaliteti, ki ustrezajo mednarodnim normam.</p>
               <p>Naša želja je vsekakor, da se obseg menjave z Rusko federacijo poveča prek vseh obliko gospodarskega sodelovanja, ki so  normalni v mednarodni praksi in v mednarodni trgovini. In v tem smislu je tudi želja,da pride ne samo do podpisa, ampak tudi do uveljavitve navedenega sporazuma.</p>
               <p>V ta namen je oblikovana tudi mešana delovna skupina med Slovenijo in pa Rusko federacijo, ki naj bi skrbela za uresničevanje tega sporazuma, kot tudi za vse oblike in aktivnosti, ki bi lahko prispevale k pospeševanju medsebojnih odnosov.</p>
               <p>Trenutno imamo v veljavi sporazum, ki velja in je bil podpisan maja meseca leta 1991, ko niti Slovenija še ni bila samostojna država niti Ruska federacija. Ta sporazum, ki je trenutno v veljavi, nima vseh določil mednarodnega sporazuma, kot so na primer določila ugodnosti poslovanja po klavzuli največjih ugodnosti, to so določila GATT-a in še nekaterih drugih določil.  </p>
               <p>Zato je interes, da to stvar dejansko uveljavimo, da ga damo v življenje in s tem tudi omogočimo nadaljnje delo komisij. Kot sem pa rekla, ne ocenjujemo, da bi tovrstne določbe lahko negativno vplivale na naše nadaljnje sodelovanje z Rusko federacijo. Hvala lepa. Sem pripravljena dati še druga pojasnila. Zato predlagam, da se sprejme ratifikacija predloženega zakona. Hvala.</p>
            </sp>
            <sp xml:id="SDZ1-Redna-08-1993-05-19.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so navzoče vse poslanske skupine. Odpiram razpravo. Želi kdo besedo? Gospod Jelinčič. Prosim predstavnika Socialdemokratov, verjetno kdo v avli, da pride v dvorano. Izvolite gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp66">
               <speaker>ZMAGO JELINČIČ:</speaker>
               <p>Hvala lepa za besedo in lepa hvala tudi gospe Vojki Ravbar, ki pa me ni prepričala. Slišali smo kopico lepih besed, s katerimi se hoče zakriti izredno slaba pogodba, slaba v škodo Republike Slovenije.</p>
               <p>To, kaj velja na ruski strani, kar je gospa Ravbarjeva lepo pojasnila, nas ne zanima, nas zanima slovenska stvar in gospodarske pogodbe morajo biti narejene tako, da bo od njih imela korist Republika Slovenija. In ne pristajamo na nobene kompromisne predloge zato, da bomo izgledali lepi napram Rusom. Hvala lepa. Če se obnašamo tržno in vstopamo v tržno gospodarstvo sveta in Evrope, potem se tako tudi obnašajmo. Potem ne nasedajmo takim pogodbam, v katerih ima Slovenija samo škodo.</p>
               <p>Namreč, z Rusko federacijo smo že razpravljali o odprtju gospodarskih predstavništev, pri katerih so Rusi hoteli imeti status gospodarskega predstavništva enakega kot ga ima ambasada, evakuirano od slovenskega ozemlja, potem ne vem s kakšnimi varnostnimi zadevami s šifranti, skratka špijonsko bazo, če se direktno izrazim.</p>
               <p>Absolutno sem proti, da se sprejme, da se ratificira ta sporazum v taki obliki. Sporazum naj se naredi tako, da bo v korist Republike Slovenije. Če je Rusom do tega, da bodo z nami trgovali, bodo pristali tudi na tak sporazum, ki ne bo določal svetovnih cen za njihove produkte, ki so kvalitativno izredno pod  nivojem svetovnega, in brez tistega stavka, da je prepovedan reeksport. Hvala lepa. Sem proti ratifikaciji.</p>
            </sp>
            <sp xml:id="SDZ1-Redna-08-1993-05-19.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Gospod Pregelj.</p>
            </sp>
            <sp xml:id="SDZ1-Redna-08-1993-05-19.sp68">
               <speaker>ŽARKO PREGELJ:</speaker>
               <p>Vladne predstavnike sprašujem, ali je dikcija 3. člena točna? Namreč v prvem odstavku, zadnji stavek, se ne da razumeti, da so to cene blaga in storitev, ki veljajo na svetovnem trgu. Piše, za blago in sicer bodo veljale svetovne cene. V resnici bi moralo pisati "Za blago in storitve bodo veljale cene, ki jih to blago dosega na svetovnem trgu". To je razlika. Še en moment se lahko tukaj pojavi. Usklajenost obeh prevodov. Vemo, da so ratifikacije in sporazumi po navadi napisani v obeh jezikih, članic pogodbenic in po tem lahko pride do raznih pomanjkljivosti. Sprašujem, če lahko predstavnik Vlade točno pove, kako razume zadnji stavek? Tako kot je zdaj napisan, za nas ni ugoden.</p>
            </sp>
            <sp xml:id="SDZ1-Redna-08-1993-05-19.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Prosim, državno sekretarko.</p>
            </sp>
            <sp xml:id="SDZ1-Redna-08-1993-05-19.sp70">
               <speaker>VOJKA RAVBAR:</speaker>
               <p>Spoštovani predsedujoči, spoštovani zbor! Tudi v 3. členu originalnega teksta je navedeno, da veljajo tekoče cene na osnovnih svetovnih trgih. Gre po cenah, ki se oblikujejo na svetovnem trgu. Usklajevanje je bilo opravljeno na podlagi dogovora mednarodnih pravnikov.</p>
               <p>Glede tega, da bi bila ta pogodba oziroma sporazum v škodo, mogoče še eno pojasnilo. Tukaj ne gre za prepoved reeksporta, gre za pridobitev soglasja, kadar gre za reeksport. Zavedati se moramo nekaj, da je naš interes na ruskem trgu, da prodajamo in da kupujemo tisto, kar lahko prodamo oziroma kar lahko kupimo. Mi smo ena od držav, ki se z njimi pogovarja, tako kot se pogovarjamo s katerokoli drugo državo oziroma kot se oni pogovarjajo s katerokoli drugo državo. Tukaj gre za soglasje izvoznika le v primeru, ko gre za reeksport. Jaz sem prej povedala, kakšna je definicija samega reeksporta. Glede svetovnih cen sem tudi pojasnila, da to pomeni cene, ki se oblikujejo na svetovnih trgih, te pa se oblikujejo tudi v skladu s ceno, kvaliteto in podobno, tako da se tudi pri vsakih pošiljkah strateških surovin podjetja, glede na kvaliteto teh surovin tudi dogovorijo o pogojih in ceni, ki bo za to blago veljala. Hvala lepa.</p>
            </sp>
            <sp xml:id="SDZ1-Redna-08-1993-05-19.sp71">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp72">
               <speaker>ZMAGO JELINČIČ:</speaker>
               <p>Gospa Ravbarjeva je tolmačila 3. člen. Vse pogodbe, gospodarske še prav posebno, morajo biti napisane tako, da ni potrebno tolmačenje. Pogodba mora biti jasna in eksaktna. Tisti hip, ko je potrebno za določen člen tolmačenje, kaže, da je pogodba ali namerno tako napisana, ali zaradi nepoznavanja tematike in stroke. Druga zadeva. Od tem, da je treba pridobiti pisno soglasje za reeksport. Logično! Če bodo Rusi videli, da sami lahko prodajo določeno zadevo z reekspotom, nam ne bodo dali pisnega soglasja in pri nas se bodo zaloge kopičile. Mislim, da gospa Ravbarjeva podcenjuje parlament, konec koncev v našem parlamentu tudi nekaj vemo o gospodarstvu. Hvala.</p>
            </sp>
            <sp xml:id="SDZ1-Redna-08-1993-05-19.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo in dajem na glasovanje predlog zakona o ratifikaciji sporazuma med Vlado Republike Slovenije in Vlado Ruske federacije o trgovinskem in gospodarskem sodelovanju v celoti. Ugotovimo sklepčnost! <stage>(45 prisotnih.)</stage> Nismo sklepčni. Še enkrat. Ugotovimo sklepčnost! <stage>(51 prisotnih.)</stage></p>
               <p>Kdo je za predlog zakona? <stage>(33 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je predlog zakona sprejet.</p>
               <p>Prehajamo na <title>13. TOČKO DNEVNEGA REDA - OBRAVNAVA PREDLOGA ZAKONA O SPREMEMBI DOPOLNITVI ZAKONA O IZVAJANJU RESOLUCIJE VARNOSTNEGA SVETA OZN ŠT. 757/92</title>.</p>
               <p>Predlog zakona je v obravnavo predložila Vlada Republike Slovenije. Objavljen je bil v Poročevalcu št. 11/93.</p>
               <p>Želi predstavnik Vlade besedo?</p>
            </sp>
            <sp xml:id="SDZ1-Redna-08-1993-05-19.sp74">
               <speaker>VOJKA RAVBAR:</speaker>
               <p>Spoštovani zbor! Kot vam je že znano, je Varnostni svet Združenih narodov z resolucijo št. 820/93 poostril sankcije do tako imenovane Zvezne republike Jugoslavije. Resolucija je pričela veljati 27. aprila in Vlada Republike Slovenije je v celoti sprejela in naložila državnim organom, da jo pričnejo takoj izvajati. Glede na to, da je resolucija obvezna za vse države, članice Združenih narodov, je Vlada tudi izdala podrobnejša operativna navodila za izvajanje omenjene resolucije. Kljub temu, da se resolucija neposredno uporablja tudi v Sloveniji, pa moramo z našo notranjo zakonodajo urediti predvsem sankcioniranje eventualnih kršitev oz. kršiteljev. V tem smislu Vlada predlaga zakon o spremembi in dopolnitvi zakona o izvajanju resolucije Varnostnega sveta Organizacije združenih narodov, št. 757, in sicer z vsemi tistimi elementi resolucije 820, ki so za nas relevantni oziroma kot država ali subjekte zavezujejo. Pri tem smo v sodelovanju so pravno stroko v zakon vnesli vsebinsko vse določbe resolucije 820, ponekod celo dobeseden prevod.</p>
               <p>Spoštovani zbor! V Ministrstvu za ekonomske odnose in razvoj smo v sodelovanju z uradom Vlade in zakonodajo ter Ministrstvom za pravosodje in upravo podrobno proučili mnenje odbora za mednarodne odnose tega zbora o potrebi dopolnitve ali razjasnitve 5. člena obravnavanega zakona. Vsebinsko enak amandma je vložila tudi Samostojna poslanska skupina in predlaga, da se v prvem odstavku 5. člena pika na koncu stavka nadomesti z vejico in se doda naslednje besedilo: "oziroma kadar gre za sredstva in premoženje pravnih oseb, ki so bile ustanovljene s srbskim oziroma črnogorskim kapitalom, ne glede na njihov sedež". Stališče vlade k omenjenem amandmaju je, da je predloženo besedilo 5. člena zakona v celoti že povzeto oziroma da povzema v pravno besedilo 21. točke resolucije 820 in s tem tudi vsebino predloženega amandmaja.</p>
               <p>Besedilo 5. člena navedenega predloga zakona namreč določa, da se zamrznejo tudi sredstva in premoženje vseh pravnih oseb v Republiki Sloveniji srbskim oziroma črnogorskim kapitalu, kjerkoli se nahajajo ali so organizirani, saj 5. člen predloženega zakona glasi: "Fizične osebe v Republiki Sloveniji in pravne osebe s sedežem v Republiki Sloveniji ne smejo razpolagati s finančnimi sredstvi na računih pri bankah in drugih finančnih organizacijah v Republiki Sloveniji, če so ta sredstva oziroma premoženje v lasti ali izvirajo iz lastnine ali so pod kontrolo organov, podjetij in drugih pravnih oseb s sedežem v Republiki Srbiji oziroma v Republiki Črni gori." S tem je razumeti, da se ta določba nanaša ne glede na sedež, kot npr. če bi bilo pri avstrijskem pravnem subjektu, ustanovljenim s srbskim oziroma črnogorskim kapitalom, ki je potem ustanovil podjetje naprej s sedežem v Sloveniji. Se pravi, da je kontrola tudi posredna. Določbe 5. člena v praksi pomenijo, da se s tem blokirajo žiro računi tudi pravnih oseb v Republiki Sloveniji, ki so bile ustanovljene s srbskim oziroma črnogorskim kapitalom. Istočasno pa je blokiran tudi promet z drugo lastnino teh pravnih oseb glede na to, da so tudi sredstva, ki izvirajo iz te lastnine zamrznjena. Stališče, temelječe na tolmačenju pravne stroke torej je, da je vsebina predloženega amandmaja že zajeta v prvem odstavku 5. člena predloga zakona v besedah "ali izvirajo iz lastnine ali so pod kontrolo." Skratka, da je v tem že zajeto.</p>
               <p>Iz tega razloga menimo, da amandma ni potreben. Zato predlagamo, da zbor po obravnavi predloženi zakon sprejme in s tem omogoči tudi izvajanje sankcij za kršitelje oziroma tiste, ki ne bi spoštovali resolucije. Hvala lepa.</p>
            </sp>
            <sp xml:id="SDZ1-Redna-08-1993-05-19.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. zakon je obravnaval tudi Odbor za mednarodne odnose. Poročilo odbora ste prejeli s sklicem seje, mnenje sekretariata za zakonodajo in pravne zadeve pa z dopisom z dne 12.5.1993. Želi poročevalec    odbora besedo? <stage>(Ne želi.)</stage> Ugotavljam, da so zastopane vse poslanske skupine in pričenjam razpravo. K razpravi se je prijavil gospod Sašo Lap.</p>
            </sp>
            <sp xml:id="SDZ1-Redna-08-1993-05-19.sp76">
               <speaker>SAŠO LAP:</speaker>
               <p>Spoštovani! Zahvalil bi se gospe Ravbarjevi za to, da je stvar, kot je bila razložena, da je to že upoštevano. Vseeno bi prosil za dodatno pojasnilo, ker mi nekaj ne gre skupaj, verjetno ne razumem pravilno. Gre za drugi stavek v obrazložitvi, ki smo jo dali k 5. členu. Ker tukaj mi zahtevamo, bom prebral: "Zakon je treba v 5. členu dopolniti tako, da bo zajel ne le sredstva oziroma premoženje, ki so v lasti ali izvirajo iz lastnine, ali pa so pod kontrolo organov". Tukaj je bistvo "Pod kontrolo organov, podjetij in drugih pravnih oseb s sedežem v Republiki Srbiji oziroma Republiki Črni Gori, da zajame sredstva in premoženje, ki so bila ustanovljena s srbskim in črnogorskim kapitalom, ne glede na njihov sedež. Ponovim vprašanje, ker te oblike nisem videl, da izvirajo iz lastnine, ki so pod kontrolo organov. Na to bi želel imeti odgovor. V kolikor to je vključeno, potem to umikam. V nasprotnem primeru pa vztrajam. Hvala.</p>
            </sp>
            <sp xml:id="SDZ1-Redna-08-1993-05-19.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo. Gospa Pečanova.</p>
            </sp>
            <sp xml:id="SDZ1-Redna-08-1993-05-19.sp78">
               <speaker>BREDA PEČAN:</speaker>
               <p>Hvala za besedo. Kolegice in kolegi, morda se bo komu zdelo odveč, meni se ne zdi. Ko sem zelo hitro preletela ta dokument, nimam vsebinskih pripomb, imam pa pripombo na slovenščino. Če bo šlo tako naprej, bom s kolegi predlagala zakon o varstvu slovenskega jezika. Tako naprej ne more več iti. Drugi sklon, vemo da je ena iz bleščečih lastnosti slovenskega jezika, ki ga moramo uporabljati. V drugem členu piše - prepoveduje se izvoz v, uvoz iz ter tranzit blaga in tako naprej. Najmanj, kar je, je uvoz in izvoz; ima že predlog v sami besedi. Drugo, kar je, vemo, da je eno od osnovnih pravil pravopisa, v kolikor uporabljaš predlog, mora obvezno biti zraven samostalnik. Uporabljen prvi sklon namesto drugega sklona v predzadnjem odstavku 5. člena - ne smejo osebam omogočiti uporabo, namesto uporabe, verjetno, če bi šla naprej, bi našla še kaj takih napak. Moram povedati, da to ni edini zakon, ampak je cela vrsta zakonov. Mislim, da je čas, da tudi meni prekipi. Moramo biti dosledni pri uporabi slovenskega jezika v našem, tudi uradnem jeziku, ki ga uporabljamo v zakonih. Hvala.</p>
            </sp>
            <sp xml:id="SDZ1-Redna-08-1993-05-19.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Prosim državno sekretarko za odgovor na vprašanje.</p>
            </sp>
            <sp xml:id="SDZ1-Redna-08-1993-05-19.sp80">
               <speaker>VOJKA RAVBAR:</speaker>
               <p>Hvala lepa. V zvezi s tem, kako ugotavljamo izvor kapitala, bi rada pojasnila. Namreč, na začetku se začne ugotavljati izvor kapitala po sedežu. Ali je to sedaj, ali pred ne vem koliko leti, ponavadi ima pravni subjekt en sedež in se po njem evidentira kapital, ali preko službe SDK ali preko drugih organov. Zato je v prvotni fazi to vezano na sedež. Drugje ga enostavno ne moremo kontrolirati. Zato smo tudi omejili  najprej na sedež, potem izvore, ki jih lahko ugotovimo in še kontrolo, ker lahko gre za kapital, ki je od nekje drugje prišel vendar je pod kontrolo teh subjektov iz Srbije in Črne Gore. Zato smo dejansko navedli vse, kar je možno. Kakor se eno podjetje vpiše, se mora vpisati po neki matični številki in od nekje mora izvirati. Kot prvo, mora imeti potni list oziroma en dokument od kje izhaja. Zato smo to dali najširše, kar je možno in tudi zadolžili ostale organe, da tudi preko službe SDK in drugod, pridobimo - predvsem gre za podatke za podjetja, ki so bila ustanovljena preden je Slovenija postala država in ko ti vložki niso bili posebej evidentirani, ko se dajo tuje naložbe. Zato gremo nazaj v te podatke in je ta dikcija dosti široka. Hvala lepa.</p>
            </sp>
            <sp xml:id="SDZ1-Redna-08-1993-05-19.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ste zadovoljni z odgovorom, gospod Lap? Boste umaknili amandma, hočete povedati, da boste umaknili, da ne bo sporno.</p>
            </sp>
            <sp xml:id="SDZ1-Redna-08-1993-05-19.sp82">
               <speaker>SAŠO LAP:</speaker>
               <p>Gospe Vojki Ravbar hvala za pojasnilo, razumljivo pojasnilo in umikam amandma. Hvala.</p>
            </sp>
            <sp xml:id="SDZ1-Redna-08-1993-05-19.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ker ne želi nihče več razpravljati, zaključujem to razpravo in prekinjam to točko dnevnega reda. Skladno z najavo bomo o tem odločali v popoldanskih urah. Glede na najavo preskočimo 14. do vključno 17. točke dnevnega reda.</p>
               <p>Prehajamo na <title>18. TOČKO DNEVNEGA REDA - OBRAVNAVA PREDLOGA RESOLUCIJE O IZHODIŠČIH ZASNOVE NACIONALNE VARNOSTI REPUBLIKE SLOVENIJE</title>.</p>
               <p>Predlog resolucije je v obravnavo predložila Vlada Republike Slovenije, objavljen je bil v Poročevalcu, št. 11/93. Želi predstavnik Vlade besedo. Prosim, gospod minister.</p>
            </sp>
            <sp xml:id="SDZ1-Redna-08-1993-05-19.sp84">
               <speaker>JANEZ JANŠA:</speaker>
               <p>Gospod predsedujoči, spoštovani zbor! S tem, ko je Državni zbor uvrstil predlog te resolucije na dnevni red, se je uvrstil v zelo ozek krog držav, ki ima že sprejeto, ali ki namerava sprejeti resolucijo o zasnovi nacionalne varnosti kot nek doktrinaren dokument, ki ga sprejme zakonodajno telo države.</p>
               <p>Obstajata samo dve državi v Evropi, ki imata podoben dokument. Slovenija ima to prednost, da lahko s tem, ko je nastala nova država, gradi posamezne stvari od začetka, s tem da je bila ta prednost deloma izničena s časom, skozi katerega smo šli v zadnjih letih, ko je bilo potrebno na posameznih področjih, med njimi tudi na obrambnem, improvizirati in so nekatere rešitve, ki so uveljavljene v praksi, bile pač zahtevek nuje časa.</p>
               <p>Kot drugo v tem uvodu mi dovolite, da povem, da je tudi v tem Poročevalcu ena napaka, tam, kjer piše, kdo od Vlade bo sodeloval pri obravnavi, kajti na podlagi teh imen, bi lahko sklepali, da je to dokument, ki je stvar samo ministrstva za obrambo. Nacionalna varnost ni smo stvar obrambe, najmanj toliko je to problematika zunanje politike, notranje politike, zaščite in reševanja še mnogih drugih področij. Zato je tudi naše ministrstvo samo eden od sestavljalcev te resolucije.</p>
               <p>Vlada je naredila sintezo in to sintezo imate pred sabo. Tudi predstavniki našega ministrstva bomo dajali odgovore samo na vprašanja, ki se nanašajo na obrambo.</p>
               <p>Predlagam, da Državni zbor poskuša razpravljati oziroma oblikovati pripombe na ta predlog resolucije čim bolj konkretno zaradi dveh razlogov.</p>
               <p>Prvič zato, ker je ta dokument nastajal dolgo časa. Najprej je bil sprejet v deloma spremenjeni obliki na podlagi stare ustave v predsedstvu oziroma razširjenem predsedstvu republike, potem je bilo to deloma dopolnjeno.</p>
               <p>Drugi razlog, zaradi katerega bi potrebovali čim bolj eksakten dokument, pa je razprava o temeljnem zakonu, o obrambi, ki se bo začela takoj, ko bo ta razprava zaključena, razprava o resoluciji, ali celo prej. Tako kot na ostalih področjih je potrebno tudi na obrambnem področju zakonodajo, ki je do sedaj veljala in še velja do konca tega leta uskladiti z novo ustavo. Ta rok se približuje. Za temeljni zakon o obrambi potrebujemo dvotretjinsko večino, da se sprejme, se pravi, razprava bo najbrž malo daljša kot pri zakonih, ki se sprejemajo z navadno večino in zato, da se nekatere načelne dileme razčistijo, je razprava o tej resoluciji zelo primerna, bi pa pomagalo Vladi oziroma organom, ki pripravljajo to zakonodajo, da bi bila ta razprava tudi čim bolj konkretna.</p>
               <p>Na nekaterih delovnih telesih Državnega zbora so bile dane posamezne pripombe na resolucijo, tudi nekaj amandmajev je prišlo. Predlagam, da se potem, ko bodo dani še ostali amandmaji, ali predlogi ob tej razpravi, Vlada že jutri opredeli do teh amandmajev, tako da lahko sklepanje o tem dokumentu opravimo oziroma opravite še na tem zasedanju, zaradi teh časovnih zahtevkov o katerih sem prej govoril, bi bilo to še posebej pomembno.</p>
               <p>V tem dokumentu, vsaj v tistem delu, ki govori o obrambi, smo se poskušali izogniti taki dikciji, ki je značilna za zakone, ker zakon še pride, ampak smo poskušali opredeliti na splošno to področje s tem, da se ob takem pristopu takoj odpira vrsta vprašanj. Kaj dati v doktrinarni dokument, ali enega od doktrinarnih dokumentov, kaj pa pustiti zakonu? Ko bo resolucija sprejeta, bo osnova. Nobena dikcija te resolucije ne bo imela zakonske moči. Še vedno, tudi če se resolucija sprejme, veljajo določbe sedanjega zakona o obrambni zaščiti dokler ga ne bo nadomestil novi zakon.</p>
               <p>Poleg tega pa je v en sam doktrinarni dokument težko spraviti vse. Tako imate že na začetku v opombi napisano, da med doktrinarna izhodišča spadajo tudi ostali doktrinarni dokumenti, ki bodo še kje sprejeti. Nenazadnje pa ta resolucija ne more iti čez ustavne določbe, ki sicer zelo skopo, ampak kljub temu relativno jasno govorijo o obrambi.</p>
               <p>Predlagam, da ob koncu te razprave zbor sprejme nek sklep, da se ta resolucija sproti dopolnjuje v skladu s tem, ko bodo posamezni sistemi oziroma podsistemi nacionalne varnosti dograjeni, ko se bodo pojavile neke nove zahteve in tako dalje, kar je primer na Švedskem. Švedski parlament ima oblikovano delovno telo, ki vsakih pet let predlaga določene spremembe na področju nacionalne varnosti, naredi oceno za nazaj in predlaga spremembe za naprej, tako da se neka doktrina ne zabetonira kot nekaj nesprejemljivega. Čas se med tem spremeni, stare rešitve pa potem pridejo navzkriž z novimi razmerami.</p>
               <p>Glede predlogov, da se spremeni naslov te resolucije, tak predlog je bil dan, mislim, da na Odboru za obrambo, je to seveda stvar Državnega zbora, vendar pa sam naslov ni toliko bistven. V poročilu Odbora za obrambo imate tudi predlog, da se material vrne predlagatelju, o tem bo moral tudi zbor odločati. Moram opozoriti na to, da Odbor za obrambo, ko gre za to resolucijo, ni matično telo oziroma je ravno toliko matično telo, kot Odbor za mednarodne odnose oziroma za notranjo politiko, ker to je materija, ki se ne nanaša na obrambo, morda celo bolj nekaterih točkah na zunanjo politiko oziroma mednarodne odnose. Toliko v uvodu.</p>
               <p>Ne glede na to kakšne bodo pripombe, amandmaji in tako naprej, jaz prosim za razumevanje, kar se tiče časa, tako da bi bilo možno čimprej zaključiti z razpravo - ne mislim vsebinsko, ampak časovno - da bi lahko Vlada - preden predloži zakon o obrambi, kar je velik projekt, kar zahteva mnogo usklajevanja in strokovnega dela -imela nekatere stvari razčiščene. Lahko pa zbor sprejme tudi predlog, ki je bil posredovan, tudi eksplicitno sprejet na Odboru za obrambo, da se razprava opravi istočasno. Se pravi, razprava o tem predlogu resolucije, o izhodiščih nacionalne varnosti in razprava o zakonu. Se pravi, da prej, preden se zakon sprejme oziroma prej, preden se ta resolucija sprejme, zahtevate še predlog za izdajo zakona s tezami, tako da bo materija, ki bo pred vami, kompletna. S tem bi se izognili nevarnosti, da bi hoteli z amandmaji v resolucijo vstavljati rešitve, ki praktično sodijo v zakon. Če bi imeli pred seboj obe materiji, se tej nevarnosti izognemo, ker se točno vidi, kaj predlagatelj predlaga v sami zakonodaji. Možnosti sta dve. Jaz se ne opredeljujem, katera bi bila za nas boljša, vsekakor pa apeliram na to, da časa za sprejem tako važne materije, ki jo je treba sprejeti z dvotretjinsko večino do 23. decembra, ni veliko. Hvala.</p>
            </sp>
            <sp xml:id="SDZ1-Redna-08-1993-05-19.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog resolucije je obravnaval Odbor za obrambo. Poročilo odbora in mnenje Sekretariata za zakonodajo in pravne zadeve ste prejeli. Želi poročevalec odbora besedo? Prosim, gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp86">
               <speaker>ZMAGO JELINČIČ:</speaker>
               <p>Hvala lepa. Odbor za obrambo je na 2. seji od 6. do 8. aprila letošnjega leta obravnaval predlog resolucije o izhodiščih zasnove nacionalne varnosti, ki jo je Državnemu zboru poslala Vlada Republike Slovenije. Mislim, da je obdelovanje teh izhodišč bilo dosti podrobno. Na koncu smo prišli do nekaterih zaključkov, ki so tukaj vpisani. Odbor je bil mnenja, da je resolucija zelo neuravnotežena oziroma vsebinsko pomanjkljiva in nezadostna za parlamentarno razpravo v vseh svojih delih, razen v tistih, ki se nanašajo na področje obrambe in zaščite. Glede na to smo na odboru menili, da bi bilo potrebno naslov predloga resolucije dopolniti, tako da bi glasil: Resolucija o izhodiščih zasnove nacionalne varnosti z vidika obrambe, varnosti, zaščite in reševanja. V zvezi s tem, ker ni bilo obdelano področje notranje politike in področje zunanjih zadev, smo smatrali in odbor tudi predlaga, da se gradivo s tistih spremenjenim naslovom vrne predlagatelju kot osnova za dopolnitev, predvsem na področju notranjih in zunanjih zadev.</p>
               <p>Gospod minister Janša je prej povedal, da Odbor za obrambo ni matično telo za to zadevo in da sta ravno tako matični telesi tudi Odbor za notranjo politiko in pravosodje in Odbor za mednarodne odnose. Iz tega sledi, da je gospod Janša že sam povedal, da morata, kot ostali dve matični telesi, to resolucijo o izhodiščih obravnavati tudi Odbor za notranjo politiko in pravosodje in Odbor za mednarodne odnose. Na splošno ima odbor še eno pripombo. Pomanjkljiva je določitev vloge parlamenta v predlogu omenjene resolucije. Odbor je menil, da mora biti vloga parlamenta v zasnovi nacionalne varnosti natančno opredeljena. Parlament oziroma eksplicitno Državni zbor se javlja samo v področju financiranja, kjer Državni zbor potrjuje na predlog Vlade temeljne programe opremljanja obrambnih sil, ki se uresničujejo daljše časovno obdobje, vendar tukaj ni nikjer omenjena kontrola - parlament tudi kontrolira. Pri vodenju sistema je še enkrat omenjen Državni zbor.</p>
               <p>Še enkrat bom prebral sklep, ki ga je sprejel Odbor za obrambo.</p>
               <p>Odbor za obrambo meni, da je zaradi neuravnotežene obravnave posameznih elementov zasnove nacionalne varnosti potrebno dopolniti naslov, tako da se glasi: Resolucija o izhodiščih zasnove nacionalne varnosti z vidika obrambe, varnosti, ter zaščite in reševanja. Edino tak naslov gradiva, po mnenju odbora ustreza predloženi vsebini resolucije. Odbor za obrambo predlaga, da se gradivo s takim naslovom vrne predlagatelju kot osnova za dopolniteev, predvsem na področju notranjih in zunanjih zadev. Hvala.</p>
            </sp>
            <sp xml:id="SDZ1-Redna-08-1993-05-19.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo. K razpravi je prijavljena Breda Pečan. Ostale prosim, da se tudi pisno prijavljate.</p>
            </sp>
            <sp xml:id="SDZ1-Redna-08-1993-05-19.sp88">
               <speaker>BREDA PEČAN:</speaker>
               <p>Hvala. Gospod predsedujoči, kolegice in kolegi! S kolegico Matejo Kožuh-Novak sva pripravili več amandmajev in nekaj pripomb na celoten dokument, ki nam je bil dan v obravnavo.</p>
               <p>Najprej pripombe na celotni dokument. Prvič, vprašanje nacionalne varnosti je tako pomembno, da bi moral biti dokument narejen celostno, torej sodelovanje vseh resorjev v Vladi. Zlasti manjka vizija nacionalne varnosti s področja resorja zunanjega, gospodarskega in zdravstvenega ministrstva ter ministrstva  za delo, družino in socialno varstvo.</p>
               <p>Drugič, uporaba izraza "slovenska vojska" namesto izraza "obrambne sile", uporabljenega v ustavi, pomeni novo vsebinsko kvaliteto obrambnih sil, kar je po najini oceni v nasprotju s 124. členom Ustave Republike Slovenije, ki zagovarja mirovno politiko, kulturo miru in nenasilja. Ob pisanju ustave je izraz "obrambne sile" prevladal prav zaradi politike, ki smo jo zapisali v ustavi. Zato odločno nasprotujeva spremembi naziva slovenskih obrambnih sil in predlagava, da se izraz popravi v vseh členih, kjer se uporablja.</p>
               <p>Tretjič pa to, da naju je izjemno presenetilo besedilo uvodnega stavka 2. poglavja in prve alinee 2. točke v istem poglavju. V besedilu je navedeno in se lahko razume, je lahko v primeru, ko državljani Republike Slovenije ogrožajo državo, ta ukrepa. Meniva, da je to v popolnem nasprotju z demokratično ureditvijo. Pomeni namreč, da lahko država zamenja državljane ali jih vsaj kaznuje in ne obratno. Ker gre za izjemno delikatno besedilo, predlagava, da ga v vseh odborih Državnega zbora temeljito pretehtamo in zapišemo le to, kar bo v korist državljanom Republike Slovenije.</p>
               <p>Mimogrede bi še povedala to, da presoja o tem, katero delovno telo je matično za posamezno temo, ki jo obravnava zbor, je presoja predsednika Državnega zbora in mislim, da minister za obrambo ne more odrejati, katera delovna telesa so matična in katera samo zainteresirana ali karkoli v zvezi s tem.</p>
               <p>Zaradi vseh teh razlogov predlagava, da se dokument vrne Vladi in da ga le-ta izpopolni.</p>
               <p>Na posamezna poglavja  ni točke pa imava tudi konkretne amandmaje in sicer k 1. poglavju, točka 4, da se prvi stavek tako dopolni: "Republika Slovenija svojo varnost uresničuje s celovito vsestransko usklajeno politiko vseh državnih organov v smislu mirovne politike, kulture miru in nenasilja in gradi takšne" in naprej tekst. Z utemeljitvijo: Omemba samo zunanje politike je izrazito preozek pojem za reševanje oziroma izvajanje miroljubne politike.</p>
               <p>V 1. poglavju točke 5 predlagamo, da se besedilo k tej točki dopolni tako: "Republika Slovenije uresničuje takšno razvojno gospodarsko, zdravstveno, tu je beseda dodana, in socialno politiko, ki v kar" in potem naprej, v nadaljnjem tekstu znova "k socialni pravičnosti, krepi zdravje in socialno varnost vseh slojev." Tako ta amandma kot tudi naslednjega utemeljujeva, da je zdravje tako pomemben dejavnik v obrambni sposobnosti naroda, da mora biti v resoluciji posebej omenjeno. Tako tudi v točki 7 predlagava, da se besedilo te točke izpopolni tako, da glasi:"Nacionalno varnostno politiko, preskočimo ostali tekst..., in zaščitnih interesov z gospodarskimi, zdravstvenimi in socialnimi ... in tako naprej, ukrepi". Utemeljitev od prejšnjega amandmaja.</p>
               <p>V 2. poglavju v uvodnem stavku  predlagava, da se v 4. vrstici izpusti izraz "podtalne vojne". Besedilo v 3., 4. in 5. vrstici pa, da se izpopolni takole: "Upošteva vse vrste nevarnosti, od možne agresije in drugih posegov tujih sil do ogrožanja življenjskega okolja prebivalcev Slovenije z zdravju in kvaliteti življenja nevarnimi posegi v okolju." Utemeljitev: Če razumemo izraz podtalne vojne kot delo tujih sil, sodi ta izraz oziroma je že vključen v izrazu "drugih nasilnih posegov tujih sil", ki je omenjen pred spornim pojmom. Omemba podtalne vojne kot možnega delovanja državljanov Slovenije, pa je v popolnem nasprotju z demokracijo, saj v naprej predvideva, da bo skušala država držati državljane v pokorščini.</p>
               <p>V 2. poglavju naj se doda točka 4, predlagava, da se približno tako glasi, verjetno bi bilo potem v Odboru za zdravstvo, socialno varstvo in družino treba ta amandma še dodelati. Točka 4. bi se glasila: "Ogroženost zdravja prebivalstva Slovenije". Zdravje prebivalcev Slovenije ogroža predvsem številne prometne nesreče zaradi slabo vzdrževanih cest in nizke prometne kulturne osveščenosti voznikov, preveliko število samomorov, alkoholikov, kadilcev, zasvojencev z drugimi drogami in bolnikov ter invalidov v zvezi s temi razvadami kot odraz neprilagojenosti prebivalstva vsakodnevnim življenjskim obremenitvam. Preveliko število nesreč pri delu, zlasti delavcev od 15 let do 19 let kot izraz slabega varstva pri delu in neprilagojenost delovnega mesta človeku, s tem pa nastajanje prezgodnje invalidnosti prebivalstva ter nevarnost širitve okužbe z virusov "HIV" in z drugimi klicami, ki povzročajo epidemije. Utemeljitev je navedena že prej v zvezi z dodano besedo "zdravstvenimi".</p>
               <p>V poglavju III. predlagava, da izraz "slovensko vojsko" nadomestimo povsod z izrazom, ki ga uporablja ustava, to je "obrambne sile Republike Slovenije". Utemeljitev smo že navedli v začetku teksta.</p>
               <p>V poglavju III. v točki 1.a.) v drugem odstavku naj se besedilo četrte vrstice spremeni tako: "Ogroža obstoj države in potrebo umestnosti posega; posamezne - pardon - izvrševanje morebitnih mirovnih obveznosti, ki jih Republika Slovenija prejme v skladu z ustavo. Samo en trenutek. ....</p>
               <p>Torej v drugem odstavku: "In če tako odloči Državni zbor z dvotretjinsko večino glasov vseh poslancev." Utemeljitev je, da gre za izjemno delikatno nalogo, zato mora biti besedilo popolnoma jasno.</p>
               <p>V sedmem odstavku pa predlagava, da izpustimo besede "in mornariške enote", se pravi, da postavimo piko na koncu oziroma "in mornariške in tudi manjše letalske enote", pika. Utemeljujemo s tem, da je slovensko morje tako majhno, da je dovolj, da za njegovo varnost poskrbi slovenska policija oziroma za njegovo varovanje, medtem ko bi še mimogrede glede na to, da situacijo na tem koncu dovolj dobro poznamo, vemo, da so vojaške enote že zaradi sporazumov z Italijo niso bile stacionirane na tem območju.</p>
               <p>V II. poglavju, 2. točka, predlagava, da se v prvi alinei prvega odstavka, v prvi vrstici črta beseda "nedemokratični". Utemeljujeva. Vsak nasilni poseg za spremembo ustavne ureditve je nedemokratičen. Če uporabimo v taki zvezi izraz nedemokratični, lahko razumemo, da je lahko nasilni poseg tudi demokratičen, to pomeni, da bi lahko neka skupina ljudi v Sloveniji z nasilnim posegom, ki bi ga proglasila za demokratičnega, spreminjala ustavno ureditev Slovenije. Zato menimo, da je ta beseda tukaj odveč, pleonazem, ali celo omogoča napačno tolmačenje.</p>
               <p>K poglavju II. v 1.a.) točki v zadnji alinei četrtega odstavka, kjer je napisano: "izvrševanje morebitnih mirovnih obveznosti, ki jih Republika Slovenija sprejme v skladu z ustavo v okviru mednarodnih organizacij", predlagava, da bi se besedilo glasilo drugače. "Izvrševanje morebitnih mirovnih obveznosti, ki jih lahko na predlog mednarodnih organizacij v skladu z ustavo sprejme Državni zbor z dvotretjinsko večino glasov vseh poslancev."</p>
               <p>Utemeljujeva ta predlog s tem, da je odločitev o pošiljanju slovenskih vojakov na krizna področja tako odgovorna, da jo mora potrditi absolutna večina poslancev v zboru. Hvala lepa.</p>
            </sp>
            <sp xml:id="SDZ1-Redna-08-1993-05-19.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-08-1993-05-19.sp90">
               <speaker>MARIJAN POLJŠAK:</speaker>
               <p>Na resolucijo o nacionalni varnosti imam naslednje amandmaje, in sicer:</p>
               <p>K II. poglavju, ki se imenuje ogroženost republike Slovenije se k 1. točki "vojaška ogroženost in nacionalna varnost Republike Slovenije" v tretjem odstavku med drugo in tretjo alineo vstavi nova alinea. Tam piše: "Nacionalna varnost Republike Slovenije je lahko vojaško ogrožena predvsem - nova, tretji odstavek - zaradi jugoslovansko-srbsko-črnogorske pete kolone in zaradi možnosti nastajanja neformalnih oboroženih organizacij muslimanov in Albancev"</p>
               <p>Obrazložitev. V Sloveniji je več kot 5000 oficirjev mlajših oficirjev JLA srbsko, črnogorsko, ali jugoslovansko usmerjenih pripadnikov drugih narodnosti. Le-ti in njihovi družinski člani imajo orožje še iz obdobja pred razglasitvijo neodvisnosti Slovenije, vendar jih doslej nihče ni razorožil. V to skupino spadajo podobno oziroma enako usmerjeni nekdanji cariniki in tudi marsikateri član stranke za Enakopravnost občanov in drugih podobnih projugoslaovanskih organizacij.</p>
               <p>Menim, da gre za okoli 20 000 oboroženih mož, ki so dejansko peta kolona v naši državi, kar pomeni, da predstavljajo te ilegalne paravojaške enote 1% sedanjega prebivalstva Republike Slovenije.</p>
               <p>Spoštovani! Zato sprašujem Državni zbor, da mi pojasni, katera normalna zahodna parlamentarna država tolerira podobno peto kolono? Ali dopušča recimo Francija 500 000 ilegalno oboroženih Alžircev, ima 50 milijonov prebivalcev. Ali Nemčija 800 000 oboroženih Turkov?</p>
               <p>Zato zahtevam, da Državni zbor, ali Vlada odgovori tu na vprašanje: v čigavem interesu pomemben del slovenske politične oblasti tolerira in celo podpira penzije - za to smo tudi mi glasovali proti socialne podpore jugoslovansko-srbske-črnogorske pete kolone?</p>
               <p>K III. poglavju, ki pravi: Zagotavljanje nacionalne varnosti Republike Slovenije se v točki 1. obrambni sistem Republike Slovenije, k točki a) obrambne sile republike Slovenije vstavi nov drugi odstavek.</p>
               <p>Oficirji slovenske vojske - prej je bila debata slovenska vojska, jaz stojim trdno na stališču, da je to slovenska vojska. Oficirji slovenske vojske so lahko le slovenskega rodu, ob pogoju, da se niso diskvalificirali z delovanjem zoper Republiko Slovenijo. Neavtohtoni Neslovenci ne morejo biti vojaki izbranih enot slovenske vojske. Mi Slovenci ne rabimo neslovenskih vojakov. Kjerkoli debatiram z mojo volilno bazo, je takega mnenja. Mi ne rabimo ne najemniških, ne takih, ne drugačnih. Če rabijo denar, naj si ga zaslužijo na drug način.</p>
               <p>Obrazložitev: Slovenska vojska ne more zaupati projugoslovanskim, ali drugače nezanesljivim oficirjem. Nobenega pomena nima, da bi slovenska vojska vzgajala vojake, kateri bi zelo verjetno obrnili orožje zoper Slovence.</p>
               <p>K točki 2. varnostni sistem pod istim poglavjem. Varnostni sistem k točki a. dejavnosti notranjih zadev, za prvim odstavkom se vstavi nov drugi odstavek: Slovenska policija oziroma njene službe izvedejo preiskavo in razorožijo vse, ki so nekoč legalno dobili orožje od JLA, ali so ga ilegalno nabavili kje drugje, ter so osumljeni kot možni potencialni člani tuje pete kolone.</p>
               <p>Obrazložitev: Dejanske in potencialne jugo in druge vrste petokolonašev moramo razorožiti, če smo res neodvisna slovenska država. Hvala.</p>
            </sp>
            <sp xml:id="SDZ1-Redna-08-1993-05-19.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič. Gospod Battelli, replika.</p>
            </sp>
            <sp xml:id="SDZ1-Redna-08-1993-05-19.sp92">
               <speaker>ROBERTO BATTELLI:</speaker>
               <p>Govorite o oboroženem petokolonaštvu in to enačiti z ljudmi, ki niso Slovenci je stvar, od katere se jaz želim distancirati, in to zelo odločno, ker to ustvarja neko vzdušje strašnega pritiska na poštene državljane Slovenije, ali nedržavljane, ki pa tukaj živijo in delajo. Če slučajno obstajajo kakšne nevarnosti oboroženih akcij, verjamem da so naša vojska in policija v stanju to preprečiti in imeti pod popolno kontrolo. Se pravi, ne zganjajmo s tega mesta Državnega zbora, ki je garant svobode in pravic vsakega državljana in ostalih ljudi, ki živijo in delajo v Sloveniji, mesto, s katerega se izvaja para-rasistično diferenciranje družbi.</p>
            </sp>
            <sp xml:id="SDZ1-Redna-08-1993-05-19.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospa Kožuhova. Še trenutek, gospod Černelič.</p>
            </sp>
            <sp xml:id="SDZ1-Redna-08-1993-05-19.sp94">
               <speaker>DR. MATEJA KOŽUH-NOVAK:</speaker>
               <p>Kolega poslanca bi rada opozorila na 63. člen ustave. Protiustavno je vsakršno spodbujanje k narodni, rasni, verski ali drugi neenakopravnosti, ter razpihovanje narodnega, rasnega, verskega ali drugega sovraštva in nestrpnosti. Vsaj v parlamentu se moramo ustave držati.</p>
            </sp>
            <sp xml:id="SDZ1-Redna-08-1993-05-19.sp95">
               <speaker>PODPREDSEDNIK MIROSLAV MOZETIČ:</speaker>
               <p>Ali je replika, gospod Jelinčič?</p>
            </sp>
            <sp xml:id="SDZ1-Redna-08-1993-05-19.sp96">
               <speaker>ZMAGO JELINČIČ:</speaker>
               <p>Zelo kratka replika gospe Kožuhovi. Govorimo o varnosti Republike Slovenije. Hvala.</p>
            </sp>
            <sp xml:id="SDZ1-Redna-08-1993-05-19.sp97">
               <speaker>PODPREDSEDNIK MIROSLAV MOZETIČ:</speaker>
               <p>Gospod Černelič, izvolite.</p>
            </sp>
            <sp xml:id="SDZ1-Redna-08-1993-05-19.sp98">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Prav gotovo je resolucija o izhodiščih zasnove nacionalne varnosti pomemben dokument, vendar ta dokument nima zelo trajne vrednosti, ker ga je dejansko treba dograjevati glede na situacije, ki nastajajo in ki se spreminjajo. Vsekakor ga je možno že v tem trenutku raztrgati in dodelati do onemoglosti.</p>
               <p>Po drugi strani menim, da vendarle zajema osnovne elemente, ki nakazujejo nacionalno varnost. Postavlja se ponovno dilema v smislu, kako opredeljevali, ali nista iz tega izvedenki dve vrsti varnosti, in sicer mirnodobna splošna varnost in obrambna varnost. Gotovo, da je v tem dokumentu nekaj bolj poudarjena obrambna varnost, zato tudi menim, da je matičnost verjetno res kar pri Odboru za obrambo. Vsekakor pa morajo biti tudi drugi odbori zainteresirani za to področje.</p>
               <p>Rad bi nekoliko popravil našega predsednika odbora, kajti ta ni omenil, da smo vendarle sprejeli drugačen sklep in da gradivo nismo dobili popravka, čeprav sem sekretarja prosil. Namreč, mi smo sprejeli predlog, da predlagamo spremembo naslova, ne da ga dejansko vsiljujemo. Mislim, da je to korektno, da povem, ker to prej ni bilo povedano. Predvsem bi pa bil oziroma sem hotel poudariti in sem z amandmajem poskušal vplivati na dejstvo, da naj se ne bi eventualne mirovne akcije ali pa mirovne obveznosti, ki bi bile v okviru mednarodnih organizacij, izvajale na področju bivše Jugoslavije zaradi tega ker smo nekako zgodovinsko in pa seveda drugače lahko ponovno vpleteni v zadevo oziroma bi to zadevo izkoristili. Mislim, da bi tudi mednarodna javnost naš sklep v tem smislu sprejela, tolerirala, da ne bi mi na področju Jugoslavije sodelovali. Predvsem pa menim, da ne bi bilo dopustno, da bi sodelovali v takih akcijah kadarkoli vpoklicani fantje, ampak to naj bodo profesionalni vojaki, v kolikor jih imamo dovolj na razpolago. Kajti rok služenja je dejansko kratek in v tem času ni mogoče kaj posebej več kot usposabljanje.</p>
               <p>Torej, vsekakor je dopolnjevanje resolucije poleg strokovnih služb tudi naša naloga in moramo na nek način dodatno vzpodbujati, da bo do tega prišlo tudi preko ostalih odborov in komisij. Vsekakor pa preko našega matičnega odbora, torej odbora za obrambo.</p>
            </sp>
            <sp xml:id="SDZ1-Redna-08-1993-05-19.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černetič.</p>
            </sp>
            <sp xml:id="SDZ1-Redna-08-1993-05-19.sp100">
               <speaker>MAG. DRAGAN ČERNETIČ:</speaker>
               <p>Spoštovani gospod predsednik, spoštovane poslanke, spoštovani poslanci. Pred nami je dokument v obliki predloga resolucije o izhodiščih Zasnove nacionalne varnosti Republike Slovenije. To je izredno važen dokument, ki naj bi zacementiral strategijo za izpeljavo plana nacionalne varnosti naše mlade, samostojne in mednarodno priznane države.  </p>
               <p>Dosti je bilo govora o nacionalni varnosti v zadnjih dveh letih, malo manj pred deset-dnevno vojno. Toda dokument, predložen poslancem, ki ga obravnavamo, smo vsi preštudirali. Seveda vsak od nas, si upam trditi, z nekega določenega zornega kota, bodisi z vojaškega bodisi z vidika orožja in oborožitve, z vidika logistike, z vidika vez, z vidika sestave, z vidika financiranja, vse to. To je, študirali smo ta dokument z ozirom na kaj, koliko, kako, kje, kdaj.</p>
               <p>Osebno pa menim, da za vsako načrtovanje strategije nacionalne varnosti ene države kot je naša, se mora le-to načrtovanje postaviti na najtrdnejši fundament, to je na našo ustavo. Ko govorimo o naši ustavi v zvezi s predloženim dokumentom,  pa lahko trdim, da naša ustava v 124. členu govori  o obrambi države. Pojma "nacionalne varnosti" naša ustava ne pozna. Kaj je nacionalna varnost? Ali smo si izmislili? Mislim da ne. Menim pa, da v osnovi pravkar povedanega lahko smatramo za pristojnega v zvezi s predloženim dokumentom Vlade le 3. odstavek 124. člena ustave, ki ga citiram: "Pri zagotavljanju varnosti izhaja država predvsem iz mirovne politike ter kulture miru in nenasilja." Torej, po mojem mnenju imamo tu opravka ne z dokumentom, ki zadeva nacionalno varnost, ampak obrambo države.</p>
               <p>Na vsak način zavzemam stališče  in podpiram to, kar je naš odbor tudi predlagal temu zboru in sicer spremembo imena tega dokumenta. Moram pa povedati, da se je pojem nacionalne varnosti  originalno pojavil leta 1947 v Združenih državah, ko so uzakonili tako imenovan "nachone security act"?. To je specifičen zakon, povezan z urejanjem varnostno obveščevalnega sistema v državi, tako znotraj države, kakor tudi izven države, tako obveščevalne in kontraobveščevalne službe.</p>
               <p>Mi v Sloveniji pa s tem dokumentom, ko govorimo z ozirom na ta naslov, mečemo kar vse v en koš, in sicer obrambo, delovanje in organizacijo varnostnih služb, s katerimi imamo dovolj problema, kot vidimo v zadnjih parih tednih, da ne govorim mesecih in letih. Ravno tako tudi kulturo, socialo, industrijo, pa zunanje ministrstvo. Če je tako, potem predlagam, da se poleg obrambe vključijo v izhodišče za nacionalno varnosti dokument tudi drugi segmenti, in sicer zunanje ministrstvo - za zunanjo politiko, ki se bo moralo bazirati na zadnjem odstavku citiranega člena ustave. Ravno tako obveščevalne službe - ene in druge, zaščite in vseh ostalih segmentov, od katerih zavisi naša nacionalna varnost, če bomo vzeli definicijo v posplošenem pojmu. Zato je stališče poslanske skupine LDS sledeče.</p>
               <p>Predloženi dokument, po naše, ima nekaj resnih tehničnih in strokovnih napak in se že iz tega razloga ne more sprejeti tako, kot je bil predložen. Ta dokument pomeni vojniziranje številnih civilnih področji, saj govori zgolj o obrambi in kot privesek sta mu zaščita in varnost. Poudarjam "kot privesek" in to obrobnega značaja. Po moje pa ključnega. Dokument je mogoče podpreti v obliki, kot ga predlaga Odbor za obrambo, ki predlaga spremembo naslova in poudarja, da se mora v tovrstni dokument vključiti, poleg obrambe, tudi drugi segmenti, kot so zunanja politika, obveščevalne službe in tako dalje, vse v skladu s 124. členom Ustave Republike Slovenije, s poudarkom na tretjem odstavku tega člena. Prav tako je dokument pomanjkljiv na področju obveščevalnih služb, njihovih pristojnosti in nadzorov.</p>
               <p>V celotnem dokumentu manjkajo pristojnosti, zlasti Vlade, predsednika države in predsednika Državnega zbora in to specifično povedano. Z ozirom na stališče poslanske skupne LDS predlagamo Državnemu zboru, da se sprejme dodatni sklep. V skladu s 107. členom Ustave Republike Slovenije, Državni zbor poziva predsednika Republike Slovenije, da pred tem zborom poda svoje mnenje o vprašanjih nacionalno-varnostnega koncepta, kajti zadolžen je, kot predsednik države, da tudi deluje kot glavni steber obrambe v slučaju, da se ta zbor ne more sestati, v kolikor smo napadeni od zunaj.</p>
               <p>Prosil bi poslanke in poslance, da se resno zamislijo o tem dokumentu, kajti to ni dokument, ki se ga da samo z amandmaji spreminjati, to je dokument, ki ga bo moral čas in poslanci, tudi v naslednjih mandatih, iz leta v leto, spreminjati po potrebi. Hvala lepa.</p>
            </sp>
            <sp xml:id="SDZ1-Redna-08-1993-05-19.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šetinc.</p>
            </sp>
            <sp xml:id="SDZ1-Redna-08-1993-05-19.sp102">
               <speaker>MAG. MARJAN ŠETINC:</speaker>
               <p>Spoštovane poslanke, spoštovani poslanci! Moram reči, da podpiram predloge, ki so jih podali gospod Jelinčič, gospa Pečanova in sedaj gospod Černetič, ki zadevajo celotni koncept tega dokumenta. Ustavil bi se na enem elementu, ki je zajet v poglavju - izobraževanje in usposobljavanje. V drugem odstavku je zapisano, da vzgoja in izobraževanje mladih za sodelovanje pri zagotavljanju lastne in nacionalne varnosti, obrambe, zaščite in reševanja, poteka v okviru rednih vzgojno izobraževalnih programov.</p>
               <p>Želel bi, da je problem vzgoje in izobraževanja tudi na področju tega mnogo bolj jasno definiran. Zelo dobro bi bilo, če bi bilo tukaj zapisano, kakšno je razmerje do mirovne vzgoje in vzgoje razumevanja med narodi. Na kakšen način se lahko to udejanji, na račun česa, ali gre za vgrajevanje v druge vsebine, in vsekakor bi želel, da je ta zadeva usklajena tudi s cilji ali konceptom našega izobraževanja, o katerem teče beseda trenutno tudi v okviru Ministrstva za šolstvo.</p>
               <p>Na to bi opozoril in želel, da se to na enak način kot naj bi se revidiral celoten dokument tudi to poglavje na ustrezen način uredi. Hvala lepa.</p>
            </sp>
            <sp xml:id="SDZ1-Redna-08-1993-05-19.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pahor.</p>
            </sp>
            <sp xml:id="SDZ1-Redna-08-1993-05-19.sp104">
               <speaker>BORUT PAHOR:</speaker>
               <p>Hvala lepa gospod predsedujoči za besedo! Gospe in gospodje! Izražam zadovoljstvo, da ta parlament debatira to pomembno tematiko in podpiram resolucijo, čeprav sem na odboru dal veliko konkretnih pripomb nanjo. Mislim, da je pomembna in potrebna že kot sam instrument - debata je bila v tem zboru o tem pomembnem vprašanju.  </p>
               <p>Mislim, da je metodološko slabo zastavljena iz enega samega vzroka. Zato, ker se mi zdi, da prehiteva odgovore na zastavljena vprašanja. Pretirano je natančna in pretirano je pedantna.</p>
               <p>Preden bo ta zbor in preden bo slovenska država odgovorila na vprašanja, ki so zastavljena v resoluciji, mora po mojem mnenju, in to je srž moje zelo kratke diskusije, odgovoriti na ključno vprašanje. Kaj se dogaja v mednarodni skupnosti, seveda še posebej z vidika varnostne problematike, posebej na stari celini, kje  smo mi v teh procesih in kje želimo biti v teh procesih?</p>
               <p>Zdi se mi, da so ta pomembna dejstva relevantna za to diskusijo in za razmislek o tej temi.</p>
               <p>Prvič. Poglejte, od vestfalskega kongresa naprej sredi 17 stoletja Evropa ni bila nikoli sposobna zamenjati enega ravnotežja moči z drugim, ne da bi prišli do oboroženega konflikta. Vedno se je nek varnostni sistem, neko ravnotežje moči izteklo v oboroženi konflikt, potem je nasledilo novo ravnotežje moči.</p>
               <p>Drugič. Da se danes Evropa sooča sicer z inflacijo varnostnih sistemov in organizacij, vendar, da je danes bolj kot kdaj koli prej prezentno, da so vse te institucije, večina njih, že zaraščene s časom. Da so presežena in da se stara celina sooča z kapitalnim vprašanjem, kako na področju varnosti naprej.</p>
               <p>Tretji. Tisti moment, ki opogumlja pri vsej tej diskusiji, da je vendarle v tem stoletju mednarodna skupnost uspela, predvsem preko Društva narodov in kasneje z organizacijo Združenih narodov vendarle kodificirati nekatere instrumente, ki ne samo preprečujejo uporabo sile, ampak tudi zapovedujejo mirno reševanje sporov. Tisto, kar ostaja problem v tej debati, je, da seveda mednarodna skupnost do danes ni proizvedla sankcij, ki bi sankcionirale tiste, učinkovito in uspešno, ki bi kršili načelo prepovedi uporabe sile.</p>
               <p>Ta tri dejstva so po mojem mnenju dominantna tudi za razpravo o tej točki in o tej temi.</p>
               <p>Tisto, kar je bistveno za resolucijo kot tema za izhodišče, je naslednje vprašanje. Slovenska zunanja politika, in vsaka zunanja politika ima varnost kot enega izmed svojih osnovnih ciljev in smotrov, si je zadala - vsaj tako jaz razumem splošno razpoloženje v slovenski javnosti - da bo korak za korakom s tehtnimi premisleki, pa vendarle, uspevala v prilagajanju  in na koncu tudi v vključevanju v evropske integracijske procese, če jaz prav razumem, v Evropsko Unijo.</p>
               <p>Evropska Unija, ki je utemeljena s sporazumom iz Mastrihta seveda predvideva tudi skupno obrambno politiko. Evropska Unija seveda ni organizacija v katero bo Slovenija vstopila jutri. In zato bi bilo smešno, če bi mi prehitevali dogodke. Vsekakor pa bi morala prav ta resolucija oziroma izhodišče te resolucije odgovoriti na vprašanje, kako bomo v umesnem času od danes, pa do časa, ko bi se eventualno lahko priključili in vključili v Evropsko Unijo, skrbeli strateško za vprašanje varnosti Republike Slovenije, ki je - ponavljam - eno izmed elementarnih vprašanj naše države. Danes si zatiskati oči pred resnico in misliti, da so krizna žarišča v Evropi obvladljiva do te mere, da je vojni konflikt popolnoma izključen, je seveda nerealno.</p>
               <p>Vsi analitiki, strokovnjaki danes verjetno bolj kot pred tremi leti, ko je še stal Berlinski zid, to dejstvo popolnoma potrjujejo. In mislim, da ga mora v zakup vzeti tudi ta parlament. Jaz sem vedno proti temu, da ali obrambni minister, ali kdor koli poskuša javnost konstantno pripravljati na vojne spopade, ampak od nas pa je verjetno pričakovati, da bomo razumno in z utemeljenim premislekom seveda stehtali, kaj je narediti za to, da bomo razumeli čas, njegove izzive in se seveda nanje tudi pripravili. V tem smislu se mi zdi, da bi moglo izhodišče resolucije diskutirati, ali Slovenija vidi te procese, kako jih vidi in kako se vanje umešča?</p>
               <p>Jaz mislim, to je moje osebno mnenje, da Slovenija perspektivno ne more iskati svojega mesta "sui generis" na področju varnostnih sistemov, recimo v konceptu oborožene nevtralnosti. Mislim, da se Evropa spreminja v smer, ko se bodo morale države na stari celini odločiti. Ali bodo šle v nove varnostne sisteme, ali bodo ostale zunaj njih? In današnja diskusija bi morala odgovoriti na to vprašanje. Ali se slovenski parlament v začetku te debate, ki je danes ne bomo končali, bolj nagiba k odločitvi za strategijo zvez in blokov, ali vidi rešitev v oboroženi nevtralnosti - kot nekem statusu sui generis. Če je večina politične volje danes usmerjena v Bruselj, v Evropsko unijo, o tem kaže razmišljati predvsem v tisti strategiji, ki argumentira našo umestitev v blok in zveze. To je kapitalen izziv, ne samo za ta parlament in slovensko vlado, tudi za celotno slovensko javnost. Ljudje vsekakor imajo pravico da se tako dramatičnih vprašanj izjasnijo.</p>
               <p>Naj končam z mislijo, da bi bilo dobro, preden gremo na tako precizno zastavljena vprašanja in odgovore, ki se že ponujajo v resoluciji, da bi kazalo še prej diskutirati o nekaterih temeljnih vprašanjih. Sem poskušal definirati nekaj, mislim, da so relevantna in da se jih izogibamo, ker se zavedamo njihovega pomena, usodnosti, mislim pa, da bi bilo vredno o njih razmišljati, ker usmeritev v zunanji politiki od usmeritve v varnostnem konceptu, na varnostnem področju pravzaprav zavisi tisto, čemur nekateri pravimo revizija slovenske države. Se strinjam, da je pri najbolj ključnih stvareh nimamo ali nimamo dovolj precizno izdelane. Današnja diskusija je priložnost, da še kdo poskuša odgovoriti na to vprašanje, ki se mi zdi bistveno, ni pa nujno, da se zdi vsem.</p>
               <p>Podpiram resolucijo in mislim, da je kup rešitev tam notri lahko nadomestiti z boljšimi. Na Odboru za obrambo sem jih nekaj predlagal, mislim, da je dobro da diskutiramo o teh zadevah. Upam, da bo še priložnost, da bo slovenski parlament ob samih izhodiščih debatiral samo resolucijo.</p>
               <p>Sem za to, da ima ta država doktrino na področju varnosti, in to ne glede na to, da se to vprašanje o starem kontinentu - kot sicer v Mednarodni skupnosti dramatično spreminjajo, da utegne biti čez 10 let bistveno drugače. Hvala lepa.</p>
            </sp>
            <sp xml:id="SDZ1-Redna-08-1993-05-19.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Potočnik.</p>
            </sp>
            <sp xml:id="SDZ1-Redna-08-1993-05-19.sp106">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Poskušala bom razmišljati dlje od kolega Pahorja, ki vidim, da je specialist, da sam sebi postavlja vprašanja, ki so dejansko pravilna oz. ne samo vprašanja kot pravila, temveč tista iz osnove, izhajajoč iz tega bi naj gradili resolucijo.</p>
               <p>Če poskušam razmišljati naprej in dati odgovor na njegova temeljna vprašanja, lahko trdim, da ta resolucija ne sledi in ne daje odgovore na tako zastavljena vprašanja. Ravno ne daje odgovore na kompleks - že same so svoje na javu temeljnih izhodiščih in zato podpiram stališče Odbora za obrambo, ki predlaga spremembo naslova in mislim, da lahko sami ocenimo, da v tem trenutku je naš domet in naše poznavanje v tej smeri tolikšno, da lahko uredimo in uskladimo tri segmente; obramba, policija, varnost in zaščita nasploh - kot ločene sisteme. Če poskušam najti tudi odgovor na to, mi ta resolucija ni zadostna. Namreč, če pogledam, je v tem konceptu neuravnotežen pristop. Poudarek je na vojaški strategiji oz. o vojaški ogroženosti in iz tega izhajajoč celotnemu sistemu. Kot nek privesek, ki je tukaj, so organi za notranje zadeve, da ne govorim o zaščiti.</p>
               <p>Resolucija je tudi v nekaterih točkah izredno nerazumljiva. Gremo od začetka, na temeljna izhodišča in vas prosim, če imate dokument, da ga pogledate pod točko 2.</p>
               <p>"Zagotavljanje nacionalne varnosti temelji na enotnem interesu pripravljenosti in delovanju državljanov, gospodarskih in drugih dejavnikov, državnih organov in struktur". Slavisti bi najverjetneje o tem stavku povedali svoje mnenje. Tisti, ki pa hoče in želi dobiti odgovor na konkretno vprašanje, pa ne ve, čigav, kakšen interes.</p>
               <p>Če gremo naprej. Jaz sem že opozorila in sem mislila, da bo danes tudi opozorjeno na t.i. zvezdico, v katerih temeljev izhaja resolucija, vemo, da zvezdico ni moč nikamor pristaviti. Se spomnim - to je že tretja resolucija, o kateri govorimo oz. ki sem jo imela priliko videti in vem, da je to v nekem prejšnjem dokumentu imelo smisel. V tem dokumentu je nima.</p>
               <p>Gospod Šetinc je že postavil vprašanje, ker podpiram večino amandmajev, ki jih je dala gospa Kožuhova in splošna vprašanja in stališča odbora. Pod 4. točko; izobraževanje. Moram povedati, da bom ostrejša od kolega Šetinca, namreč tukaj se skozi neka vrata uvaja tako imenovani tisti stari predmet SLO, ki veste, kako dolgo smo si prizadevali, da smo ga, kot poseben predmet izločili iz naših programov.</p>
               <p>Zdaj še kot dopolnilo, govorim o predlogih. Kot sem že rekla, v uvodu podpiram spremembo naslova in s tem uravnotežen pristop vseh, prej omenjenih segmentov. Iz arhivov sem potegnila tudi zame zanimiv predlog in o tem sta govorila o svojih predlogih z gospo Kožuhovo, naše komisije za pomorstvo, ki je delovala v prejšnji skupščini. Bojazen naših prebivalcev obale je, da bo vsaka služba pristala v pristaniščih s svojo floto, na eni strani vojska, na drugi strani policija, carina. Oni so dali zanimiv predlog, naj se oblikuje celovita obalna straža in naj se to uskladi medresorsko in so celo predložili že zakonske osnove. Predlagam, da tudi v tej resoluciji dobi smiselno, mislim tudi za racionalizacijo in tudi za učinkovitost tako imenovane obalne straže takšno poglavje posebno mesto.</p>
               <p>Gospod Janša je sicer pozval naj bomo konkretni. Zdi se mi, da dokler ne razrešimo osnovne dileme, ali govorimo o tej resoluciji kot najširšem pojmu, tako kot ga je predložila tudi Vlada, potem ga je moč dopolnjevati z amandmaji, ki bodo tudi zelo podobni, ali še širši, kot ste jih z gospo Kožuhovo že predlagali. V kolikor se opredelimo in izglasujemo, da spremenimo naslov in s tem v zvezi zožimo tisti terminski pojem, o katerem lahko tudi razpravljamo, takrat mislim, da je smiselno dajati drugačne amandmaje.</p>
               <p>Zato predlagam, da bi tudi Vlada pomagala, v kolikor se ona strinja in podpira predlog, ki ga je že dal Odbor za obrambo, ker mislim, da bodo tudi takrat naše diskusije malo drugačne in lažje, tudi veliko bolj konkretne.</p>
               <p>Še nekaj naj povem. Že večkrat so bili očitki, da pretirano zahtevamo to resolucijo o nacionalni varnosti. Naj povem, da jo, in to upravičeno, vendar nam je bila ta resolucija neprestano obljubljana, ko smo sprejemali predvsem zakone s področja obrambe in zaščite in iz področja organov za notranje zadeve. Zato je bilo tako veliko povpraševanje in zato so bila pričakovanja prevelika. Mislim pa, da je današnja razprava že pokazala, da nam ni do tega, da nek tak material raztrgamo, kot je bilo že povedano, ampak da ga oblikujemo kot dokument, ki bo predvsem izhajal iz ustavnih določil. O filozofiji ustavnih določil pa je v tem dokumentu povedanega izredno malo. Hvala.</p>
            </sp>
            <sp xml:id="SDZ1-Redna-08-1993-05-19.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-08-1993-05-19.sp108">
               <speaker>DR. JOŽE PUČNIK:</speaker>
               <p>Gospod podpredsednik, spoštovane poslanke in poslanci! Tekst resolucije se odlikuje z modernim konceptom varnosti in iz tega modernega koncepta varnosti izhaja cela vrsta pripomb. To je, po mojem mnenju, logično povezano. Zakaj vidim v tej zasnovi nek moderni koncept varnosti? Zato, ker se varnost ne pojmuje samo vojaško-policijsko, temveč se izhaja iz nekega pojma varnosti, ki pomeni, da ima varnost človeka v družbi celo vrsto različnih dimenzij, celo vrsto različnih smeri in mehanizmov, ki šele zagotavljajo njegovo varnost. K varnosti spada, poleg varnosti od zunaj, ki tudi ni samo vojaška, temveč je diplomatska in tako naprej, tudi kulturna in še vrsta drugih dimenzij. Tako varnost od znotraj ni samo stvar policije, temveč je to stvar socialnega sistema, kot je gospa Pečanova rekla, tudi vprašanje zdravstvenega sistema, vprašanje prometne varnosti in tako naprej. Mi se tukaj gibljemo na področju nekega pojma, ki ima strahovito veliko dimenzij in iz tega nastale tudi dilema. Ker izhajajo avtorji tega teksta iz širokega modernega pojma varnosti, so se s tem avtomatsko izpostavili možnosti cele vrste ugovorov. Ugovorov po vzorcu, tega in tega ni, to in to bi spadalo zraven. To je vse res, samo je vprašanje smiselnosti, kakšno vlogo in kakšen obseg in kakšno vsebinsko diferenciranost naj taka resolucija zavzame. Osebno mislim, da mora taka resolucija predvsem poudariti, po eni strani globalnost tega pojava varnosti, se pravi, da ga ne reducira, niti na policijsko, niti na vojaško varnost, temveč odpira druge dimenzije vse tega. Mislim, da je to sestavljalcem tega teksta tudi v veliki meri uspelo. Odpira se dilema, katere dodatne elemente v okviru tega širokega koncepta varnosti bi bilo potrebno v tem dokumentu, precizneje navajati, lahko gredo mnenja zelo narazen.</p>
               <p>Mogoče še eno repliko na izvajanje gospoda Pahorja. Gospod Pahor je zelo upravičeno opozoril na internacionalno incipliranost cele vrste dimenzij naše nacionalne ali, če hočete,</p>
               <p>državne varnosti. Samo, ko je on rekel, da bi morali počakati, kje se naša zunanja politika nahaja, kakšne rezultate je naša zunanja politika do danes že dala in šele na tej osnovi koncipirati odločanje, za kakšen varnostni sistem gre, mislim, da se tukaj neka stvar zapostavlja, ki se mi zdi zelo pomembna. Namreč, splošna smer naše politike je jasna in vi ste jo tudi navezali. Popolnoma se strinjam z vami in sem tudi pristaš tega koncepta, da ne bi stremeli po nekem statusu "sui generis", po nekem posebnem položaju Slovenije v svetu, temveč, da moramo težiti, da pridemo v neke varnostne sisteme, kajti samo ti nam lahko zagotavljajo varnost.</p>
               <p>Tukaj se pa začenja problematika. Dokler mi tega nismo dosegli, vsi mi vemo, mi nismo te integracije v neke širše sisteme dosegli, niti na gospodarskem niti na finančnem in tako naprej. Cela vrsta stvari je tukaj odprtih in bo predmet delovanja naše zunanje politike, naše gospodarske in kulturne politike v naslednjih letih, verjetno cele vrste let, mogoče osmih, mogoče dvanajstih, mogoče petnajstih. Med tem časom smo tukaj. Ker smo tukaj, je potrebno razmišljati, kaj narediti.</p>
               <p>Po moji laični oceni smo mi trenutno v nekem statusu oborožene nevtralnosti. Mi smo nevtralni, nekje, nočemo se priključevati; tudi nimamo velikih možnosti, se smotrno priključevati kamorkoli, namreč v neke širše sisteme, te možnosti nimamo. Moramo pa razmišljati o naši varnosti. To pomeni, da se moramo pripravljati na to varnost, kar zadeva diplomatsko, kar zadeva tudi vojaško in razne druge oblike in dimenzije tega razmišljanja. Jaz mislim, da je tako; dokler naša zunanja politika ne doseže rezultatov, realnih pogojev vključitve v neke varnostne sisteme, ki bi nam res zagotovili visoko stopnjo varnosti, moramo gledati, da shajamo. Isto je tako v ekonomiji, tudi tukaj se še nismo vključili in moramo gledati kako bomo izhajali s temi pogoji, ki jih imamo. Zato mislim, da je tukaj pragmatični pristop, ki se tudi opaža v tej resoluciji, nujno potreben. Namreč, mi razmišljamo v celoti, da se vključimo v nek varnostni sistem, recimo evropski varnostni sistem, kadar bo kot evropski nastal, samo do tja je še dolga pot, medtem pa moramo preživeti in zato moramo skrbeti za to, kako bo jutri, pojutrišnjem, kako bo drugo leto, kako bo čez štiri leta.</p>
               <p>Kar zadeva ugovor, da je v premajhni meri vključeno zunanje-politična problematika, gospodarska problematika, tudi  zdravstvena problematika, socialna problematika; lahko bi kdo s pozicije sindikatov kaj omenil; vsi taki ugovori so opravičeni. Seveda so opravičeni. Kako bo ta dokument izgledal, če naj bi vse te elemente vseboval? To vprašanje bi si morali zastaviti in še nekaj, ali ne bi bil to dokument v katerem bi bila definirana zasnova celotne projekcije slovenske države. Dobro. Lepo bi bilo, če je mogoče takšen dokument, v relativno krajšem času sestaviti, bi bilo dobro; jaz ne verjamem v to možnost; jaz mislim, da si moramo pomagati s posameznimi stopnjami, da začnemo s splošnimi zasnovami, ki jih kasneje dopolnjujemo.</p>
               <p>Še ena pripomba. Glede na veliko pripomb, ugovorov - na mnoge od njih je mogoče pristati - bi še enkrat omenil pripombo, ki jo je tudi minister za obrambo omenil, da bi se ta resolucija obravnavala v povezavi z zakonskimi teksti, ki se na tem področju pojavljajo, tako da ne bi nastala težnja, da bi se v splošni tekst zasnov vključevala konkretna vprašanja, ki jih je skoraj neskončno in bi se s tem prejudiciralo, kako naj zgleda zakon. Če bi to pomagalo neki boljši koordinaciji, bi lahko to tudi podprl, drugače se mi zdi - in s tem bi zaključil - da prav široka zasnova pojma varnosti, ki se tukaj pojavlja, odpira področje za celo vrsto ugovorov, kaj vse bi bilo potrebno vključiti v ta tekst. Vsi pa vemo iz drugih primerov, da teh nalog ni mogoče opraviti, vsaj ne v nekem relativno preglednem času, da je to neka stalna naloga, naloga stalnega dopolnjevanja.</p>
               <p>Da končam. Podpiram tekst resolucije, mislim da je mogoče s premiki, ali z določenimi dodatki doseči neko izboljšavo. Ne verjamem pa v možnost, da bi se ta resolucija lahko spremenila pod našimi rokami, pod našimi prsti v nek osnovni dokument razvoja Slovenije z vsemi inplikacijami, z vsemi posameznimi podsistemi te problematike. To se mi ne zdi izvedljivo v nekem doslednem času in če bomo na tem delali, lahko delamo na tem nekaj let. Hvala lepa.</p>
            </sp>
            <sp xml:id="SDZ1-Redna-08-1993-05-19.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pahor ima repliko.</p>
            </sp>
            <sp xml:id="SDZ1-Redna-08-1993-05-19.sp110">
               <speaker>BORUT PAHOR:</speaker>
               <p>Morda se sliši paradoksalno, želim replicirati ravno zato, ker se strinjam z vašo diskusijo in bi rad odpravil nesporazum.</p>
               <p>Štiri kratke stvari. Uvodoma sem izrazil zadovoljstvo, da diskutiram o teh stvareh ravno zaradi potrebe po hkratnosti debat, tako na področju zunanje politike, kot na področju obrambe in na področju notranje-političnih zadev, ki tako ali drugače zadevajo to vprašanje. Torej, hkratnost. Bežati od tega, da bi najprej čakali na strategijo zunanje politike, in potem odgovarjali na to vprašanje, bežati od tega, ker se bojim, da bi s tem zamujali čas; res pa je, da si zastavljam več vprašanj, kot bi želel ta hip dati odgovorov. Na enega bi pa vendarle rad. Prej sem rekel, in se tukaj tudi strinjam z dr. Pučnikom, da ne verjamem, da je dolgoročno priložnost in možnost Slovenije, da v statusu sui generis rešuje vprašanje lastne varnosti. Na koncu koncev, gre za zelo preprosto vprašanje, na katero ki ga moramo odgovoriti, ali bomo Slovenci oziroma državljani Republike Slovenije in Republika Slovenija zagotavljali svojo varnost sami, ali bomo zato, da bomo zagotovili to varnost iskali rešitve v povezavah z drugimi državami. Moje osebno mnenje je, da procesi v Evropi navajajo na to, da je potrebno v skladu z našim nacionalnim interesom najprej z bilateralnimi, potem pa tudi z multilateralnimi sporazumi iskati varnost v institucijah z drugimi, nam primerljivimi državami.</p>
               <p>Na koncu, izjemno pomembna stvar, ki jo je omenil dr. Pučnik, vprašanje širšega gledanja vprašanja varnosti. Glejte, ni naključje, da Svet Evrope po mnogih desetletjih mižanja pred problemom manjšinskih pravic zdajle, po padcu berlinskega zidu tako hitro, tako radikalno in tako dramatično diskutira problem zavarovanja manjšinskih pravic. Naenkrat se je ugotovilo, da je koncept varnosti daleč samo od vprašanja koncepta vojaške varnosti, ampak zdaj ima zelo široko področje predvsem in morda najbolj vprašanje spoštovanja človekovih pravic. Zato danes mednarodna skupnost, evropska še posebej hiti pri tem, da bi poskušala v naprej odpravljati tiste težave, ki lahko v taki ali drugačni obliki vzpodbujajo, generirajo na koncu tudi vojaški konflikt. Hvala lepa.</p>
            </sp>
            <sp xml:id="SDZ1-Redna-08-1993-05-19.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Redna-08-1993-05-19.sp112">
               <speaker>IGNAC POLAJNAR:</speaker>
               <p>Hvala lepa. Najprej vprašanje Odboru za obrambo. Ni mi zdaj popolnoma jasno, ali Odbor za obrambo predlaga, da te resolucije zdaj še ne sprejmemo in da jo Vlada ponovno popravi oziroma pristojno ministrstvo to resolucijo popravi in jo potem ponovno obravnavamo. Ali vendarle to resolucijo zdaj, tako, kakršna je, dopolnimo z amandmaji in tudi sprejmemo. Na to vprašanje bi rad odgovor, škoda, da tu predsednika odbora ni bi pričakoval, da bo tudi zaradi tega, ker bi omenil eno stvar v zvezi z nacionalno varnostjo, ki se po meni zdi zelo pomembna, zlasti pa pomembna v zadnjih tednih.</p>
               <p>Ugotavljamo namreč lahko, ali pa vsaj jaz osebno ugotavljam, morda pa tudi drugi, da nekateri pomembni slovenski politični funkcionarji izrekajo sodbe seveda, ki imajo mednarodne posledice, na zelo lahek način in zame je to tudi ena od zasnov slovenske nacionalne varnosti, namreč odgovornost tistih, ki imajo pomembne javne funkcije, na kakšen način izrekajo sodbe mednarodnih odnosih, o medsosedskih odnosih itn. in seveda jaz bi pričakoval, da bi najprej ti, ki so najbolj odgovorni, sami vedeli, kaj tudi pomeni nacionalna varnost in potem skladno s tem tudi ravnali. Bilo je pa to že tudi, kot sem zasledil iz sredstev obveščanja, opozorjeno na samem Odboru za obrambo.</p>
               <p>Drugo vprašanje, ki se mi tukaj zastavlja, ki so ga postavili tudi drugi razpravljalci je pa o ravnoteženosti te resolucije. Jaz seveda si ne bi upal soditi, da je stvar uravnotežena, ali ni uravnotežena. Bolj se sprašujem, koliko je sploh smiselno, da o tej resoluciji meljemo še recimo mesec ali dva, ker se o teh dveh mesecih utegne zgoditi tudi kaj takega, kar seveda ne bo več pisalo o tej resoluciji, ali ne bo v skladu s tistimi pričakovanji, ki jih ta resolucija zajema in se tukaj strinjam z obrambnim ministrom, ki pravi, da bo resolucijo tako ali tako potrebno dopolnjevati in kot jaz razumem tak izdelek, je bil to izdelek, ki je prišel bolj na priporočilo, zahtevo ali recimo kako drugače tega državnega zbora, da je pač tako resolucijo potrebno imeti. Sam osebno pa sem prepričan seveda, da se vse to, kar v tej resoluciji piše, na najboljši način potem uresničuje v zakonih, ki jih sprejemamo in pa seveda tudi v odločitvah tako Državnega zbora sproti kot tudi Vlade in si ne znam predstavljati, da ne bi o državni ali nacionalni varnosti razpravljali pogosto, skladno s tem, kako hitri oz. kako dinamičen bo nadaljnji razvoj ne samo stanja na Balkanu, ampak tudi v svetu na sploh.</p>
               <p>Zaradi tega seveda jaz ne bi tukaj dajal resoluciji tolikšnega pomena in preprosto bi res raje pozval Državni zbor, da tudi že skladno s svojo odgovornostjo spremlja vse, kar se dogaja okrog nas in seveda tudi ustrezno reagira, tako kot bodo sem prepričan, reagirali tudi Vlada in pa vsi, ki so pristojni za te reči.</p>
               <p>Tu je bilo prej omenjeno izobraževanje itn. Jaz seveda v tej resoluciji ne vidim tega strahu, da bi v šole ponovno uvedli tisti zloglasni predmet splošni ljudski odpor in družbena samozaščita ali kako se je že imenoval. Jaz seveda vidim to stvar nekoliko drugače. Vidim jo pa zlasti drugače zaradi tega, ker smo vendarle v drugačnem sistemu, kot smo živeli prej in takrat veste, da tisti predmet ni vseboval predvsem tega, na kakšen način naj se ljudje zaščitijo, zavarujejo in na kakšen način naj se branijo pred sovražnikom, ampak je vseboval največ teh, elementov na kakšne načine naj se branijo sami med seboj in drug pred drugim in seveda tu je razlika.</p>
               <p>Vem pa, da je zdaj v Sloveniji veliko civilnih inštitucij, ki na nek način če hočejo ali pa nočejo se tudi ukvarjajo z nacionalno varnostjo in nacionalno varnostjo navsezadnje med elemente slovenske nacionalne varnosti štejem tudi take organizacije kot so recimo taborniki ali zdaj po novem imamo tudi skavte. Jaz skavte nekoliko bolje poznam. Ti skavti so po mojem eden zelo zdravih, pa tudi dolgoročno tudi perspektivnih elementov slovenske nacionalne varnosti. Imajo mogoče nekoliko   drugačno podlago, kot druge organizacije, vendar pa temelji so zelo trdni in eden od elementov, recimo skavtizma, je tudi ta odnos do domovine in to je seveda zame eno od temeljnih vprašanj nacionalne varnosti.</p>
               <p>Še eno vprašanje, ki se mi tule zastavlja, ne vidim pa tudi predsednika Odbora za notranjo politiko in pravosodje, ne vem, ali je kje nastal kratek stik. Odbor za notranjo politiko in pravosodje te strategije nacionalne varnosti ni obravnaval, kar sicer ni nič katastrofičnega, vendarle pa je škoda, da tudi ta odbor ni zavzel stališča, jaz sam pa seveda ponovno poudarjam in tudi naši poslanski skupini smo prepričani, da to zasnovo, ali predlog resolucijo na nacionalni varnosti sprejmemo tudi z morebitnimi amandmaji, da te stvari ne vlečemo v nedogled in da raje sproti ugotavljamo, kaj iz tega, kar je tule načelno, bo potrebno sproti popravljati oz. se odločati. Hvala lepa.</p>
            </sp>
            <sp xml:id="SDZ1-Redna-08-1993-05-19.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zlobec.</p>
            </sp>
            <sp xml:id="SDZ1-Redna-08-1993-05-19.sp114">
               <speaker>JAŠA L. ZLOBEC:</speaker>
               <p>Lep pozdrav! Na samem začetku nas je pozdravil obrambni minister in nas opozoril na neko napako, da bodo predstavljali ta dokument obrambni minister sam, državni sekretar Ministrstva za obrambo in sedanji poveljnik TO. Posvaril nas je pred sklepom, naj pač razumemo narobe, samo to svarilo je bilo odveč. Zakaj?</p>
               <p>Sklepi, do v katerih človek pride po branju tega dokumenta ne izhajajo iz imen poročevalcev, ampak predvsem iz besedila samega. Na to je opozorila že velika večina predgovornikov. Rad bi šel sam konkretno skozi tekst in pokazal, zakaj je tekst enostranski in zakaj menim, da bi morali predlog resolucije vrniti v obravnavo Vladi.</p>
               <p>Po miroljubnem začetku temeljnih izhodišč, kjer piše črno na belem, da je treba vse, citiram: morebitne spore v mednarodnih odnosih reševati na nenasilen, miren način, sledi v nadaljevanju v povsem v drugačnem tonu, povsem vojščaško nadaljevanje, očitno gre za izvirno, neposnemljivo avtorsko delo in očitno je, da je avtor miles gloriosus.</p>
               <p>2. Ko avtor našteva, kakšne vrste vojaške agresije je na Republiko Slovenijo moč pričakovati, to na strani 7, prvi stolpec, se soočimo s pravo apokaliptično vizijo vojaškega ogrožanja Republike Slovenije. Za takšno totalno agresijo sploh niti v teoriji ni nikoli zadostne obrambe, zlasti na takšnem teritoriju, kot je slovenski in tudi če bi Slovenijo posejali s patrioti, kot je bila Albanija z bunkerji, ne bi mogli storiti ničesar, kar pomeni, da pri taki definiciji možnih agresij lahko kakšen koli obrambni minister, da ne bi mislili, da gre za kaj osebnega, kadarkoli zahteva tričetrt torej proračuna letnega za obrambo, pa ne bo zadoščalo.</p>
               <p>In tudi, ko grem naprej v druge vrste ogrožanja nacionalne varnosti Republike Slovenije začne s stavkom, ki je že padel v oči predgovornikom, namreč je neposredni ali posredni nedemokratičen nazivni posegi za spremembo ustavne  ureditve, ki se potem nadaljujejo s teoristično dejavnostjo, trgovanje z belim blagom in podobna grozodejstva, konča pa s stvarjo, ki me pravzaprav najbolj skrbi, namreč definicija na koncu obstajajo tudi možnosti nastajanja povsem novih oblik ogrožanja nacionalne varnosti.</p>
               <p>Zakaj me skrbi ta definicija? Ker te nove oblike, o katerih se nam niti ne sanja, saj niso opredeljene niti z besedo, te nove oblike omogočajo seveda tudi povsem nove oblike delovanja obrambnega ministrstva. Take povsem nove oblike pa seveda človeka zmeraj rahlo zaskrbijo.</p>
               <p>V tretjem poglavju, tretje poglavje nosi naslov zagotavljanje nacionalne varnosti Republike Slovenije. Pristavljeno je, to je treba kar povedati, uvodni del tega poglavja je zelo natančen, v polnem nasprotju tako z duhom kot s črko slovenske ustave. Citiral bom še enkrat ta 124. člen v celoti, da ne bo kdo rekel karkoli, da trgam citate.</p>
               <p>124. člen se glasi takole: vrsta, obseg in organizacijo obrambe, nedotakljivosti in celovitosti državnega ozemlja ureja zakon, ki ga sprejme državni zbor z dvotretjinsko večino glasov navzočih poslancev. Izvajanje obrambe nadzoruje Državni zbor. Pri zagotavljanju varnosti izhaja država predvsem iz mirovne politike ter kulture, miru in nenasilja. Obrambni minister pa v tem tekstu decidirano piše, citiram: Republika Slovenija nacionalno varno zagotavlja zlasti z obrambnim in varnostnim sistemom ter sistemom zaščite in reševanja.</p>
               <p>Oprostite, če to ni direktno v nasprotju s citiranim členom ustave, potem pač ne govorimo istega jezika.</p>
               <p>5. V podpoglavju obrambne sile Republike Slovenije večkrat naletimo na izraz slovenska vojska, in to z veliko začetnico. Na uporabo velike začetnice se že kar spoznam in kadar je velika začetnica, pomeni, da gre za ime neke organizacije ali kraja ali države itn. Za preteklo nedeljo sem dobil, kot najbrž tudi vsi ostali poslanci in poslanke, vabilo za proslavo tudi slovenske vojske z veliko začetnico na Kočevskem, pa me ni doslej še nihče seznanil, ne Vlada, ne parlament in mislim, da je to stvar parlamenta, da bi kdo ustanovil slovensko vojsko z veliko začetnico. To so resne zadeve, ki jih preprosto ni mogoče prejudicirati, da se nekdo, nek minister spomni neko novo ime za neko inštitucijo, ki jo bistveno drugače definira kot je bila ta inštitucija prej in potem s tem novim imenom nastopa, kot da je to že vse dogovorjeno. Dokler to ni dogovorjeno, nihče - pa naj bo to sam obrambni minister - tega preprosto ne more početi.</p>
               <p>In 5/a. V istem podpoglavju je v drugem odstavku omenjeno vmešavanje oboroženih sil v izjemnih situacijah. Izjemoma se slovenska vojska v skladu z njeno organiziranostjo - najbrž je mišljeno s "svojo" organiziranostjo. Vsi vemo, da gre za izjemno občutljivo stvar. V vseh demokracijah tli večja ali manjša bojazen pred vojaškim pučem. To je ena izmed bistvenih sestavin <stage>(v resnici)</stage> nacionalne varnosti - bojazen pred vojaškim pučem. Zato mora biti v takem dokumentu definicija o intervenciji oboroženih sil v izjemnih okoliščinah izjemno natančno in nedvoumno zapisana, tako da nikakor ne omogoča različnih tolmačenj. V tem tekstu pa je definicija skrajno nejasna in ohlapna.</p>
               <p>6. V predzadnjem odstavku na desnem stolpcu, na strani 7 je zapisana podrobna strateška, taktična in logistična opredelitev vojaškega delovanja oboroženih sil Slovenije. Taka natančna opredelitev preprosto v resolucijo ne sodi.</p>
               <p>7. V zadnjem odstavku na isti strani piše: Slovensko vojsko sestavljajo predvsem enote kopenske, v njeni sestavi pa so tudi manjše letalske in mornariške enote. Kaj so to manjše, kaj so to večje - to so raztegljivi pojmi. Gre za to, če enkrat sprejme ta parlament dikcijo o letalskih in mornariških enotah, da smo potem seveda "pečeni" za lep čas. Sam obrambni minister je namreč večkrat javno izjavil in tako-rekoč prisegel, da slovenske oborožene sile ne bodo imele letalstva - iz znanih in razumljivih razlogov, potem pa je počasi začel namigovati, da bi pa pravzaprav morda potrebovali letalstvo. Sedaj pa imamo letalstvo tukaj zapisano črno na belem. In tudi mornariške enote so se vtihotapile v dokument, ne da bi prej razčistili - kot je že marsikdo pred mano prej omenil - ne da bi prej sklenili, kako bodo na 45 km slovenske obale sodelovali carina, policija, kaj bo z obalno stražo, kaj bo z "zeleno mejo" - če se spomnite tega izraza, iz katere najbrž tudi morje ni povsem izvzeto.</p>
               <p>Če bi parlament sprejel tak dokument - in tisti, ki imamo nekoliko boljši spomin za zadnja tri leta, se bodo natančno spomnili, kaj se bo zgodilo. Obrambno ministrstvo se bo naslednjih 10 let sklicevalo na to, da ima obrambno ministrstvo absolutno prioriteto na tem področju, se pravi prioriteto obvladovanja t.i. akvatorija pred vsemi ostalimi zainteresiranimi.</p>
               <p>8. Še ena primerjava - na strani 8, in sicer v podpoglavjih "dejavnost notranjih zadev", pod točko a) pri varnostnem sistemu in "varnostno-informativna dejavnost", pod točko b) pri poglavju varnostni sistem. Poglejmo, kakšne omejitve in nadzor se pripisujejo policiji, njenim varnostnim sistemom in kakšne omejitve in nadzor se pripisujejo slovenskim oboroženim silam. Za policijo piše tako-le - citiram: "Pri izvrševanju svojih nalog organi za notranje zadeve dosledno upoštevajo načela spoštovanja človekove fizične in informacijske zasebnosti, zakonitosti, uporabe najbolj humanega ukrepa, absolutno informacijske odprtosti in parlamentarnega nadzora nad njihovim delom." Prijazno - se popolnoma strinjam. Za varnostno-informativno obveščevanje itn. .. organ vojske, imenovan VOMO <stage>(kot ga poznamo)</stage> pa piše: "Državni zbor nadzoruje tudi delovanje varnostnega organa Ministrstva za obrambo in vojaške policije." - Skratka, razlika je očitna - kot pravijo naši prijatelji. Stvar je še posebej problematična zato - vsaj jaz osebno mislim tako in izkušnje, žal, kažejo v to smer -, ker ne bi kazalo sprejemati nobenih natančnejših opredelitev v tem trenutku o varnostno - obveščevalnih službah ne v policiji, ne pri Vladi, ne pri vojski, glede na to, da imamo pred seboj popolnoma nerazčiščeno dediščino dveh in pol let dela VIS in niti ene same sekunde nadzora nad varnostnim organom Ministrstva za obrambo.</p>
               <p>9. Civilna zaščita je predstavljena zgolj in edino kot logistična podpora oboroženim silam in je tem silam v celoti podrejena. Sam nisem služil vojske in sem bil v Civilni zaščiti; bil sem prvi vodar pri gasilcih. In moram reči, da ko sem v tistih letih moral precej pogosto hoditi na tekmovanja in vaje <stage>(ker sem bil pač tam med mlajšimi)</stage>, nismo imeli nikakršnih stikov z Jugoslovansko armado in nisem imel občutka, da bi imela Civilna zaščita sploh kakršnokoli zvezo z Jugoslovansko armado - se pravi z vojsko. Se pravi, da nisem imel občutka, da bi bila Civilna zaščita v vsem podrejena vojski.</p>
               <p>In to bi bilo pravzaprav vse. Naj sklenem spet s pregovorom. Od starih Rimljanov do pokojnega Josipa Broza so vojščaki nastopali z znanim pregovorom: Če hočeš mir, pripravljaj vojno, ampak dejstva kažejo, da vsi ti vojščaki s tem, da so pripravljali vojno, niso dosegli miru, ampak so redno dosegali vojno. In čas je, da se vsaj vprašamo, kot se rad sprašuje naš kolega Pahor, ali ne bi morda razmislili o pregovoru, ki bi ta pregovor obrnil na glavo <stage>(fonetično)</stage>: "sej vis pacen para pacen" - Če hočeš mir, mir tudi pripravljaj. Skratka, predlagam, da vrnemo zadevo vladi nazaj v obravnavo. Hvala.</p>
            </sp>
            <sp xml:id="SDZ1-Redna-08-1993-05-19.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-08-1993-05-19.sp116">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ker sem sodeloval na seji Odbora za obrambo katerega sem član, mislim in moram reči, da smo kar precej časa porabili ob dokumentu, ki je pred vami in nami vsemi skupaj zdaj s predlogom resolucije o izhodiščih zasnove nacionalne varnosti.</p>
               <p>Moramo odkrito povedati, seveda tudi kot člani tega odbora, da smo dokument, ki je vezan in ki se nanaša na vprašanja in tista poglavja, kjer govorimo o ogroženosti življenjskega okolja v obrambnem sistemu, govori se v tem dokumentu  o vojaški ogroženosti nacionalne varnosti, kjer je govora o civilni obrambi in temu sistemu, zaščiti, reševanju ljudi itd., da so to poglavja, za katera smo menili, da so dokaj dobro obdelana s strani Ministrstva za obrambo. Jasno pa je, da smo, kot je bilo v predlogu povedano, ocenili, da če govorimo o resoluciji, ki ima ta naslov, kateremu tudi predlagamo o izhodiščih zasnove nacionalne varnosti, z vidika obrambe, varnosti, zaščite in reševanja celotne države Slovenije, potem pa smo mnenja tudi v odboru, da to seveda ni samo stvar Ministrstva za obrambo, ampak da je to stvar tudi drugih in celotne vlade, da se pripravi celovita resolucija o vsem tem poglavju tako, kot smo tudi na seji odbora, in današnja razprava potrjuje razpravo na seji Odbora za obrambo, da je treba ta dokument vrniti, kot je napisano tudi v tem predlogu, predlagatelju. Predlagatelj, pa jasno piše v tem dokumentu, ni Ministrstvo za obrambo, predlagatelj je Vlada Slovenije, ki je 15.3. obravnavala predlog resolucije, ki ga predlaga Državnemu zboru v odločitev in v sprejem. To pomeni, da je tudi odbor, na katerem smo sprejeli stališče tako, kot je pravkar bilo pred mano predlagano, in že nekaj poslancev je to predlagalo, da se vrne. To pomeni, da je treba vrniti predlagatelju, to je Vladi, da dopolni tista poglavja na katere je današnja razprava poleg odbora še dodatno opozorila na stvari in da bomo imeli pred seboj resnično, celovito zasnovo nacionalne varnosti države. Če manjkajo področja, o katerih je razprava danes povedala, okoli človekovih pravic, s področja zdravstva, kulture, prometne varnosti in česar koli še, in če to spada kakorkoli v del resolucije, potem naj predlagatelj seveda na podlagi današnje razprave te zadeve še dopolni.</p>
               <p>Moram povedati, da smo na odboru ugotovili, da pa vendarle ne kaže, s tem se strinjam s predlogom, da ne kaže to resolucijo zdaj v celoti zavrniti kot tako, da je treba na njej znova začeti, ampak da jo je treba samo dopolniti tam, kjer je pomanjkljiva. Mislim, da se to s strani Vlade lahko stori in se predloži takšna resolucija, kot jo je razprava danes pokazala, do naslednjega zasedanja. Če tega ni možno storiti v naslednjih dneh, gotovo pa bi morala ta resolucija na dnevnem redu, da jo kot celoto sprejmemo na junijskem zasedanju, ker smo v odboru ugotovili, da je ta resolucija, ki govori o zasnovi in izhodiščih nacionalne varnosti Republike Slovenije, vendarle vezana tudi na nekatere druge dokumente, ki bodo morali biti predloženi našemu Državnemu zboru. Zato seveda ne kaže si preveč časa vzeti za to, da to resolucijo odložimo in o njej razpravljamo ne vem kdaj pozneje, ampak zagotovo vsaj na naslednjem zasedanju. Hvala.</p>
            </sp>
            <sp xml:id="SDZ1-Redna-08-1993-05-19.sp117">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-08-1993-05-19.sp118">
               <speaker>ŽARKO PREGELJ:</speaker>
               <p>Spoštovani! Resolucija kot dokument naj bi izražala neko rešitev, nek sklop rešitev. Na podlagi take definicije sem poskušal razumeti dokument, žal, ga ne morem tako razumeti. Najbliže temu so temeljna izhodišča. Menim, da ta del teksta najbolj ustreza tekstom, ki se običajno pojavljajo v resolucijah, medtem ko ostali del je veliko bolj primeren za zakonsko obdelavo. Tako, da verjetno bo najprimerneje, da se večina zadeve, ki se kasneje obravnavajo predvsem v 3. točki, kjer se razlaga sistem zagotavljanja nacionalne varnosti, obdela v ustreznih zakonih in da resolucijo temu ustrezno skrajšamo in v njej res postavimo tista temeljna izhodišča, ki se na tak način opredeljujejo. To so so cilji nacionalne varnosti, zagotavljanje, potem interes Republike Slovenije, da gradi zunanjo politiko in mednarodne odnose, ki odvračajo nasilje in tako naprej.</p>
               <p>Ta pasus, predvsem poglavje II. o ogroženosti Republike Slovenije je lahko v tej resoluciji v tem primeru, kadar se iz teh naštevanj možnih ogrožanj oblikuje tudi nekakšna pot do preprečevanja teh.</p>
               <p>Namreč, nadaljevanje tega poglavja je poglavje III., ki pa spet zgolj našteva naloge organov, kar sem že prej omenil, da je to stvar zakona. Naslednje točke III. poglavja me pa sploh spominjajo na učbenik, predvsem civilna obramba, varnostni sistem, varnostno-informativna dejavnost. Ne morem se izogniti občutku, da sem to že en krat bral pred davnimi leti, ko sem imel znan predmet na višji šoli.</p>
               <p>Tako, da predlagam, da je res resolucija tisti del, ki obravnava osnovna načela na podlagi katerih Republika Slovenija skrbi za svojo nacionalno varnost.</p>
               <p>Drugi del resolucije naj bi bila tudi nekakšna pot, po kateri se bodo določeni problemi razreševali, torej je smotrno, da so v resoluciji tudi našteti ti problemi. Nikakor se ne bi strinjal s tako obliko resolucije, kot je zdaj pred nami. Menim, da povzroča prevelike dileme, da je procedura taka, ki ni zakonsko opredeljena, je dokaj nejasna in potem, jasno, pride do takih raznih nesporazumov, kot so tisti, ali imamo pravico do mornariških enot, ali ne in tako naprej. Jaz se v to ne bi vtikal, kajti menim, da bo to uredil ustrezen zakon tako, kot ustava opredeljuje in da bo potem jasno, da je tudi morje del slovenskega ozemlja in kot tako, jasno, rabi ustrezno zaščito, če se odločimo, da bomo imeli vojaško zaščito našega ozemlja.</p>
               <p>Kar se tiče dileme o tem, ki jo je sprožil gospod Pahor v zvezi z iskanjem širšega varnostnega sistema oziroma vključevanja v varnostne sisteme Evrope, menim, da je to naloga tudi resolucije, da je pa potrebno biti tukaj nekoliko pricizen. Namreč, eno so želje, drugo je realno stanje. In menim, da je gospod Pučnik to nekako poskušal povedati, ko je omenil, da mi sicer lahko opredelimo, da se bomo vključevali v določene evropske varnostne sisteme, toda zdaj smo tukaj in zdaj se moramo ravnati tako kot vemo, in tako kot zmoremo. Da nismo čisto na varnem, nam mora biti jasno vsem, smo pač  na takem ozemlju, ki je v bistvu na robu tiste Evrope, ki jo Evropa smatra zase in ta naš rob ni slučajen. Tudi zato se ne moremo vključiti v neke Evropske sisteme, ker smo ravno na robu. Evropski osnovni koncept je, da robna področja pušča izven teh sistemov. Enostavno si vedno ustvari nek tampon zato, da  je sama bolj varna. To je to dejstvo in dajmo se s tem sprijazniti.</p>
               <p>Mi bomo lahko vključeni v širši sistem evropske varnosti takrat, kadar bo naša sosednja država uspela vzpostaviti tako stanje, kot ga imamo zdaj mi, takrat bomo mi druga linija in bomo lahko prišli v ta sistem, prej pa ne.  Vse ostalo so iluzije. To kar se dogaja na Balkanu, kar se dogaja v Bosni, je samo potrditev za tako tezo in tudi na vzhodni strani Evrope se zadeve čisto enako odvijajo. Avstrija je lahko prišla do te možnosti, da se bo vključila v gospodarsko skupnost in potem tudi, če bo hotela v NATO pakt, zato ker ni več skrajna vzhodna meja, ker to je zdaj Češka oziroma Slovaška. Tam je zadeva nekoliko drugačna, pa je zelo podobna v resnici, samo navidezno je drugačna. Namreč, Grčija je protiutež Turčiji, Turčija je tista izpostava, letalonosilka za Azijo in ravno v tem, ker je Turčija po svoje problematična dežela, si je NATO pakt postavil ravnotežje in zato ne oslabijo srbske sile, ker so pač zavezniki Grkov in tu so zadeve zelo zapletene. Mi si nimamo kaj delati iluzij. Nisem se mislil v to spuščati.</p>
               <p>Menim, da je ta resolucija potrebna, toda naj bo napisano tako, kot so resolucije napisane. Naj ima nekaj takega, kot je v temeljnih izhodiščih, to je sorazmerno primerno napisano; naj ima tudi nekakšno opredelitev realnih nevarnosti, ki zdaj našo varnost ogrožajo. To naj bi bilo drugo poglavje. Naj da tudi napotke za reševanje teh nevarnosti, medtem, ko sam sistem obrambe ne opredeljujejo zakoni. Mislim, da je to edina pravilna pot.</p>
               <p>Obenem bi še izkoristil možnost, ko sem že pri mikrofonu, da na amandmaje gospoda Poljšaka, jaz se ne strinjam, da se tako neko nacionalnost izpostavi, ker zadeva je v resnici zelo problematična. Menim, če bi vse narode, ki živijo v Sloveniji, napisali, bi sigurno kakšnega izpustili, ki bi lahko bil član pete kolone. Kljub vsemu, da odgovori pristojno ministrstvo oziroma Vlada, v tem primeru, ali res obstaja kakšna realna možnost obstoja pete kolone oziroma oblikovanju pete kolone tudi v tem času v Republiki Sloveniji. Hvala.</p>
            </sp>
            <sp xml:id="SDZ1-Redna-08-1993-05-19.sp119">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo besedo? Gospod minister, prosim.</p>
            </sp>
            <sp xml:id="SDZ1-Redna-08-1993-05-19.sp120">
               <speaker>JANEZ JANŠA:</speaker>
               <p>Samo nekaj kratkih odgovorov in na koncu en predlog. Zahvaljujem se tistim, ki so avtorstvo te resolucije pripisovali meni, vendar vas moram razočarati. Jaz tega nisem pisal niti nisem tega zboru predlagal, kar pa ne pomeni, da teksta ne podpiram, tako kot bi ga morali podpirati vsi člani Vlade, kajti na seji Vlade je bil ta tekst dvakrat in na koncu je bil soglasno sprejet.</p>
               <p>V tej Vladi ima stranka gospoda Zlobca veliko večino in marsikaj, kar je bilo danes povedanega bi ta stranka lahko v fazi usklajevanja na vladnih telesih in potem na Vladi spravila v tekst, če bi se ji zdelo pomembno. Kar se tiče predlogov v zvezi s spremembo imena resolucije, se strinjam s tem, da predlog, ki ga je dal Odbor za obrambo, ne odraža dejstva in bistva te resolucije. Enega od bistva te resolucije, ki je bil predmet diskusije, gre pa za drugi odstavek 4. točke temeljnih poglavij ki govori o tem, da se Slovenija lahko, v povezavi z drugimi integracijami povezuje, ali sklepa določena zavezništva, tudi na obrambnem področju. To je, po mojem mnenju, ena od ključnih točk, ali podključnih vsebinskih vprašanj v tej resoluciji. Večino ostalega bo tako in tako potrebno natančneje opredeliti v zakonodaji.</p>
               <p>Resolucija je tekst, ki nima zakonske veljave, vendar pa je za to, da se določene stvari vodijo naprej, neka taka zunanje-politična obrambno-varnostna odločitev, kot je v drugem odstavku 4. točke teh temeljnih izhodišč, bistvena ne samo za obrambni sistem, tudi za druge; zdaj govorim s stališča obrambnega sistema. Mi moramo pri izgradnji tega sistema približno vedeti, kakšna bo smer. Ali bomo gradili to državo kot neko samozadostno, ali bomo sistem, ki ga gradimo, poskušali že v osnovi narediti kompatibilnega s tem, kar naj bi nekoč bilo sistem kolektivne varnosti v Evropi. Marsikatere ključne in tudi drage odločitve so povezane s tem. Od tega, kakšne kalibre orožja izbrati, do tega, kako enote organizirati in tako dalje. Zato je taka načelna opredelitev zelo važna in mora biti čim bolj pravočasna.</p>
               <p>Nenazadnje je neko tako stališče zelo važno in pomembno tudi za našo diplomacijo. Ambasador v Bruslju bo moral poznati tako izhodišče, ko se bo pogovarjal s predstavniki NATO pakta, ali s kom drugim. Ne znam si predstavljati teh razgovorov, če to ne bo čisto. Enkrat sem bil v zelo nerodni situaciji, večkrat, primer je bil izrazit. Lani septembra je bila na Dunaju konferenca o evropski varnosti. Tam so bili tudi najvišji predstavniki NATO pakta zahodno-evropske unije. Posamezni strokovnjaki so predstavljali obrambni sistem novih držav, tudi našega. Strokovnjak s švedskega inštituta, ki je predstavljal naš obrambni sistem, je Slovenijo izpostavil kot primer države, ki še vedno verjame v oboroženo nevtralnost in sem bil deležen mnogih vprašanj, na katere nisem znal odgovoriti. Moj odgovor je bil, da se o tem še odločamo. To je zelo temeljno vprašanje, se strinjam s to poanto, ki jo je dal v razpravi kolega Pahor, potem gospod Pučnik, to je nekaj, kar bi se po mojem mnenju ta Državni zbor moral odločiti. Jaz sem vedel, da bo do neke take opredelitve prišlo lani, ko smo razpravljali o strategiji zunanje politike, vendar stvar ni bila dorečena. Marsikaj drugega, kar je tukaj, lahko počaka na zakonske tekste in tako dalje. Te stvari bi pa morale biti čiste.</p>
               <p>Druga, zelo podobna stvar je seveda možnost sodelovanja Slovenije v mednarodnih aktivnostih, mednarodnih mirovnih akcijah pod okriljem OZN. Pred nekaj dnevi se je iz šolanja vrnil prvi naš častnik, ki je končal osnovno šolanje za sodelovanje v mirovnih silah. Slovenija je bila edina od držav, nastalih na območju bivše Jugoslavije, ki je bila povabljena na tako šolanje. Naš zakon o obrambi in zaščiti nekako predvideva tako sodelovanje. Vendar pa se je zdaj treba odločiti. En amandma je bil, da je to sodelovanje možno, vendar ne na ozemlju bivše Jugoslavije. To je zdaj za razpravljati. Potem je bil predlog, da tako odločitev sprejme Državni zbor z dvotretjinsko večino. Lahko, vendar jaz mislim, da bi morali to opredeliti v zakonu. Je pa to eno od ključnih in zelo delikatnih vprašanj. Spomnite se samo teh razprav v Nemčiji, ko razpravljajo o tem, ali lahko njihova letala mečejo humanitarno pomoč ali ne, do kakšne dileme so prišli. To tudi nas čaka, ko bomo razpravljali o zakonodaji. Zato bi neka načelna izhodišča veljalo prej razjasniti v tej resoluciji, ali pa vzeti resolucijo kot spremni tekst k zakonskemu tekstu, vsaj kar se obrambe tiče, kmalu predlagan. Ne vem, kako je na področju notranjih zadev, varnostno informativne službe in tako dalje. Vendar pa kar se obrambe tiče, je lahko tekst, ki je predlagan, tudi spremljajoči tekst k zakonskemu besedilu, ki bo kmalu predlagano in ki samo po sebi, ko ga boste prebrali, daje odgovore ali alternativne odgovore do marsikaterih vprašanj, ki so zdaj tukaj opredeljena.</p>
               <p>In še ena stvar, ta zvezdica, ki je na 6. strani je pač zvezdica, ki bi morali biti nad besedo "po izhodiščih" v naslovu dokumenta. Pojasnjuje pa dejstvo, da gre tukaj samo za izhodišča, da ne gre za celovito zasnovo, da zasnovo predstavljajo tudi ustavne določbe, ki jih tukaj nismo ponavljati in resolucija seveda ne more iti čez ustavo. Med drugim so v ustavnih določbah razjasnjeni zelo natančno tudi nekateri pojmi, dva sta se tukaj postavila kot vprašaj, eden so izredne razmere oziroma izredna situacija. Poseben člen ustave natančno definira, kdaj pride do te situacije. S  to resolucijo ni ta ustavna določba v ničemer odpravljena ali zanikana. Drug tak pojem so ustavne sile, ki ste ga nekateri pomešali s pojmom slovenska vojska ali že prej teritorialna obramba.</p>
               <p>Obrambne sile, ne samo po zakonu, ki še velja, ampak tudi po organizaciji obrambnega sistema je širši pojem kot teritorialna obramba. Obrambne sile sestavljajo poleg teritorialne obrambe v tem trenutku še narodna zaščita, ki se lahko organizira in enote za zveze občin, pokrajin in republike.</p>
               <p>Novi zakon bo te stvari nekako drugače urejal. Kar se pa tiče naziva slovenska vojska s tistim, kar je zdaj predstavljeno s pojmom teritorialna obramba, pa je ta resolucijski doktrinarni dokument. V doktrinarnih dokumentih se lahko predlagajo tudi novi nazivi in tukaj se to predlaga. Enako je tudi, kar se tiče preimenovanje teritorialne obrambe v slovensko vojsko, kar ni ekvivalent za obrambne sile, predlagano je tudi v vseh ostalih zakonih, ki so zdaj pripravljeni. Če je nekomu všeč ali ne, da se to piše z veliko začetnico, jaz se v to ne bom spuščal. Lahko pa rečem, da smo teritorialno obrambo graditi kot slovensko vojsko od samega začetka, odkar sem jaz zraven in da to je po vsebini slovenska vojska. V zakonu, ki še velja, to ime ni zapisano samo zaradi tega, ker smo bili takrat še v Jugoslaviji in nismo hoteli zaostrovati.</p>
               <p>Skratka, predlagam, da se odločite med tremi variantami. Eno je predlagal Odbor za obrambo, se pravi, da se tekst zavrne, predlog imate. Druga varianta je, da se z amandmaji, ki so bili vloženi in do katerih se lahko jutri opredeli Vlada, ta tekst dopolni. Tretja varianta je, da se tekst vzame kot spremljajoči tekst k zakonskim osnutkom, ki bodo prišli v obravnavo in da se to skupaj obravnava. Hvala.</p>
            </sp>
            <sp xml:id="SDZ1-Redna-08-1993-05-19.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Vika Potočnik.</p>
            </sp>
            <sp xml:id="SDZ1-Redna-08-1993-05-19.sp122">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tudi sam gospod minister kot predstavnik Vlade je bil v zagati, ko je dajal odgovore na nekatera vprašanja in tudi mislim, da nejasne po eni strani, da ta resolucija nima zakonske moči. Istočasno pa pomenijo sprejetje te resolucije že uvedba imena slovenske vojske, da ne bomo zdaj na tem vprašanju lomili kopja.</p>
               <p>Predlagam še četrto varianto in mislim, da je bila najbližje, to, kar je gospod Pregelj predlagal. Namreč, da bi poskušali, tudi predlagam - ali bo matično telo, ali bomo imenovali kakšno posebno delovno komisijo - da bi sprejeli samo izhodišča in izhodišča dopolnjevali, kar bi pomenilo, da se s tem Državni zbor opredeljuje do osnovnih smernic. Nikakor pa - ne vem čigav je bil ta predlog - ne bi sprejeli, da bi ta resolucija lahko pomenila kot uvod v pisanje zakonskih aktov. To bi pomenilo kot nek predgovor zakonom. Mislim, da bi s tem zmanjšali tako vrednost takega dokumenta, če bo to predlog Vlade, da malo drži nas poslanke in poslance za nos, če bo sam pristal na neko tako dikcijo.</p>
               <p>Zato predlagam, da se išče še v tej možnosti, da se sprejmejo temeljna izhodišča, da še tukaj damo amandmaje. Sem absolutno za to, da se črta celotno četrto poglavje, tudi če se bo sprejela takšna resolucija, kot je predlagana.</p>
            </sp>
            <sp xml:id="SDZ1-Redna-08-1993-05-19.sp123">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Zlobec.</p>
            </sp>
            <sp xml:id="SDZ1-Redna-08-1993-05-19.sp124">
               <speaker>JAŠA L. ZLOBEC:</speaker>
               <p>Strinjam se s predlogom gospe Potočnikove, da sprejmemo temeljna izhodišča, nikakor pa ne podrobnih zadev, ki so navedene pozneje in ki so v četrtem poglavju tako rekoč definirane kot napotilo za zakon, ker se nikoli ne bomo znebiti teh stvari, ki so pisana za ta trenutek in pro domo sna. To je ena stvar in predlagam, da tudi o tem glasujemo.</p>
               <p>Bi pa rad spet podučil gospoda ministra, kot že nekajkrat, da naj rajši kot podzakonske akte, bere ustavo. Ošvrknil me je, zakaj imam drugačno stališče, kot predstavniki Liberalno-demokratske stranke v Vladi. Mislim, da je 82. člen ustave zelo jasen. Prvi stavek tega člena piše - poslanci so predstavniki vsega ljudstva in niso vezani na kakršnakoli navodila. Če nekateri mislijo, da so poslanci samo zato, da kot papagaji ponavljajo za predsednikom svoje stranke, ali za člani svoje vlade, potem tak človek nima najmodernejših pojmovanj o parlamentarni demokraciji. Hvala.</p>
            </sp>
            <sp xml:id="SDZ1-Redna-08-1993-05-19.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Černelič.</p>
            </sp>
            <sp xml:id="SDZ1-Redna-08-1993-05-19.sp126">
               <speaker>FRANC ČERNELIČ:</speaker>
               <p>Spoštovani! Ob poslušanju razprave sem še bolj utrdil svoje prepričanje, ki ga imam že dolgo časa, to je, da je treba vojaški del ločiti od tistega, ki je splošno-življenjski, ki je splošna varnost. Tudi v današnji razpravi je bilo zelo veliko o tem. Nekaj je. Logično je, da o vojaškem delu razmišljajo strokovnjaki na vojaški način in to je tudi prav. Za ostalo varnost je treba na drugačen način pristopiti. Ta je vsakodnevna, zelo prisotna v vsakodnevnem življenju in zelo na vseh področjih. Zato ne mislim, da je treba v tej resoluciji že to ločiti, ker sem tudi sam poudaril, da nakazuje te dve smeri. Mislim pa, da bo v bodočnosti potrebno to drugače urediti.</p>
               <p>Če bomo razumeli notranje ministrstvo drugače, kot šefa policije, ali če bomo organizirali to zadevo skozi nek drug vidik, ali minister brez listnice, ali kakorkoli drugače, ta trenutek nimam pravega predloga, vendar menim, da je prav, da tudi ostali razmišljate o tem, da je to področje treba drugače urediti. Hvala lepa.</p>
            </sp>
            <sp xml:id="SDZ1-Redna-08-1993-05-19.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA - OBRAVNAVA PREDLOGA ZA IZDAJO ZAKONA O VARSTVU PRED POŽAROM</title>.</p>
               <p>Predlog za izdajo zakona v obravnavo Državnemu zboru je predložila Vlada Republike Slovenije. Objavljen je bil v Poročevalcu številka 21/92. Želi besedo predstavnik Vlade? Besedo ima predstavnik Vlade.</p>
            </sp>
            <sp xml:id="SDZ1-Redna-08-1993-05-19.sp128">
               <speaker>MIRAN BOGATAJ:</speaker>
               <p>Gospod predsednik, gospe poslanke, poslanci. Dal bi samo nekaj poudarkov. V obeh predlogih za izdajo zakona, se pravi zakona o varstvu pred požarom in zakona o gasilstvu, sedanja zakonodaja, ki ureja to področje, sega v leto 1976. Deloma je bila popravljena 1984. leta. Dejstvo pa je, da ureja tako požarno varstvo kot tudi gasilstvo v enem samem zakonu. To je nekako koncept, ki se je izoblikoval v  vzhodno evropskih rešitvah. Ta normativna ureditev je zastarela, v praksi presežena, ne ustreza ne današnjim potrebam, ne jutrišnjemu v videnju celotnega področja požarnega varstva in gasilstva kot pomembnega segmenta ene od funkcij, o katerih je tekla prej beseda, to je zaščita in reševanje.</p>
               <p>Pri iskanju in pripravi rešitev smo izhajali predvsem iz primerljivih evropskih ureditev, zlasti Avstrije, Nemčije, deloma tudi Švice in seveda upoštevali tudi tiste rešitve, ki so že skupne za države Evropske skupnosti. Zato smo se tudi opredelili, da področje požarnega varstva uredimo v enem zakonu, gasilstvo pa v drugem zakonu. Celo pri nas je bila v zgodovini ta ločitev narejena. Področje varstva pred požarom, poskuša se urejati v predlaganem zakonu kot celota, s težiščem na preventivnem delovanju, s težiščem na nacionalnem načrtovanem programiranju požarnega varstva in funkcionalni upravni organizaciji ter rešitvi problema financiranja. Ta problem je danes eden največjih, s katerim se ukvarja celotno področje požarnega varstva.</p>
               <p>Področje gasilstva ima za ambicijo tak zakon, da uredi predvsem operativni del gasilske organizacije kot obvezne javne službe. S tem naj država ne bi posegala v pristojnosti, ki jih imajo gasilske organizacije za svojo lastno organizacijo, svojo lastno dejavnost in tako dalje.  </p>
               <p>Kot tretje oziroma kot naslednje, urediti enoten celotni sistem izobraževanja in usposabljanja za opravljanje gasilske reševalne dejavnosti.</p>
               <p>Dalje, postaviti enoten sistem in kriterije ter standarde za organiziranje in opremljanje te pomembne dejavnosti ter na drugi strani razmejiti, katere zadeve s tega področja spadajo v zadeve državne pristojnosti oz. katere zadeve so lokalne. Kot velja za samo področje požarnega varstva, velja tudi za ta ožji del ali segment, da je potrebno na novo urediti celoten sistem financiranja po vzoru na sosednje primerljive države. V dosedanji razpravi, ki je tekla že nekje od jeseni, so bile že dane s strokovne strani, zlasti gasilske, številne pripombe, za katere je pri nas razmišljanje, da bo možno v nadaljnji razpravi okrog samega zakona, seveda če ga bo Državni zbor podprl, tudi urediti. Hvala lepa.</p>
            </sp>
            <sp xml:id="SDZ1-Redna-08-1993-05-19.sp129">
               <speaker>PODPREDSEDNIK MIROSLAV MOZETIČ:</speaker>
               <p>Predlog za izdajo zakona je obravnaval Odbor za obrambo. Poročilo odbora ter mnenje Sekretariata za zakonodajo in pravne zadeve ste prejeli s sklicem seje. Želi poročevalec odbora besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Želi kdo besedo? Gospod Sisinger.</p>
            </sp>
            <sp xml:id="SDZ1-Redna-08-1993-05-19.sp130">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ker smo zakon o varstvu pred požarom oziroma teze za izdajo tega zakona obravnavali v odboru kot je bilo že povedano, obravnavali pa tudi, seveda vse predložene pripombe, jaz jih ne mislim tukaj znova razlagati k vsaki tezi, ker mislim, da ni nobene potrebe, ker ste dobili na te teze tudi pripombe, ki sem jih vložil osebno na podlagi številnih razgovorov, ki sem jih imel z gasilskimi zvezami v Ptuju, Mariboru in na nekaterih drugih koncih. Hkrati, glede na opravljen razgovor s predsedstvom Gasilske zveze Slovenije in seveda z dvemi, tremi razgovori, ki sem jih opravil s predlagateljem teh tez, z gospodom Bogatajem in njegovimi sodelavci v ministrstvu, sem prišel do zaključkov, da sem vložil vse te pripombe v pisni obliki, ki jih imate pred seboj na zakon pred varstvom pred požarom. Glede na to, da je bilo doseženo, lahko rečem maksimalno soglasje tako gasilske zveze in njenega predsedstva Slovenije kot z drugimi občinskimi gasilskimi zvezami, glede na to, da je bilo tudi od strani predlagatelja spoznano, da je nujno upoštevati predložene spremembe na posamezne teze, kot sem jih predložil in je seveda prišlo do tega, da je tudi naš odbor na seji, kot imate v uvodnem poročilu napisano, v celoti podprl vse predlagane spremembe na vse teze, ki so v pismeni obliki pred vami. Prav tako pa je tudi odbor soglašal s predlogom, da združimo prvi in drugi postopek, to se pravi, da bi vendarle, predlagam parlamentu, da z vsemi temi pripombami, tudi s pripombami, ki jih imamo pred sabo, Komisije za zakonodajo, in če so še kakšne danes predložene, da s temi pripombami spremenimo te teze v osnutek in da predlagatelj, ministrstvo, pripravi do naslednjega zasedanja, vsaj takšna je želja, tudi moja, predlog tega zakona o varstvu pred požarom, tako da bi ta zakon prišel na dnevni red junijskega zasedanja, torej v času, ko bo hkrati zasedal Slovenski kongres gasilcev v Slovenj Gradcu. Imamo rahlo zamudo. Moje prizadevanje in prizadevanje še tukaj gospoda Černeliča, gospoda Matuša in nekaterih je bilo že v odboru v tem, da bi to prišlo na prejšnje zasedanje. To pomeni, da bi danes že imeli pred sabo pravzaprav na tem zasedanju predlog in bi seveda resolucije, ki so potrebne o tej reorganizaciji in spremembi gasilstva Slovenije bile že narejene na podlagi obeh zakonov.</p>
               <p>Prosim vas, poslanke in poslanci, da storimo vsaj to, da sprejmemo vse te predlagane spremembe, ki niso le moje, ampak so, lahko rečem velikega števila gasilskih vodstev in organizacij in celotnega predsedstva Gasilske zveze Slovenije v tej smeri, da sprejmemo in združimo ta postopka, tako da sprejmemo osnutek za izdajo predloga zakona in da predlagatelj lahko na podlagi vseh teh pripomb resnično pripravi predlog, s tem pa hkrati omogočimo Predsedstvu gasilske zveze, da tudi ob tako sprejetem osnutku s temi pripombami se bo seveda lahko začela pripravljati resolucija in drugi kongresni dokumenti, ki so pomembni na tem področju.</p>
               <p>Upam, da ste me dovolj dobro razumeli in hkrati, da ne zavlačujem današnjega zasedanja, ki je že prebilo čas za tako imenovani odmor kosila, zato ne bom teh tez posebej razlagal, ker sem prepričan, da ste jih prebrali, ampak predlagam vam, da resnično sprejmemo te spremembe tako in da prekvalificiramo s temi spremembami in dopolnitvami dokument v osnutek za izdajo predloga zakona. Hvala.</p>
            </sp>
            <sp xml:id="SDZ1-Redna-08-1993-05-19.sp131">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo in prekinjam to točko dnevnega reda in obenem tudi dopoldanski del seje. Nadaljujemo ob 16.00 uri, in sicer z odločanjem. Tako, da prosim, da se zagotovi sklepčnost zbora.</p>
            </sp>
            <stage type="time">(Seja je bila prekinjena ob 14.02 uri in se je nadaljevala ob 16.04. uri.)</stage>
            <sp xml:id="SDZ1-Redna-08-1993-05-19.sp132">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo s popoldanskim delom. Prosim, da ugotovimo navzočnost v dvorani! Ugotavljamo navzočnost v dvorani! <stage>(50 prisotnih.)</stage></p>
               <p>Prehajamo na <title>6. TOČKO DNEVNEGA REDA - ODLOČANJE O PREDLOGU ZA IZDAJO ZAKONA O VARSTVU TOPOGRAFIJE POLVODNIŠKIH VEZIJ, Z OSNUTKOM ZAKONA</title>.</p>
               <p>Ugotavljam, da so zastopane vse poslanske skupine.</p>
               <p>Državnemu zboru predlagam, da sprejme naslednji sklep:</p>
               <p>"Predlog za izdajo zakona o varstvu topografije  polvodniških vezij, z osnutkom zakona, se sprejeme.</p>
               <p>Predlog zakona pripravi Vlada republike Slovenije.</p>
               <p>Pri pripravi zakona naj predlagatelj prouči in upošteva mnenja in stališča delovnih teles, ter stališča <stage>(pisne pripombe in predloge iz razprave poslancev na seji zbora)</stage>."</p>
               <p>Želi o predlogu sklepa kdo razpravljati? Ker ne želi nihče razpravljati zaključujem razpravo in dajem predlagani sklep na glasovanje. Ugotovimo sklepčnost! <stage>(57 prisotnih.)</stage>  </p>
               <p>Kdo je za predlagani sklep? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet in s tem zaključujem tudi to točko dnevnega reda.</p>
               <p>Prehajamo na <title>13. TOČKO DNEVNEGA REDA - ODLOČANJE O PREDLOGU ZAKONA O SPREMEMBI IN DOPOLNITVI ZAKONA O IZVAJANJU RESOLUCIJE VARNOSTNEGA SVETA OZN ŠT. 757/1992</title>.</p>
               <p>Ker ni bilo amandmajev, dajem na glasovanje predlog zakona o spremembi in dopolnitvi zakona o izvajanju resolucije Varnostnega sveta OZN št. 757/1992 v celoti. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet in s tem zaključujem to točko dnevnega reda.</p>
               <p>Prehajamo n <title>19. TOČKO DNEVNEGA REDA - ODLOČANJE O PREDLOGU ZA IZDAJO ZAKONA O VARSTVU PRED POŽAROM</title>.</p>
               <p>Preden bi odločali, pojasnilo glede predloga poslanca Sisingerja, da se predlog za izdajo zakona o varstvu pred požarom in predlog za izdajo zakona o gasilstvu obravnava in sprejme kot predlog za izdajo z osnutkom, pri čemer bi se teze prekvalificirale v osnutek zakona, ugotavljamo, da se o tem predlogu ni izreklo matično delovno telo, niti predlagatelj zakona. Matično delovno telo v razpravi takega predloga ni podalo. Sekretariat za zakonodajo in pravne zadeve v svojem mnenju opozarja še na nekatera odprta vprašanja, ki jih bo treba v nadaljnjih fazah priprave zakona še proučiti.</p>
               <p>Poleg tega predložene teze ne vsebujejo vseh določb, ki jih bo zakon vseboval, saj v tezah ni prehodnih in kazenskih določb, kar ne omogoča celoviti razprave o ureditvi teh dveh področij.</p>
               <p>Glede na to predlagam, da danes odločamo o gradivu, ki je predloženo, da pa zadolžimo predlagatelja, da čimprej in v najkrajšem roku predloži Državnemu zboru osnutek zakona.</p>
               <p>Ugotavljam, da so zastopane vse poslanske skupine, prosim, gospod Sisinger.</p>
            </sp>
            <sp xml:id="SDZ1-Redna-08-1993-05-19.sp133">
               <speaker>IVAN SISINGER:</speaker>
               <p>Spoštovani predsedujoči! Mislim, da ne drži ta zadeva, da matični odbor tega ni obravnaval. Tu je predsednik prisoten, matični odbor je teze zakona o varstvu pred požarom obravnaval na svoji redni seji in tudi v svojih stališčih sprejel v zaključkih, tako kot tukaj piše, da se prekvalificira v osnutek in da se čimprej pripravi predlog. To je predlog matičnega odbora in prosim. Dogovorili, smo se prosim na odboru, predsednik je tu, naj pove, vendar mislim, da ni tako bilo dogovorjeno na matičnem odboru, kot je tu predlagano. Na nek način se s tem ne morem strinjati.  </p>
            </sp>
            <sp xml:id="SDZ1-Redna-08-1993-05-19.sp134">
               <speaker>PODPREDSEDNIK MIROSLAV MOZETIČ:</speaker>
               <p>"Matični odbor priporoča Državnem zboru, da predlagatelju predloga za izdajo zakona o varstvu pred požarom s tezami predlaga da pripombe, ki so jih vložili, gospod Sisinger in Gasilska zveza Slovenije in ki so priložene k poročilu, vključi v predlog omenjenega predloga za izdajo zakona ter tako popravljeno gradivo predloži v obravnavo Državnemu zboru kot osnutek zakona o varstvu pred požarom." To je sklep odbora, vendar zboru je bil predložen predlog za izdajo s tezami, na dnevnem redu je bilo tudi tako določeno, da je postopek v prvi fazi. Ali je kakšna proceduralna zadeva? Če ni proceduralna, zdaj smo še pri proceduralnih zadevah.</p>
               <p>Ugotavljam, da so zastopane vse poslanske skupine in Državnem zboru predlagam, da sprejme naslednji sklep:</p>
               <p>"1.) Predlog za izdajo zakona o varstvu pred požarom se   sprejme;</p>
               <p>2.) Osnutek zakona pripravi Vlada Republike Slovenije;</p>
               <p>3.) Pri pripravi osnutka zakona naj predlagatelj prouči in upošteva mnenja in stališča delovnih teles ter stališča <stage>(pisne pripombe in predloge iz razprave poslancev na seji zbora)</stage>."</p>
               <p>Še dodaten stavek, da zadolžimo pri tretjem sklepu: "Vlada naj čimprej predloži osnutek zakona."</p>
               <p>Želi o predlogu sklepov kdo razpravljati? Gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp135">
               <speaker>ZMAGO JELINČIČ:</speaker>
               <p>Hvala lepa. Odbor za obrambo je na 2. seji od 6. do 8. aprila obravnaval ta predlog za izdajo zakona in je sprejel dva sklepa, in sicer, da se priporoči Državnemu zboru, da predlagatelju predloga za izdajo zakona o varstvu pred požari s tezami predlaga, da pripombe, ki so bile vložene, vključi v predlog omenjenega predloga za izdajo zakona ter tako popravljeno gradivo predloži v obravnavo državnemu zboru kot osnutek zakona o varstvu pred požarom.</p>
               <p>In pa, da bi se to naredilo čimprej. Namreč zadeve na področju gasilstva že tečejo po vseh teh usmeritvah, ki jih ta zakon in naslednji zakon, ki ga bomo tudi obravnavali predvidevata. Tako da v bistvu de facto stvar že gre tako, de jure jo moramo pa še urediti. Zaradi tega sem jaz za to, tako kot je že gospod Sisinger povedal, da se skrajša postopek in da se to po najhitrejši možni varianti obravnava v zboru. Hvala.</p>
            </sp>
            <sp xml:id="SDZ1-Redna-08-1993-05-19.sp136">
               <speaker>PODPREDSEDNIK MIROSLAV MOZETIČ:</speaker>
               <p>Zdaj smo pred sklepanjem o predlaganem sklepu. Prebral bom pa še drugi sklep odbora in poročilo Odbora za obrambo, katera ste tudi prejeli na klop. Drugi sklep odbora, prvega smo že prebrali, je pa tak: "Odbor predlaga Državnemu zboru, da glede na to, da je področje varstva pred požarom treba čimprej sistemsko urediti, priporoči predlagatelju, da predloži Državnemu zboru osnutek omenjenega zakona čimprej. To smo vključili tudi v predlog sklepa, ki sem ga prečital pod točko 3., tako da so te zadeve vse upoštevane. Gospod Černelič.</p>
            </sp>
            <sp xml:id="SDZ1-Redna-08-1993-05-19.sp137">
               <speaker>FRANC ČERNELIČ:</speaker>
               <p>Spoštovani predsedujoči, spoštovani! Glasoval bom za to, da se čimprej zadeva pripravi. Vložil sem tudi predlog za prekvalifikacijo. Pravniki so rekli, da ga ne morem vložiti. Vendar pozivam na to, da bi trezno razmišljali in da bi to zadevo vendarle, če je le kako možno, prekvalificirali v osnutek. Seveda sem pa naredil eno veliko napako ob dveh, ker sem se mislil javiti, torej 19. in 20. točka sta zelo povezani. Mislil sem, bom pa potem nadaljeval in vključil skupaj. Žal ne morem tega popraviti. Torej podpiram vsekakor sprejem zakona.</p>
            </sp>
            <sp xml:id="SDZ1-Redna-08-1993-05-19.sp138">
               <speaker>PODPREDSEDNIK MIROSLAV MOZETIČ:</speaker>
               <p>Torej glede preskakovanja in združevanja faz sem že odgovoril. Želi še kdo besedo? Ker ne želi nihče več razpravljati, zaključujem razpravo in dajem predlagani sklep na glasovanje. Ugotovimo sklepčnost. <stage>(66 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - OBRAVNAVA PREDLOGA ZA IZDAJO ZAKONA O GASILSTVU</title>.</p>
               <p>Predlog za izdajo zakona je v obravnavo Državnemu zboru predložila Vlada Republike Slovenije. Objavljen je bil v Poročevalcu št. 21/92.  Želi besedo predstavnik Vlade? <stage>(Ne želi.)</stage> Dejansko je predstavnik vlade oba zakona že obrazložil tudi zakon o gasilstvu pri prejšnji točki.</p>
               <p>Predlog za izdajo zakona je obravnaval Odbor za obrambo, poročilo odbora ste prejeli s sklicem. Mnenje sekretariata za zakonodajo in pravne zadeve pa ste prejeli 4.5.1993. Želi poročevalec odbora besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi besedo? Gospod Sisinger, prosim.</p>
            </sp>
            <sp xml:id="SDZ1-Redna-08-1993-05-19.sp139">
               <speaker>IVAN SISINGER:</speaker>
               <p>Spoštovani predsedujoči, spoštovane poslanke in poslanci! Tudi pri zakonu o gasilstvu, kjer ste dobili pisno vse predložene pripombe na teze tega zakona, nimam prav nobenega namena, da obrazlagam te teze, ker ste jih sami lahko povedali, povem pred zborom sledeče: Tudi te teze v zvezi z novim zakonom o gasilstvu Slovenije so bile prav tako obravnavane v številnih občinskih gasilskih zvezah in tudi v predsedstvu občinske gasilske zveze. Poleg tega je pred našim odborom bila opravljena tako imenovana konsultacija s predlagatelji tega zakona, to je s pristojnim ministrstvom, in tudi te predlagane spremembe, ki so bile predložene odboru in ki jih imate vi pred seboj, moram povedati, da je bilo v celoti doseženo popolno soglasje s strani predlagatelja, to je Ministrstva za obrambo, da se pripravi osnutek in pozneje predlog zakona o gasilstvu tak, kot je tukaj predlagano s spremembami predlaganih tez.</p>
               <p>V prvi vrsti želim povedati, da je bil poudarek Gasilske organizacije Slovenije, številnih gasilskih zvez Slovenije in tudi sam sem s številnimi občinskimi gasilskimi zvezami imel razgovore o teh vprašanjih novega gasilskega zakona v tem, da se je predlagatelj strinjal, da obdržimo v Sloveniji gasilsko organizacijo, organizirano preko gasilskih društev. Zato je tudi v teh tezah jasno poudarjeno, da operativne gasilske enote, ki bodo delovale na gašenju in reševanju drugih zadev in potreb v Sloveniji, da izhajajo dejansko iz gasilskih društev.  </p>
               <p>Temeljna naloga tega zakona je, da ohranimo gasilska društva v Sloveniji, da jih ne razvrednotimo vsega njihovega dosedanjega vlaganja, ampak obratno, da še naprej ostajajo eden od temeljnih nosilcev ne samo požarne varnosti, ampak številnih vprašanj v Sloveniji. Zato je poudarek k temu, da je treba gasilsko društvo obdržati kot pravno osebo, da je treba operativne enote formirati znotraj gasilskih društev. V tem smislu so tudi pripravljene te teze. Gasilska društva so tudi tista, katerim je treba zagotoviti, tudi v bodoče, preko lokalnih skupnosti in republiškega proračuna in predvidenih finančnih virov tista sredstva, ki so potrebna, tako za operativno reševanje požarov in drugih nalog, ki jih opravljajo, prav tako tudi na področju lokalnih skupnosti preko predvidenih skladov, da se lahko te dejavnosti tudi opravljajo.</p>
               <p>Ker je odbor v celoti sprejel vse predlagane spremembe tez soglasno in ker jih usvaja tudi predlagatelj, po razgovoru, s katerim je bilo to opravljeno, predlagam zboru, da vse predlagane pripombe in spremembe v teh tezah v celoti tudi ta zbor sprejme in se naloži predlagatelju, da pripravi temu primeren - kot je predlagano - predlog zakona.</p>
               <p>Tudi za ta predlog zakona moram povedati - ali tako točno piše ali ne piše - da smo se na odboru pogovarjali tudi za ta zakon, da ga prekvalificira Državni zbor. Mislim, da to ni v nasprotju s sedanjim poslovnikom, ker je ta zbor tisti, ki lahko prekvalificira teze v osnutek, ali lahko povzamemo, po hitrem postopku smo sprejeli dokumente, tu pa ne vem, v čem je ugovarjanje za ta dva in tudi za tega o gasilstvu, da ni mogoče Državni zbor prekvalificirati in sprejeti z vsemi pripombami, tudi iz razprave, da se pripravi predlog.</p>
               <p>Ponovno predlagam - tako kot je na odboru bilo dogovorjeno - da z vsemi sprejetimi pripombami sprejmemo osnutek predloga zakona o gasilstvu. Hvala.</p>
            </sp>
            <sp xml:id="SDZ1-Redna-08-1993-05-19.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kar zadeva predlog, velja to, kar sem že pri prejšnji točki povedal. Želi še kdo besedo? Gospod Černelič.</p>
            </sp>
            <sp xml:id="SDZ1-Redna-08-1993-05-19.sp141">
               <speaker>FRANC ČERNELIČ:</speaker>
               <p>Spoštovani! Ker je kolega Sisinger že vsebinsko zadeve povedal, bi rad opozoril na dejstvo, da smo preko Sekretariata za zakonodajo in pravne zadeve dobili tolmačenja, ki ne sedijo iz tistega, mogoče s pravnega vidika, ampak drugače pa sigurno ne sedijo in na nek način zavajajo. Osebno menim, da je treba ob pravnem tolmačenju neke dejavnosti nekoliko poznati to dejavnost, da bi to zadevo pravilno uporabljali.</p>
               <p>V prvem delu govori o tem, da je gasilstvo opredeljeno kot javna služba. Dejansko opravlja funkcije javne službe, je pa interesna organiziranost, ki je že 100 in več let stara, in sicer je zaradi interesa lastnika, zaradi interesa države, zaradi interesa zavarovalnic, ki so na nek način zainteresirane, da je nekdo, ki organizirano skrbi za zadeve. Do sedaj, ob družbeni lastnini, moram reči, da nismo poznali požigov zaradi interesa pridobitve. To se bo začelo pojavljati in gasilstvo bo, tudi po tej plati imelo svoje povečano mesto. Še bolj nevarna je zadeva, ki se je nenehno pojavljala tudi v minulem obdobju skozi obveznosti, in sicer, da je gasilstvo gospodarska javna služba. Daleč od tega. Vendarle ta trenutek plačujejo električno energijo kot obrtniki, komunalije in ostale zadeve; tako kot obrtniki. Ob tem, dokler je bilo državnega financiranja še toliko, da je pokrivalo tudi ta del, se gasilci niso toliko spraševali, čeprav so nenehno poudarjali to zadevo, je pa to popolnoma nevzdržno, kajti to je humana organizacija, ki s prostovoljnim delom, ob uporabi tehničnih sredstev in ostalega skrbi za varnost in interventnost v okolju.</p>
               <p>Tretja zadeva, ki kaže na popolno nepoznavanje tega dejstva in kaže na to, da jo spoznaš šele takrat, kadar zadevo potrebuješ, takrat je prepozno. Prej je potrebno imeti organizirano, in sicer govori o pravici, ki je nakazana v četrti tezi zakona, na strani 34, ko govori o tem, da ima vodja intervencije, da sme ob požaru in drugi nesreči, ko ni mogoče drugače zavarovati ljudi in premoženja, v skladu s tem zakonom začasno omejiti svobodo gibanja. Svoboda gibanja je omejena takrat, kadar je nevarnost za ljudi, tistih, ki niso strokovno usposobljeni za gibanje. Pravica do nedotakljivosti stanovanja - povejte mi, kdo bo takrat, ko je v stanovanju požar, ali je celo človek noter - najprej dobil od sodišča soglasje, da sme vdreti v prostor. Mora to biti. V kompletnem evropskem delu, kolikor mi je znano tudi v ameriškem, kjer je zadeva še bolj prisotna v smislu pravic, je to, da ima interventni človek takrat - v primeru nesreče - pravico vstopa v stanovanje. Pravico uživanja tuje lastnine, to gre predvsem za uporabo informacijskih sredstev in tudi priročnih in ostalih sredstev za gašenje, ki so v lasti privatnega dela, ali podjetniškega, torej lastnine v lasti nekoga. Nikjer v svetu ni to, da v tistem trenutku, ko to potrebuješ, ne bi to lahko uporabil. Če poskušam to drugače reči - vidimo utopljenca, ki se utaplja, seveda najprej gremo k njemu po podpis, da da soglasje, ki ga overovimo na sodišču, da ga lahko rešimo. Žal, te zadeve tako ne gredo.</p>
               <p>Vse te stvari so v 39. in 40. tezi detajlno opisane. Verjemite mi, da je odgovornost, ki jo nalaga taka oblika tudi v tisti posredni zadevi velika, zahteva tudi odgovorne in strokovne kadre na tem področju. Gasilstvo te odgovorne in strokovne kadre ima in jih bo moralo vzgajati tudi naprej. Govori tudi o zadevah, da so v gradivu uporabljani izrazi, ki niso splošno znani. Pravi, v besedilu posamičnih členov so nekateri pojmi, ki v zakonu niso jasno opredeljeni, recimo poklicno jedro, najvišje kategorizirane operativne enote in tako naprej. Moram povedati, da so to strokovni izrazi, ki jih ta dejavnost uporablja. Če jih ne pozna pravni kadar, se bo treba pozanimati in v takem primeru dati.</p>
               <p>Mislim, da je lahko pripomoček, vendar bi vas opozoril, da upoštevaje, tako pri zakonu o požarnem varstvu in zakonu o gasilstvu mnenje tudi skozi ta del, ki sem ga jaz poskušal na nek način utemeljevati.</p>
               <p>Skratka menim, če že nismo uspeli zakona o varstvu prekategorizirati, potem menim, da je zakon o gasilstvu toliko ločen, da ga lahko naredimo in da naredimo gasilski organizaciji to uslugo, da bo ob kongresu lahko svoje akte, ki temeljijo na teh osnovah, nekako oblikovala. Menim, da ne morete bistveno zgrešiti, če zadevo potrdite. Ker bo predlog pripravljen, če se boste tudi ostali strinjali, pa se bo naredil še tisti drobni del popravka ob predlogu z amandmaji. Hvala lepa.</p>
            </sp>
            <sp xml:id="SDZ1-Redna-08-1993-05-19.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-08-1993-05-19.sp143">
               <speaker>ZMAGO JELINČIČ:</speaker>
               <p>Predlagal bi gospodu predsedniku, da da na glasovanje predlog, ki ga je dal gospod Černelič.</p>
            </sp>
            <sp xml:id="SDZ1-Redna-08-1993-05-19.sp144">
               <speaker>PODPREDSEDNIK MIROSLAV MOZETIČ:</speaker>
               <p>Mislim, da ga ne morem dati, ker v poslovniku piše, da se ob sprejemanju dnevnega reda določi tudi, ali se zadeva sprejema po skrajšanem, ali po hitrem postopku, vmes to ni možno. In mislim, da bo dosežen namen, tudi če bodo predlagatelji, ko bodo osnutek predlagali, da se združi osnutek in predlog in bo tudi lahko na junijski seji sprejeto. Želi še kdo razpravljati? Ker ne želi nihče več razpravljati, zaključujem razpravo. Državnemu zboru predlagam, da sprejme naslednji sklep:</p>
               <p>1.) Predlog za izdajo zakona o gasilstvu se sprejme.</p>
               <p>2.) Osnutek zakona pripravi Vlada Republike Slovenije.</p>
               <p>3.) Pri pripravi osnutka zakona naj predlagatelj prouči in upošteva mnenja in stališča delovnih teles ter stališča (pisne pripombe in predloge iz razprave poslancev na seji zbora; Dodamo tudi tukaj, Vlada naj osnutek zakona pripravi čimprej.</p>
               <p>Želi o predlogu sklepa kdo razpravljati? Ker ne želi nihče razpravljati, zaključujem razpravo in dajem predlagani sklep na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(67 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet. S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA - OBRAVNAVA PREDLOGA ZAKONA O GOSPODARSKIH DRUŽBAH</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Objavljen je bil v poročevalcu št. 7/93. Želi besedo predstavnik Vlade? Želi. Prosim, gospod minister.</p>
            </sp>
            <sp xml:id="SDZ1-Redna-08-1993-05-19.sp145">
               <speaker>LOJZE JANKO:</speaker>
               <p>Spoštovano predsedstvo, spoštovane gospe poslanke, gospodje poslanci! Pred nami je zadnja sklepna faza zakonodajnega postopka o gospodarskih družbah. Gre za zakon, ki je nedvoumno eden od ključnih najpomembnejših zakonov, ki bodo pomenili poleg še nekaterih drugih potrebni normativni okvir in podlago za tržno naravnan gospodarski sistem.</p>
               <p>V dosedanjih dveh fazah zakonodajnega postopka, pri čemer je bila faza osnutka zakona ponovljena, da bi se omogočila kvalitetna in poglobljena razprava, so bili v celoti sprejeti tako koncept kot sama zasnova zakona, kakor tudi vse bistvene temeljne rešitve oziroma vse pomembne vsebinske opredelitve.</p>
               <p>V dosedanjih zakonodajnih fazah so bili izraženi predlogi, pobude in zahteve za še jasnejše, še natančnejše opredelitve nekaterih določb v tem izredno zahtevnem zakonu.</p>
               <p>Predlagatelj pri tem ves čas izhaja iz soglasno sprejetega osnovnega izhodišča, da moramo na tem področju oblikovati čist, z evropskimi rešitvami, standardi in zahtevami v celoti usklajen in prilagojen sistem, in na drugi strani čim bolj natančen, jasen prehod, v katerem se bo treba čim hitreje in čim kvalitetneje prilagoditi novemu zakonu.</p>
               <p>Prav zato predlagatelj ne more sprejeti nekaterih očitkov, da so določene zadeve sicer zanimivo urejene v zakonu, da so primerne, vendar le za evropske razmere, za nas pa ne oziroma še ne. Treba bo namreč sprejeti izhodišče, da bo znanih lastnikih kapitala ti učinkovito skrbijo in seveda zagotavljajo, da tak kapital ne izgine.</p>
               <p>Vsebine zakona ne bi ponavljal, rad bi pa poudaril dva sklopa rešitev. V prvi sklop sodi skrb in odgovornost za slovenski jezik. Gre za skrb v okviru vsebine in namena tega zakona, zakona, ki je predvsem statusni zakon. Predlagatelj se je zato odločil za rešitve, ki so zajete v določbah 10. člena zakona, ko govori o objavi podatkov in sporočil družbe, ki jih je treba izdelati in objaviti v slovenščini. Za rešitev v 20. členu predloga zakona, da mora biti firma v vsakem pogledu v slovenskem jeziku in da se lahko prevod v tuji jezik uporablja samo skupaj s firmo v slovenskem jeziku. In za opredelitev v 246. členu predloga zakona, da mora biti vsaj en član uprave v delniški družbi državljan Republike Slovenije.</p>
               <p>Potem bo Vlada še na jutrišnji seji pozorno še enkrat proučila ta problem, ali je možno in potrebno, ter potem, ali je to tudi spodbudno za kapital, da bi vsaj polovica ali večina članov uprave bila slovenskih državljanov, ali pa celo vsi.</p>
               <p>Ob tem bo predlagatelj zagotovil, da bo tudi v vseh drugih ustreznih zakonih zagotovljena ustrezna skrb oziroma pozornost in spoštovanje slovenskega jezika. Morda bo celo potreben nek zakon, ki bo razčlenil ustavno določbo oziroma izhodišče o slovenščini kot uradnem jeziku v Republiki Sloveniji in o uradnih jezikih tudi italijanščine in madžarščine na območjih občin, v katerih živita italijanska oziroma madžarska narodna skupnost.</p>
               <p>Ureditev teh vprašanj bo treba imeti pred očmi tudi, ko bomo delali oziroma oblikovali na novo zakon o delovnih razmerjih, zakon o varstvu potrošnikov in drugo zakonodajo. Ob tem pa Vlada meni, da slovenskega jezika ni mogoče uspešno oz. učinkovito varovati samo z najrazličnejšimi zakoni in drugimi predpisi. Ključna oz. bistvena je zrela in živa ter pokončna narodna zavest o potrebi, po skrbi in negi, predvsem pa po spoštovanju slovenskega jezika, zavest o lastni identiteti odločna in tudi dovolj široka, pa tudi strpna, da ne bo zavračala vsega tujega kot sovražno in nesprejemljivo.</p>
               <p>Drugo pa je vprašanje ureditve prehodnega stanja. V prehodnem stanju bi morali zagotoviti čim bolj tekoči prehod na novo tako glede organiziranja kakor tudi glede delovanja subjektov tržnega gospodarstva in sicer brez odvečnih administrativnih in drugih postopkov. Ključno je bilo tu vprašanje, kako zagotoviti čim hitrejšo in čim bolj učinkovito rešitev, da bodo ti subjekti vodili računovodstvo oz. poslovne knjige v skladu s tem zakonom oz. s finančnimi standardi in načeli, ki jih bo določila pooblaščena organizacija. Vsa obstoječa podjetja bodo lahko, ne pa morala voditi računovodstvo po novem že od 1.1.1993, morajo pa še uporabljati določbe zakona o računovodstvu za polletne oziroma letne izkaze oziroma poročila, da bo država lahko zakonito zajemala davek na dobiček in da se bodo še prikazovali potrebni statistični podatki na ravni Republike Slovenije. Vsa podjetja, ki se bodo lastninsko preoblikovala po zakonu že letos, pa bodo seveda morala in mogla tudi uporabljati nove računovodsko knjigovodske standarde od svoje ustanovitvene oziroma otvoritvene bilance naprej.</p>
               <p>Ko bo zakon o družbah, prepričani smo, da bo sprejet, sprejet, se bo pravo delo šele začelo. Gre namreč za popolno seznanjanje z njegovo celotno vsebino, tako znotraj podjetij, znotraj državnih organov in znotraj drugih institucij. Vlada ob tem ugotavlja, da so v zaključnih fazah tudi vsi drugi, za izvajanje zakona o gospodarskih družbah pomembni oziroma z njim neločljivo povezani drugi zakonski projekti: revidiranje, notariat, sodelovanje delavcev pri upravljanju, trg vrednostnih papirjev, sanacija, tečaj in podobno. Šele vsi ti zakoni skupaj bodo predstavljali potrebno normativno podlago za trajno tržno zasnovan gospodarski sistem. Da bomo lahko ne samo govorili o pravni državi, pa tudi da bomo imeli urejen pravni red, je seveda treba čimprej oblikovati in sprejeti, in tu Vlada že deluje v tej smeri, vse tiste zakone, ki pomenijo oblikovanje sodobnih učinkovitih, državnih in drugih organov. Gre za zakon o ustavnem sodišču, o sodiščih, o socialnih in o delovnih, o državnem tožilstvu, o računskem sodišču, o varuhu pravic državljanov, o davčni zakonodaji in drugo.</p>
               <p>V imenu Vlade predlagam, da predlog zakona po izvedeni razpravi sprejmete. Hvala.</p>
            </sp>
            <sp xml:id="SDZ1-Redna-08-1993-05-19.sp146">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona sta obravnavala Odbor za gospodarstvo in Komisija z narodne skupnosti. Poročila delovnih teles ter mnenje Sekretariata za zakonodajo in pravne zadeve ste prejeli. Želijo poročevalci delovnih teles besedo? Prosim, najprej gospod Feri Horvat, potem Battelli.</p>
            </sp>
            <sp xml:id="SDZ1-Redna-08-1993-05-19.sp147">
               <speaker>FRANC (FERI) HORVAT:</speaker>
               <p>Hvala, gospod podpredsednik. Spoštovane poslanke in poslanci. Odbor, kot ste slišali in prebrali v poročilu, je obravnaval predlog zakona in ste ga dobili s sklicem. Odbor na osnovi te obravnave predlaga Državnemu zboru, da obravnava in tudi sprejme ta izjemno pomemben sistemski zakon, ki bo skupaj z nekaterimi drugimi zakoni, ki jih imamo tudi na tej seji na dnevnem redu pomenil zaokrožitev in kompletiranje tržnega gospodarskega sistema. Odbor, kot vidite, sicer predlaga vrsto dopolnil in je dal tudi vrsto pobud Vladi za izboljšanje teksta, vendar večina teh dopolnil in pobud ne posega v samo koncepcijo oziroma vsebino zakona, temveč pomeni pravno tehnične izboljšave in večjo jasnost zakona.</p>
               <p>Z zadovoljstvom ugotavljam, da je Vlada tudi večino dopolnil odbora podprla. Odbor ocenjuje, da gre za celovit, kakovosten in z državami tržne ekonomije v veliki meri usklajen oziroma kompatibilen zakon, kar je zelo pomembno, tako za domače kot tudi za tuje poslovne subjekte, zlasti še za potencialne vlagatelje. V tem smislu in za prihodnje vključevanje Slovenije v Evropsko skupnost in sploh v evropski gospodarski prostor, je pomembno dejstvo, da so v zakonu upoštevana priporočila oziroma direktive Evropske skupnosti. Pri pripravi tega zahtevnega zakonskega projekta je nedvomno veliko prispevala vključitev stroke, znanosti in gospodarske prakse tako v času priprave kot tudi v zaključni obravnavi predloga zakona. Tako so pri pripravi zakona sodelovali naši vodilni teoretiki gospodarskega prava Univerze v Ljubljani, Univerze v Mariboru in praktiki sodišč, Gospodarske zbornice, obrtne zbornice in drugih asociacij. Tak način priprave zakona je lahko koristna izkušnja tudi za druge zahtevne zakonske projekte.</p>
               <p>Zakon o gospodarskih družbah ne pomeni le natančnega pravnega kodeksa za delovanje gospodarskih družb, temveč bo zagotovil znatno večjo varnost pravnega prometa, večjo varnost državljanov v odnosu na gospodarske subjekte, preglednost za tuje partnerje in sploh večjo pravno varnost za gospodarsko življenje v državi Sloveniji nasploh. Skratka mislim, da ni pretirana trditev, da ta zakon Slovenijo še bolj evropeizira in internacionalizira. In končno, običajno za tem pultom izrekamo kritike, mislim,da je kdaj treba tudi reči pohvalno besedo. Mislim, da je ta sklepna obravnava predloga zakona o gospodarskih družbah priložnost, ko kaže izreči vsem, ki so sodelovali pri snovanju tega zelo pomembnega zakona zahvalo in pohvalo. Hvala lepa.</p>
            </sp>
            <sp xml:id="SDZ1-Redna-08-1993-05-19.sp148">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Battelli.</p>
            </sp>
            <sp xml:id="SDZ1-Redna-08-1993-05-19.sp149">
               <speaker>ROBERTO BATTELLI:</speaker>
               <p>Hvala lepa. Tudi na Komisiji za narodni skupnosti je bil ta zakon ocenjen zelo pozitivno. Vendar se je celotna razprava osredotočila na 10. člen, ki varuje slovenski jezik in ki omogoča tudi varovanje italijanščine oziroma madžarščine na narodnostno mešanih območjih. V tem smislu je komisija oblikovala amandma k 10. členu, po katerem je uporaba italijanščine oziroma madžarščine na tistih območjih, ki so opredeljena kot narodnostno mešana, obvezna pri izdelavi tistih dokumentov, tistih oblik komuniciranja gospodarskih družb z okolico in znotraj njih samih, ki zadevajo predvsem izvajanje pravic zaposlenih, ali pa te komunikacije, ki so pomembne za okolje. Tako kot je opredeljeno v 10. členu.</p>
               <p>Ko smo na Ustavni komisiji, v prejšnjem sklicu razpravljali o 11. členu ustave, ki pravi, da je poleg slovenščine uradni jezik tudi italijanščina in madžarščina na območjih občin, ki so opredeljene kot narodnostno mešane, je nekdo predlagal, da se ta dikcija modificira in da se reče, da je uradovalni jezik lahko italijanščina oziroma madžarščina. To ravno zaradi tega, da bi se dvojezičnost omejila na komuniciranje države, javnih služb s pripadniki narodnih skupnosti in obratno. To je odstopanje od nivoja že pridobljenih pravic za obe narodni skupnosti v zakonodaji ravno na tistih točkah, ki so zelo važne za razumevanje in komuniciranje znotraj takratnih organizacij združenega dela in sedanjih gospodarskih družbah.</p>
               <p>Mi se zavedamo, da se določene stvari lahko urejajo tudi skozi področno zakonodajo, tako kot Vlada tudi predlaga, vendar menimo in smo menili, skorajda soglasno, da lahko s tem zakonom, ki je splošni zakon, storimo lahko korak k ohranjanju že doseženih pravic in celo majhen korak naprej k doseganju integralne dvojezičnosti na narodnostno mešanih območjih. V tem smislu smo tudi razumeli 11. člen ustave, kot tisti člen, ki napotuje na to, da se celotno življenje na narodnostno mešanih območjih odvija v obeh jezikih, kar na noben način ne pomeni, da pride do diskriminiranja slovenščine, da se razumemo.</p>
               <p>Drugi ugovor, ki je bil dan temu amandmaju, je bil ta, da bodo na ta način gospodarske dejavnosti hendikepirane na narodnostno mešanih območjih, ker bo to predstavljalo večji strošek. Mi v komisiji smo bili mnenja, skoraj soglasnega, da eventualne težave, ki bi se s tem ustvarile, ne morejo iti na račun neke jeze, nekega gneva, ki bi se sproščal na manjšinah. To ne more iti na račun izvajanja pravic na narodnostno mešanih območjih. Nečesa se je treba zavedati. Če bomo mi hoteli realizirati pravice narodnih skupnosti in udejaniti v duh in črko ustave, bo to nekaj več stalo. Seveda, teh pravic se ne bo dalo uresničiti, če ne bo finančnega pokritja za to. To bo morala država, tudi ob določanju odnosov med lokalno samoupravo in njo samo in tudi obratno, lokalna samouprava v tem urejanju odnosov do države imeti v vidu.</p>
               <p>Iz vseh teh razlogov smo oblikovali ta amandma.  Pozivam vas, da upoštevate te argumente in da za njega glasujete. Hvala.</p>
            </sp>
            <sp xml:id="SDZ1-Redna-08-1993-05-19.sp150">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo. Kdo želi razpravljati? Gospod Lap. Prosim, da se pisno prijavljate.</p>
            </sp>
            <sp xml:id="SDZ1-Redna-08-1993-05-19.sp151">
               <speaker>SAŠO LAP:</speaker>
               <p>Spoštovani! Lahko mi verjamete, da na tej točki, ko bo govora o slovenskem jeziku, da bomo vztrajali. Kot sem že povedal na odboru, je to za nas izredno občutljivo področje in bi kar po vrsti povedal par stvari, s katerimi smo bili kot predlagatelji amandmajev na odboru k 10. členu - pač potrebno je bilo reagirati.</p>
               <p>Če grem po vrsti. 10. člen, kot smo prvotno predlagali amandma, ki bi se glasil, s tem da moram povedati, da je bil ta amandma povzet, vendar ne v celoti. Rekli smo tako: Vprašanje jezika je za nas bistveno civilizacijsko, kulturno, politično, gospodarsko, moralno in nacionalno vprašanje. Žal je za mnoge še zmeraj zgolj obrobno, dasi vemo, da so meje posameznega jezika tudi njegove meje misli.</p>
               <p>Vprašanje uporabe slovenskega jezika je v zadnjem času najbolj zaostreno v gospodarstvu, ker se zaradi nekaterih negativnih pojavov, ki jih pogojuje nova jezikovna internacionalizacija, na žalost. Pri mnogih stopnjuje občutek jezikovne ogroženosti. To je usoda malih. Še zlasti se stopnjuje občutek ogroženosti s strani zaposlenih v tistih firmah, kjer je večinski lastnik tujec, kakršnikoli tujec, ki v sporazumevanju z zaposlenimi ne zna oziroma ne uporablja slovenskega jezika. Zato nikakor ne moremo dopustiti, da bi slovenščina pristala zgolj na ravni družinskega jezika in zato je potrebno uporabljati slovenski jezik, ne samo na manifestativni ravni državnih inštitucij, ampak obvezno v vseh družbah, tudi v tistih v katerih je večinski lastnik tujec. Predlagatelj zakona je res zavezal družbo, da objavlja podatke in sporočilo v slovenskem jeziku, da posluje s potrošniki v slovenščini, toda pozabil je določiti obvezno rabo slovenskega jezika v medsebojnem sporazumevanju na vseh ravneh družbe. Zato menimo, da je predlagani amandma iz zgoraj navedenih razlogov upravičen.</p>
               <p>Po tem se je pojavilo mnenje Sekretariata za zakonodajo in pravne zadeve, v katerem k 10. členu razmišlja tako, ali morda hoče celo uzakoniti obvezni pogovorni jezik zaposlenih med delom, odmori, malico in tako dalje. Zanimivo razmišljanje. Naš namen je bil, da stvar oblikujemo tako, jasno s tem mnenjem Sekretariata za zakonodajno in pravne zadeve, ki smo ga dobili k amandmaju k 10. členu menimo, da je zelo nekorektno povzel vsebino pomena. Poudarjam: sporazumevanja v slovenskem jeziku - ko pravi, da hočemo uzakoniti obvezni pogovorni jezik zaposlenih med delom, odmori, malico in tako dalje.</p>
               <p>Iz vsebine obrazložitve našega amandmaja k 10. členu je razvidno, da ne gre za pogovorni jezik zaposlenih med odmori in malico, ampak da gre za jezikovni odnos med jezikom večinskega lastnika - tujca in jezikom delojemalca, državljana Slovenije. V obrazložitvi smo napisali, da želimo z odstavkom k 10. členu predpisati slovenščino kot sporazumevalni jezik med večinskim lastnikom in zaposlenimi v njegovem podjetju. Ne želimo, da bi se v slovenskem gospodarskem prostoru ponavljala zgodba iz Papirnice Vevče, kjer večinski lastnik, Avstrijec, komunicira s podrejenimi v nemškem jeziku.</p>
               <p>V slovarju slovenskega knjižnega jezika lahko preberemo - legitimno je zadeva opredeljena pri glagolu "sporazumevati se". Pomenska raba v smislu posredovati misli, informacije, sporazumevati se v tujem jeziku - na strani 861. S tem amandmajem k 10. členu smo hoteli doseči, da se večinski lastnik, ki je tujec, mora sporazumevati oziroma komunicirati z zaposlenimi v slovenskem jeziku. Oblikovalec mnenj, torej sekretariat, je pri tem, ko se sklicuje na 61. in 62. člen Ustave Republike Slovenije, saj je po našem mnenju presegel intenco ustavodajalca. Ustavodajalec je v 61. členu menil, da zavaruje pripadnika drugega naroda, torej ne slovenskega, da goji in izraža svojo kulturo in uporablja svoj jezik in pisavo v okvirih kulturno-umetniških društev in podobno. Dobesedno tolmačenje 61. in 62. člena ustave, kakor ga razume oblikovalec mnenja ustvarja paradoksalno situacijo, ko lastniku tujcu daje enake pravice glede rabe jezika in pisave, kot Slovencu delojemalcu, kar vsekakor ni bil namen ustavodajalca pri oblikovanju ustavne</p>
               <p>določbe, vsaj po naše ni bil ta namen. Oblikovalec mnenja citira določbe prvega odstavka 15. člena, vendar pa pozabi navesti, poudarjam, pozabi navesti drugi del, in to tisti del 15. člena, ki pravi: človekove pravice in temeljne svoboščine so omejene samo s pravicami drugih in samo v primerih, ki jih določa ta ustava.</p>
               <p>Namreč, če izhajamo iz interpretacije 61. člena, kakor je tam podano v mnenju, ki pravi: da se vsakomur jamči pravica, da prosto uporablja svoj jezik in pisavo; imamo potem situacijo, v kateri pravica delodajalca tujca, da uporablja svoj jezik in delojemalca Slovenca, da ravna enaka, prideta do kolizije.</p>
               <p>Iz sklepa Ustavnega sodišča Republike Slovenije 123-92, z dne 22.4.1993, na 2. strani izhaja, da kadar pride do konflikta med ustavnimi načeli oziroma ustavno zajamčenimi pravicami, dobrinami, je treba v tako imenovanem tehtanju načina izvajanja pravice presoditi, kateri izmed ustavno varovanih pravic je potrebno dati prednost. Torej, se je treba odločiti.</p>
               <p>Ker se med seboj soočata pravica tujca, da uporablja svoj jezik in pravica delojemalca - Slovenca, da ima enako pravico. Za enako pravico menimo, da je poseg v načelo 61. člena ustave dopusten, saj je nujno, da varuje Slovenca, pripadnika naroda Republike Slovenije, da v svoji domovini izvirno uporablja svoj jezik tudi v odnosu do delodajalca tujca.</p>
               <p>Tujcu delodajalcu je res kršena njegova pravica, da uporablja svoj jezik z vidika, kot to vidi oblikovalec mnenja, vendar ima domovino, torej zajamčeni jezikovni prostor, kjer lahko suvereno uporablja svoj jezik in pisavo. In zato je upravičena zakonska omejitev, ki smo jo glede rabe jezika določili v našem amandmaju k 10. členu pri tehtanju komu dati prednost pri varovanju ustavno zavarovane dobrine in jo odločili tako, kot govori ta "sporni" amandma. Toliko za enkrat. Hvala lepa.</p>
            </sp>
            <sp xml:id="SDZ1-Redna-08-1993-05-19.sp152">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp xml:id="SDZ1-Redna-08-1993-05-19.sp153">
               <speaker>DR. METKA KARNER-LUKAČ:</speaker>
               <p>Res gre vsa pohvala avtorjem tega obsežnega gradiva, ki predstavlja izredno kompleksno in razvejano pravno regulativo razreševanja statusnih vprašanj upravljanja, vodenja ter lastništva gospodarskih družb. Nekako me spominja, zaradi obširnosti namreč in podrobnega prepisovanja na zakon o združenem delu s 600 členi, no predloženi zakon jih ima  nekoliko manj.</p>
               <p>Splošna ocena, ki jo slišimo, da je izredno visoko strokoven, morda bi rekla, da kaže predvsem ambicijo akademskih pravnih krogov, ki so ta zakon pripravljali in bolj ali manj posrečeno prepisovali iz tujih pravnih ureditev nekatere zadeve.  </p>
               <p>Moram reči, da je pri tem vidno pomanjkanje lastnih izkušenj, ali pa niso bili k sodelovanju pritegnjeni tisti gospodarstveniki, ki imajo že nekaj izkušenj. Kajti že od leta 1988 velja zakon o podjetjih, tudi pri nas že deluje nekaj urejenih kapitalskih družb, ki imajo na trgu tudi vrednostne papirje. Morda bi bilo dobro, da bi tudi te pritegnili k sodelovanju.</p>
               <p>No, vendar vse to, na kar sem dala pripombe že na predzadnji seji zboru, niso bile nekako upoštevane, zato sem tokrat predložila amandmaje, ker menim, da se z predloženimi amandmaji da zadeva izboljšati. Namreč, če predlagatelj ne bo dovolj proučil tega, bo verjetno nastopila potreba, da bomo zakon dopolnjevali že čez kakšno leto.</p>
               <p>Opozorila bi samo na nekatere zadeve, ki so vredne razmisleka in pa seveda, da bi se v tem smislu zakon sam izboljšal.</p>
               <p>Predlagala sem, da je sestavni del letnega poročila tudi izkaz porabe dobička in kritja izgub, kajti ta lahko pokaže tudi razporeditve nerazporejenih dobičkov iz preteklih let, kajti vemo, da je rok 5 let predolg.</p>
               <p>Naslednja stvar, na katero opozarjam, je ta, na kakšen način družba pokriva izgubo. Namreč, žal, zakon premalo upošteva delitev trajnega kapitala družbe na osnovni kapital in      rezerve. Kot vemo, bodo podjetja po lastninskem preoblikovanju vstopila brez vsakega kapitala v rezervah in bo ves trajni kapital pomenil osnovni kapital in bo razdeljen na delnice. Zato je v zakonu izredno pomembno, da navedeno, iz katerih virov in kako se bodo izgube pokrivale. Vsaka kapitalska družba ima rezerve, prvenstveno jih namenja, da pokrije izgube v primeru, ko jih ni možno pokriti na drug predpisan način. Popravek v okviru rezerv pomeni, da bo družba lahko izkazovala tudi negativne vrednosti rezerv, kar je v svetu običajno. Izguba se najprej pokriva z odpisom rezerv in šele, v kolikor te ne zadoščajo, lahko poseže v osnovni kapital. Pri tem moram opozoriti, da je odpis osnovnega kapitala družbe lahko samo izjemen. To v primeru kapitalskih družb ni več knjigovodsko dejanje. To je vezano na vračilo delnic, kar je še zlasti težko, v primeru, ko imamo prenosniške delnice, kajti družba mora delnice vzeti nazaj.</p>
               <p>Jaz sem to obširno napisala in utemeljila v amandmajih, lahko si preberete, kogar to zanima.</p>
               <p>Dotaknila bi se še enega amandmaja, in sicer amandmaja na 191. člen, ko prvi, da ni mogoče delnice prodajati pod nominalno vrednostjo. Tudi to je potrebno razmisliti, kajti delnice se bodo prodajale pod nominalno vrednostjo. V primeru, ko bomo izvajali notranji odkup, kjer bomo uveljavljali 50% popust, če bo to sprejeto, torej pomeni, da se bodo kupovale oziroma prodajale pod nominalno vrednostjo. Prav tako je pomembno, da to določilo ostane tudi zato, ker v primeru, ko je družba zainteresirana, da dividend ne izplača in so delničarji zainteresirani, da te dividende reinvestirajo, se tudi dajejo določeni popusti.</p>
               <p>Tretja zadeva, na katero želim opozoriti, je odkup lastnih delnic. Tudi to je zelo pomembno dejanje. Videla sem, da Vlada utemeljuje, da to nastopi samo v primeru kadar družbe želijo špekulirati. Vedno gledamo na najslabšo možno varianto. Družba že ob izdaji lahko določi, da bo določeno emisijo delnic kasneje odkupovala, seveda pa mora za to narediti poseben program. S tem si zagotovi možnost optimalnega obsega osnovnega kapitala in primerni donos na delnico. Ob enem je tudi to pomembno za kupce delnic, saj si zagotavljajo večjo ročnost vloženih sredstev in neodvisnost od kompliciranih borznih poslov, kar je zlasti pomembno za male delničarje, in to bomo skoraj vsi.</p>
               <p>Naslednja stvar je pridobivanje lastnih delnic, ta, isti 240. člen govori o tem - kjer zakon predvideva, da je to možno samo v določenih primerih, vendar mora družba v ta namen formirati poseben sklad za odkup delnic, ki ga sme polniti samo iz dobička, v kolikor ga ustvari. Kot sem že prej rekla, naša podjetja bodo, po lastninskem preoblikovanju ostala brez rezerv. Kako bodo dobiček ustvarila, je drugo vprašanje. Če ne odpremo te možnosti odkupa lastnik delnic, brez da se formira poseben sklad, ki se napaja iz dobička, ne bodo družbe mogle intervenirati pri lastnih vrednostnih papirjih.</p>
               <p>Naslednja zadeva na katero želim opozoriti je 276. člen, ko govori o članih nadzornega sveta, da so lahko deležni dobička. Dobiček pripada vedno samo lastnikom, torej delničarjem; lahko so deležni, v kolikor so delničarji. Namesto dobička lahko dobivajo nagrado, to je spet druga zadeva, ki jo opredeli statut in pa da člani nadzornega sveta ne morejo sami sebi oziroma ožjim družinskim članom odobravati kreditov. V trenutni situaciji bi to bila lahko zelo velika zloraba ravno zato, ker so pred nami notranji odkupi in 50% popusti.</p>
               <p>Dodelati je treba tudi poglavje - prenos glasovalne pravice, ki je zelo togo urejen. Namreč zakon predvideva, da je potreben pisni prenos, in sicer v samem podjetju. To bo pri 2 milijona delničarjev zelo težko, lahko pa status to poenostavi, vendar ne more poenostaviti, če v zakonu tako določilo stoji.</p>
               <p>Še ena stvar, katero predlagam, da ne bi uporabljali besedo "skupščina", ampak lepo slovensko besedo "zbor delničarjev" seveda čez cel zakon mislim.</p>
            </sp>
            <sp xml:id="SDZ1-Redna-08-1993-05-19.sp154">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZA IZDAJO ZAKONA O REGISTRU Z OSNUTKOM ZAKONA</title>.</p>
               <p>Predlog za izdajo zakona z osnutkom zakona je v obravnavo Državnemu zboru predložila Vlada Republike Slovenije. Objavljen je bil v Poročevalcu številka 5/93. Želi besedo predstavnik vlade? <stage>(Ne želi.)</stage></p>
               <p>Predlog za izdajo zakona je obravnaval Odbor za notranjo politiko in pravosodje. Poročilo odbora ter mnenje Sekretariata za zakonodajo in pravne zadeve ste prejeli s sklicem seje. Želi poročevalec odbora besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi razpravljati?</p>
               <p>Ker ne želi nihče razpravljati, zaključujem razpravo.</p>
               <p>Državnemu zboru predlagam, da sprejme naslednji sklep.</p>
               <p>Prvič. Predlog za izdajo zakona o sodnem registru z osnutkom zakona se sprejme.</p>
               <p>Drugič. Predlog zakona pripravi Vlada Republike Slovenije.</p>
               <p>Tretjič. Pri pripravi predloga zakona naj predlagatelj prouči in upošteva mnenje in stališča delovnih teles ter stališča <stage>(pisne pripombe in predloge z razprave poslancev na seji zbora)</stage>.</p>
               <p>Želi o predlogu tega sklepa kdo razpravljati?</p>
               <p>Ker ne želi nihče razpravljati, zaključujem razpravo in dajem ta sklep na glasovanje. Ugotovimo sklepčnost.</p>
               <p>Še enkrat bomo ponovili. Ugotavljamo sklepčnost. 41. Nismo vsi pritisnili. Poslance, ki so v dvorani, prosim, da pridejo v dvorano. Prosim.</p>
            </sp>
            <sp xml:id="SDZ1-Redna-08-1993-05-19.sp155">
               <speaker>SAŠO LAP:</speaker>
               <p>Gospod predsedujoči, naj mi prisotni ne zamerijo, resnično ne razumem. V petek je sklican Odbor za gospodarstvo in ne razumem zdaj, kako ste zaključili razpravo na to točko. Govorim o točki zakona o gospodarskih družbah. <stage>(...Sekretarka: ...zaključena razprava.)</stage></p>
            </sp>
            <sp xml:id="SDZ1-Redna-08-1993-05-19.sp156">
               <speaker>PREDSEDNIK MIROSLAV MOZETIČ:</speaker>
               <p>In tudi zaključena, seveda, saj ni bilo nič razpravljalcev. <stage>(Vmes Sašo Lap: Zato, ker jaz imam še.)</stage> Ja, sem vprašal in čakal. <stage>(Lap: Dobro, hvala.)</stage></p>
               <p>Smo pri 22. točki in sicer pred glasovanjem. Če so še poslanci v bližini, naj pridejo noter. Gospod Lap, še enkrat.</p>
            </sp>
            <sp xml:id="SDZ1-Redna-08-1993-05-19.sp157">
               <speaker>SAŠO LAP:</speaker>
               <p>Želim pojasnilo oziroma odgovor, kot sem v začetku rekel, zakaj potem v petek Odbor za gospodarstvo, ki bo obravnaval še te stvari? Ne razumem. Prosim za odgovor.</p>
            </sp>
            <sp xml:id="SDZ1-Redna-08-1993-05-19.sp158">
               <speaker>PREDSEDNIK MIROSLAV MOZETIČ:</speaker>
               <p>Se oproščam. Nisem vprašanja slišal dobro. Zato, ker so bili vloženi amandmaji. Razpravljali smo o osnutku, vloženi so bili amandmaji po normalni proceduri oziroma o predlogu, odbor bo pregledal amandmaje, pripravil svoja stališča, prav tako tudi Vlada, in ko bo to zrelo, bomo dali v odločanje. Če pa ste vložili pisne amandmaje, so vloženi, brez da jih berete tukaj.</p>
               <p>Ponavljam, da smo pri točki 22. in to je predlog za izdajo zakona o sodnem registru z osnutkom zakona, in sicer pred sklepanjem o sklepu. Ga bom še enkrat prebral, ker prej nismo bili vsi navzoči: Državnemu zboru predlagam, da sprejeme naslednji sklep.</p>
               <p>Prvič. Predlog za izdajo zakona o sodnem registru z osnutkom zakona, da se sprejme.</p>
               <p>Drugič. Predlog zakona pripravi Vlada Republike Slovenije.</p>
               <p>Tretjič. Pri pripravi predloga zakona naj predlagatelj preuči in upošteva mnenja in stališča delovnih teles ter stališča, pisne pripombe in predloge iz razprave, ki je sicer ni bilo, poslancev na seji zbora. Ugotovimo sklepčnost! Ugotavljamo sklepčnost! <stage>(61 prisotnih.)</stage></p>
               <p>Kdo je za predlagani sklep? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlagani sklep sprejet in s tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O LASTNINSKEM PREOBLIKOVANJU PODJETIJ</title>.</p>
               <p>Predlog zakona so na podlagi sklepa 7. seje Državnega zbora predložili poslanci Izidor Rejc, mag. Igor Omerza, Maksimiljan Lavrinc in mag. Jože Protner in ste ga prejeli. Želi besedo predstavnik predlagateljev? Gospod Rejc, prosim.</p>
            </sp>
            <sp xml:id="SDZ1-Redna-08-1993-05-19.sp159">
               <speaker>IZIDOR REJC:</speaker>
               <p>Spoštovani predsednik, gospe in gospodje! Na prejšnji seji Državnega zbora je sedem podpisnikov predložilo spremembo predlog zakona o spremembah in dopolnitvah zakona o lastninskem preoblikovanju. Na zboru je bilo sklenjeno, da predlagatelji upoštevajo razpravo in seveda tudi mnenja, ki so bila v razpravi izrečena. Mi smo potem se skupaj dobili in seveda upoštevali in tudi vložili zakon, pri tem pa smo bili od sedmih podpisnikov ostali štirje, gospod Igor Omerza, Maksimiljan Lavrinc, gospod Jože Protner in pa jaz. Sam zakon je predlog zakona o spremembah in dopolnitvah zakona o lastninskem preoblikovanju in seveda nosi precej novosti, predvsem pa je poudarek o tem, da bi podaljšali čas za vložitev zahtevka za denacionalizacijo na 7.6., se pravi na 7. junij.</p>
               <p>Osnovne značilnosti zakona, ki smo jih tudi iz razprave potegnili in seveda upoštevali pri predlaganju, je predvsem to, da smo razširili zakon. Dalje, da je bolj odprt, da smo zahtevali pri tem tudi upoštevanje kriterijev za oceno ustreznosti programa, o katerem se seveda izreče agencija. Te kriterije predlaga agencija in sprejme Vlada. Dalje je tudi upoštevano to, razširjeno v tem smislu, da se zaposleni, bivši zaposleni in upokojenci, za bivše zaposlene upoštevamo tudi brezposelne. Upoštevali smo tudi predlog Vlade, ki je bil v tem, da se pri notranjem odkupu poveča popust od 25 na 50%. Seveda, da se pri tem, ko je program notranjega odkupa, da sodelujejo tudi delavci pri razdelitvi dobička, ker sicer bi potem ta notranji odkup ne mogel iti naprej. Dalje smo tudi upoštevali predlog Vlade, ki je bil v tem, da bi se v 25 a. členu upoštevale tudi neizplačane osnovne plače, in sicer po 33. členu kolektivne pogodbe za gospodarstvo. To seveda razširja možnost in tudi omogoča hitrejše lastninjenje. Tisti, ki pa niso plačali prispevkov, bi seveda bili obravnavani tako, da se neplačani prispevki in davki prenesejo v tej višini na pokojninski  sklad in seveda se s tem zmanjša tudi družbeni kapital za notranji odkup. Dali smo tudi varovalko pri javni prodaji. Zgodilo se je oziroma ugotovilo smo je, to seveda skupaj z Vlado, da je bila tam neka možnost, v katerem bi lahko z javno prodajo podarilo podjetje certifikate in seveda se s tem dejansko izognilo 22. členu, kjer je potrebno dati na družbeni kapital 10, na pokojninski 10, na odškodninski 20 na sklad. Se pravi, da je tu varovalka, da ko je to opravljeno, se pravi, ko je ta odvod izvršen, se vrši ta javna prodaja oziroma razdelitev in notranji odkup.</p>
               <p>Seveda ena glavnih tem, ki je bila v tej dopolnitvi zakona, pa je gotovo problem 131. člena. Odločili smo se, da naj bi bila to starost in datum 5.12.1992, kar pomeni hkrati tudi sprejem zakona o lastninskem preoblikovanju. Tudi ta odprtost, ki je potrebna za evidenco v organih, kjer s to evidenco razpolagajo, da je mogoče tudi na osnovi starosti mogoče razdeliti certifikate. Se pravi, ta osnovna evidenca je na voljo.</p>
               <p>Dalje smo tudi upoštevali, da se lahko tudi, ko so pravnomočne odločbe pri denacionalizirancih, da se tudi zanje v višini te odločbe lahko izda certifikate. S tem se tudi zmanjša pritisk na odškodninski sklad. To se kasneje pojavi, ko je ta odločba pravnomočna, istočasno pa s temi certifikati ni možen noben popust.</p>
               <p>Problem, za katerega smo se morali odločati oz. smo se tudi odločili, je bil ta 33. člen in seveda 18. člen tega zakona, ki smo ga predložili in se nanaša na razdelitev sredstev, ki pritečejo na sklad za razvoj. Določili smo, da poseben zakon to določa, to pomeni, kot je bilo že v memorandumu o proračunu za letošnje leto in naprej, mislim memorandum, ki nakazuje makroekonomsko politiko do leta 1995 in je bilo tudi povedano,  da Vlada pripravi zakon o razdelitvi sredstev, ki se bodo pritekala v sklad na račun lastninskega preoblikovanja. Istočasno smo tudi tu upoštevali, da se razdelijo določena sredstva, pridejo določena sredstva za razvoj podeželja in pa seveda tudi za civilne vojne invalide, ki jih je preko 2600.</p>
               <p>Dalje je tudi upoštevano to, da se s tem, ko agencija po upravnem postopku izdaja svoje odločbe, da je lahko drugostopenjsko tudi pritožba na Ministrstvo za ekonomske odnose in razvoj in seveda kasneje je tožbeni oz. pravdni postopek.</p>
               <p>Dalje smo tudi upoštevali, ko je govora o oškodovanju družbene lastnine, da se vse pogodbe, ki pomenijo oškodovanje preko 1/3 pogodbenega zneska, da pomeni to oškodovanje družbene lastnine, ne glede s kom je bila ta pogodba sklenjena. Eden glavnih problemov je bil prav gotovo določanje meril. Slišali ste, da je naša komisija, ki spremlja in nadzira lastninsko preoblikovanje, imenovala ustrezno strokovno telo, in to strokovno telo je 8.4. in 6.5. obravnavalo - razen Ustavnega sodišča, skupaj z vsemi predstavniki sodišč po skupinah in tudi SDK in Ekonomski inštitut ter računovodski in finančni delavci ipd. - in smo skupaj pripravljali ta merila, ki so sedaj sestavni del in sta jih skupaj SDK in Vlada <stage>(predvsem vlada)</stage> pripravila kot sestavni del in o katerih smo se tudi mi kot predlagatelji odločili.</p>
               <p>Ta merila pomenijo osnovno vrednotenje oškodovanja in je ta zadeva obdelana v posebnih členih. Jasno pa je, da se nanašajo predvsem na kredite, ki so bili dani zaposlenim, bodisi direktno ali indirektno, in za katere velja R + 8, obrestna mera za leto 1990, 1991 in 1992. Dalje je to oškodovanje lastnine pri prodaji sredstev, če je seveda bilo na posojilo in pod stopnjo R + 8. Dalje najem družbenih sredstev, potem delitev dobička, ki je pomembna kategorija, pri katerem so se držali splošne kolektivne pogodbe, ki pravi, da je potrebno zagotoviti rezervni sklad in 6% stopnjo povprečne vrednosti družbenega kapitala. In če je bilo v plače razdeljeno več dobička kot 6%, potem se tudi ta procent dviguje in da je to razdeljeno v razmerju lastnine.  </p>
               <p>Dalje vprašanje prednostnih delnic, za katere smo rekli, da ne morejo biti vsebovane, ampak da je kapital lahko razdeljen enakopravno in da ne morejo biti prednostne delnice, se pravi, da je donosnost pri obeh, pri družbenem kapitalu in pri kapitalu, ki je bil predmet privatizacije, enaka. - Dalje, problem pavšala, potnih stroškov, dnevnic, regresa in zavarovanja je tudi tu precizirano.</p>
               <p>Pomembna zadeva, ki je v zadnjem času tudi prišla v sam predlog zakona, je v tem, da je oblikovano tudi merilo, ki prepoveduje, da bi odpisovali terjatve - ne glede za kakšne terjatve gre. Tu smo predvsem mislili na terjatve doma in predvsem tudi v tujini. Namreč, da se s tem ne zmanjšuje družbeni kapital; ker, če je bilo blago izvoženo in se potem vidi, da so te terjatve odpisane, ne da bi si v poslovnih in ostalih postopkih prizadevali za pridobitev tega ali takih zneskov, se smatra to za oškodovanje. - In seveda še vsi ti elementi, ki lahko potem nastopajo; to pomeni, da smo s te strani ta merila smatrali za zadovoljiva, ne seveda maksimalna, ampak v glavnem zadovoljiva, ki lahko omogočijo hitro delo revizijskega organa, kar pa tudi v naslednjem členu piše. Revizijski organ vemo, da je tudi SDK, izhajajoč iz osnovnega zakona o lastninskem preoblikovanju; povedano je tudi, kakšna je vloga. Veliko je bilo govora in dela - Vlada, SDK in tudi ta posebna skupina, ki je določala in se trudila, da bi bil tudi ta pritožbeni postopek tak, kot se spodobi, je bil to eden najbolj trdih orehov teh meril in tega postopka. Menili smo, da je ta rešitev sedaj zadovoljiva in smo tudi videli, da so bili v glavnem vsi zanjo, enako tudi Vlada.</p>
               <p>Skratka, ta postopek je sedaj točno predpisan in bo tudi omogočil hitrejše revidiranje, glede na to, da veste, da je bilo prijavljenih v rednem roku, do 5.4. 1.066 primerov oškodovanja, kar pomeni ogromno delo. Mi smo tudi določili - kar vemo, da je bilo že v prvem predlogu in nato osnutku, ki ga je zbor preimenoval - da bi bila revizija možna tudi kasneje. Se pravi, da se zahtevki za revizijo lahko vlagajo, ko je lastninsko preoblikovanje v teku, vendar se ta lastninski postopek s tem ne ustavi.</p>
               <p>Kot se spomnite, ko smo sprejemali proračun, je komisija tudi predlagala, da se tudi Družbenemu pravobranilcu samoupravljanja določi finančna sredstva in kadre - skratka, da se lahko to delo normalno opravi. V tem delu je tudi določeno, kdaj stopi na sceno - se pravi, ko dobi revizijsko poročilo, potem gre revizijsko poročilo po poti tistega, kjer je bila revizija opravljena in se potem začne postopek oz. odprava posledic, oziroma vse tisto, kar je bilo ugotovljeno. Če se to ne odpravi, je potem možna pritožba; Družbeni pravobranilec samoupravljanja pa lahko tudi na podlagi poročil ugotovi, tudi če v poročilu ni rečeno, da je bila oškodovana, lahko on s svojimi strokovnjaki ugotovi ali je mnenja, da je bila oškodovana družbena lastnina in seveda začne svoj postopek. S tem, da smo tudi predlagali - in tu je predlog -, da je tak postopek oproščen sodnih taks in da se lahko družbeni pravobranilci samoupravljanja poslužijo odvetnikov in tistih pravnikov, ki imajo pravosodni izpit, in da so ti stroški na račun sklada.</p>
               <p>Moramo tudi reči, da je v predzadnjem členu, 28. členu, <stage>(smo podpisniki)</stage> - člen, ki se nanaša na 51. člen, ki pravi, da so vsi izvedeni neodplačani prenosi družbenih sredstev iz enega podjetja v drugo podjetje nični.</p>
               <p>In zadnji je člen, ki govori o tem, da bi ta zadeva začela veljati takrat, ko to naš zbor sprejme.</p>
               <p>Veliko prahu je povzročil ravno ta 28. člen, ki govori o tej ničnosti in bi se kot predlagatelj, na katerega so bila tudi naslovljena določena sporočila, ob tem tudi še malo ustavil.</p>
               <p>Moram reči, da je ta zadeva okrog ničnosti poseben problem.</p>
               <p>Vi veste in vsi vemo, da je bil leta 1990 sprejet zakon o spremembah in dopolnitvah zakona - jugoslovanski zakon, ki nosi številko 46 - 10.8.1990. Imam ga tukaj fotokopiranega v neki bolj osmrtniški formi, kar ne pomeni drugega kot prispodobo, vendar ravno ta 145.b člen tega zakona je gotovo napravil tretji temeljiti udar, ali podiranje in morale in uspešnega poslovanja. Mi vemo, da je bila 1989 leta izjemna hiperinflacija, kot prvi udarec iz prejšnje Jugoslavija; leta 1990 izjemno precenjen dinar, ki je pomenilo grozljivo stanje za izvoznike, za tisto našo industrijo, ki je največ garala in se prizadevala. V tem letu, kot se že prej povedal, 145.b člen, ki je pomenil to in v svojem določilo govori, da podjetje lahko neodplačano oz. brez nadomestila prenaša kapital na drugo podjetje, ali del kapitala, s tem da tudi nima upravljanja nad tem kapitalom. To je zadeva, ki je skregana z vsemi moralnimi normami, vendar žal, taka je bila.</p>
               <p>Naj to malo pojasnim, da je prenos družbenega kapitala ali družbene lastnine v drugo podjetje brez zagotavljanja spoštovanja dogovorjenega vložka, da je to sigurno v nasprotju z dobrim gospodarjenjem, vestnostjo in poštenostjo. To v bistvu pomeni zlorabo pravic. Taki posli so praviloma nični. Ta moralni akt pomeni tudi v obligacijskem pravu določbo in obligacijsko pravo določa moralna načela, ne glede ne bo, kako so zakoni in kakšni so zakoni. Vsa moralna načela, vemo - predvsem vi pravniki bolj veste - da so v bistvu pravni vir. Ti prenosi kapitala sem in tja in kakorkoli je že bilo, so nam poznani. Tu se je vršilo izkoriščanje prednostnega položaja. Tu se je zgodilo tisto, kar smo danes videli in brali in kar bomo, če ne danes, potem v prihodnjih dneh, ko bomo sprejeli zakon o gospodarskih družbah, ki točno govori o pojmu obvladujoča družba in odvisna družba. Ta dogodek se je že zgodil, ker to prenašanje kapitala iz podjetja v krovno podjetje brez plačila, seveda iz krovnega podjetja nazaj, pomeni to. Se pravi, kapital spregovori, ko se pojavi nazaj v matičnem podjetju, seveda pod drugim naslovom. To je že krovna družba oziroma vladajoča družba. Tista, ki je poslala kapital proti krovni družbi je odvisna družba. To je ena stran.</p>
               <p>Druga stran je malo drugačna. Ko beremo 19. člen zakona o lastninskem preoblikovanju, ta matični člen, lepo govori, da upravni organ, se pravi delavski svet oziroma če je delniška družba, je upravni odbor ali skupščina, da odloči o tem, ali bo interna razdelitev in notranji odkup ali celotna prodaja. To so bistvene kategorije. V tem primeru, ko nastopi ta zadeva - brezplačni prenos je ta stvar "pase", ker tu ni več kaj odločati; iz preprostega razloga, ker je prevladujoča družba že v prednosti z enim sodelujočim, ki nosi 51% glasov ali 70% glasov je trud vseh tistih, ki so v podjetju zaman. Skratka, tu se vsa stvar sesuje in to pomeni tisto, kar stopnjuje to, da v bistvu  tisti, ki so v večinski lasti pravnih firm, ne bodo mogli odločati o tem kako bodo lastninili, ker enostavno nimajo dovolj glasov. Imajo 49, lahko imajo 35 in tako naprej, ali pa nič. Zadeva se tukaj temeljito obrne.</p>
               <p>Vemo, da je v genezi, ali v nastajanju delniškega sistema po celem svetu 100 let, ali 200 let se ve in tudi jasno je, v gospodarskih družbah točno o tem piše, da so lahko delnice v denarju, v sredstvih in v pravicah. Denar vemo kaj je, sredstva so stroji, stavbe, pravice so lahko patenti, iznajdbe in tako dalje. Skratka, to so stvari, na katere opozarjam.</p>
               <p>Druga stran. Tudi bi še to omenil kot predlagatelj. Ker je ta predlog zakona takoj na voljo vsem, je prišlo pismo od predsednika poslovodnega sistema med kadri gospoda Goslarja, ki ugovarja. To pismo je šlo  med naše poslanske klube, na predsednika parlamenta oz. Državnega zbora in predsednika Vlade in ministre, sekretarja. O tem seveda z vsem spoštovanjem do gospoda Goslarja, vendar vsak človek je zmotljiv, vsak dela lahko napake, gotovo pa je, da ni primerno, da se tako napiše, da je ta predlog 28. člena absurden in daje v skrajnosti neodgovoren.</p>
               <p>Tu je narejeno - v tem primeru gre za Mercator - za delo po 145.b členu in da se s tem porušijo premnoge stvari. Tu se sklicuje na Ustavno sodišče. Moram reči, ko človek to pismo bere, dobi svojo sliko - jaz sem si jo, ki je v sledečem - da je leta 1991, točneje 28. novembra Ustavno sodišče Slovenije 145.b člen zamrznilo, se pravi, so bili vsi posli po 145.b členu nični. Se pravi 28.11.1991.</p>
               <p>4.7.1992 je Vlada bila mnenja, da se taki posli prenašanja lahko opravljajo. 10.9.1992 je Ustavno sodišče določilo oz. izreklo to, da je taka zadeva oz. posli prenašanja možno o krovnih podjetjih oz. o holdingih. Namenoma sem poudaril datume: 28.11.1991 <stage>(ko je bila prva slovenska vlada in zamrznitev tega)</stage>, 24.7.1991 <stage>(ko je bila druga vlada)</stage> istočasno tudi odmrznitev na Ustavnem sodišču. V tem pismu je tudi govora o tem, da se je vmes marsikaj dogajalo. Tudi, da smo v zadnjem času - veliko govorimo o problemih tega prenašanja in kako je ta kapital sem in tja potoval in tudi v primeru HIT-a. Ni ta primer za vzporejati - ta je drugačen kot pri Mercatorju. Tu navaja pisec, da se je tudi izvršila ustanovitev - da je bilo vse registrirano, tudi vsi ostali prenosi so bili registrirani, o tem ni  dvoma in tukaj ne moremo vse spraviti na sodišča, vendar pade mi v oči poudarek, češ, vmes so se tudi ustanavljale družbe, med njimi tudi družba Špar, Mercator in Interšpar. Ravno to je tisti problem. Tudi jaz vedno - kadar koli se pogovarjamo o tujih vlaganjih oz. pritisku ali pa namenu tujega kapitala, vedno pravi in tudi, ko bomo govorili o gospodarskih javnih službah, smo ravno tako vnesli notri določilo, zahtevek, da vlada mora sprejeti dokument, ali pa prinesti dokument na parlament, s katerim se vidi, kakšna bo strategija tujih vlaganj.</p>
               <p>Ta primer Mercatoršpara je lahko čisto v redu v svoji zasnovi, s tem, da se je Špar pojavil v Ljubljani, da je širil svoje kapacitete, da se pojavlja v trgovini, ki vemo, da je gotovo delo, kjer nimaš posebnega tveganja.</p>
               <p>Problem je v tistem, kar se je prej zgodilo. Čim so podjetja v odvisnosti, potem je tudi njihovo odločanje v podrejeni vlogi in s tem se dogajajo stvari in se še bodo, da se bo konkurenca naši trgovini nadaljevala. Druga stvar je, da se bo ta konkurenca pojavila tudi pri naših proizvajalcih, se pravi, pri tako majhnem slovenskem trgu bomo v bistvu "spuščali" v trgovino kapital in seveda to tržišče zmanjševali. To je ta problem, ki mislim, da nima nobene veze s tem 145.b členom, da bi glede ničnosti prenosov, ta je nastal kasneje in je del kapitalskih povezav, v katerem se na osnovi vložka izvrši, ki ni problematičen. Hočem reči, tako, v naprej storjeno dejanje - kot je bil prenos kapitala iz podjetja na drugo podjetje in potem se ta kapital vrne nazaj, ne da bi ta kapital s seboj nosil pravico upravljanja - seveda se ta pravica dobi iz nasprotne strani, je seveda storjeno dejanje, da so, to bi rekel, že gospodarske družbe, že obvladujoče in seveda odvisne in je s tem problem upravljanja nekako zapečaten oziroma ima povsem drugo sliko. Da pa ne govorim, če je tu govora o tem, kako se bomo odločali v organih upravljanja, kako se bodo ponekod, če ne bo ta zadeva nična, ta zadeva v bistvu pokazala, da celo organi upravljanja ne bodo mogli nič odločati o tem.</p>
               <p>Apeliram, predvsem sem pa namenoma poudaril tudi to, kako je bilo s temi zadevami pri Ustavnem sodišču leta 1991, 1992 in skratka, da je to zadeva, ki je gotovo zadeva, ki glede obligacijskih relacij in obveznosti nima nobene osnove in je gotovo nična.</p>
               <p>Toliko v pojasnilo, glede poročila komisije pa kasneje.</p>
            </sp>
            <sp xml:id="SDZ1-Redna-08-1993-05-19.sp160">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? Prosim, gospod Rop.</p>
            </sp>
            <sp xml:id="SDZ1-Redna-08-1993-05-19.sp161">
               <speaker>MAG. TONE ROP:</speaker>
               <p>Spoštovane poslanke, spoštovani poslanci! Vlada je na svoji seji, dne 17.5. obravnavala predlog zakona o spremembah in dopolnitvah zakona o lastninskem preoblikovanju podjetij. Vlada k večini predlaganih sprememb in dopolnitev nima načelnih pripomb in dopolnitev in jih podpira. Vlada meni, da bo ta zakon pomembno pospešil lastninjenje in da bo dejansko omogočil, da v mesecu juniju začnemo na slovenskem z lastninskim preoblikovanjem. Zakon dejansko tudi razčiščuje nekatere probleme, ki so se pojavljali v praksi in pa, bi rekel, tudi v pravni teoriji.</p>
               <p>Vlada ne podpira dveh členov predloga zakona, in sicer 18. člena, ki posega v uporabo kupnine in še posebej ne podpira, to želim posebej poudariti, 28. člen, ki govori o tem, da so vsi izvedeni neodplačani prenosi družbenih sredstev nični. Tudi tisti, ki so bili izvedeni znotraj sestavljenih oblik, skratka znotraj holdingov. Dejstvo je, da tako, kot je zakon postavljen, dejansko izničuje tiste prenose družbenega kapitala, ki so bili izvedeni po 145.b členu in sicer izven sestavljenih oblik, v kolikor je šlo za oškodovanje družbenega kapitala.</p>
               <p>To kot merilo Vlada seveda podpira, ne podpira pa tega 28. člena, ki dejansko stvari postavlja počez  in tudi tiste prenose, ki so bili lahko smiselni, postavlja kot nične. Poleg tega je pa dejstvo seveda, da imamo v Sloveniji kar nekaj holdingov, kar nekaj sestavljenih oblik in bi takšna zadeva lahko bila še kako škodljiva za gospodarstvo. Dejstvo je tudi, da so bili ti prenosi na holding storjeni na osnovi sklepov upravnih organov in pa tudi delovnih svetov, tako kot ta zakon oziroma originalni zakon predvideva za priprave programov preoblikovanja.</p>
               <p>Dejansko v  teh primerih ne moremo govoriti o oškodovanju družbene lastnine. Lahko bi nam celo kdo dokazal, da je šlo ravno za obratno. Poleg tega je pa zadeva lahko tudi ustavno sporna.</p>
               <p>Vlada je predlagala še nekaj amandmajev, in sicer dva. Eden se nanaša na Madžarsko manjšino, kasneje boste o tem še slišali, in pa drugi, ki se nanaša na zadolžnice tudi za delavce, zaposlene v javnih zavodih, državnih organih in drugih organih  za tisti del neizplačanih osebnih dohodkov, ki bi morali biti v skladu s kolektivnimi pogodbami.</p>
               <p>Še zlasti pomemben pa je amandma, vsaj za Vlado k 28. členu. In sicer ta amandma pravi, ne glede na tretjo alineo prvega odstavka, 2. člena tega zakona, se postopek revizije po tem zakonu izvede tudi v podjetjih, katerih dejavnost je prirejanje iger na srečo. To vlaga Vlada.</p>
               <p>Vlada torej predlaga, da se zakon sprejme. Bo pa tekom jutrišnjega dne oziroma dopoldan še sprejela vsa mnenja k vsem amandmajem, ki so bili vloženi danes. Hvala.</p>
            </sp>
            <sp xml:id="SDZ1-Redna-08-1993-05-19.sp162">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona so obravnavali Komisija za spremljanje in nadzor lastninskega preoblikovanja družbene lastnine in Komisija za narodne skupnosti. Poročila delovnih teles, mnenje Vlade Republike Slovenije ter mnenje Sekretariata za zakonodajo in pravne zadeve ste prejeli.</p>
               <p>Želi poročevalec komisije besedo? Gospod Rejc, v funkciji poročevalca komisije.</p>
            </sp>
            <sp xml:id="SDZ1-Redna-08-1993-05-19.sp163">
               <speaker>IZIDOR REJC:</speaker>
               <p>Gospod podpredsednik, gospe in gospodje. Ko smo 17. in pa včeraj obravnavali, komisija je obravnavala ta predlog zakona o spremljanju in nadzoru lastninskega preoblikovanja, nismo še imeli mnenja Vlade. Seveda smo kljub temu ta predlog zakona obravnavali in vam tudi v poročilu sporočili, kako in kaj smo se odločili.</p>
               <p>Vidimo, da je bil glavni problem tudi na sami seji komisije, predvsem 33. člen, oziroma 18. člen predlaganega zakona, ki se nanaša na 33. člen in seveda na razdelitev sredstev. Tu, kot sem že prej povedal smo se odločili tudi za to, prej nisem povedal, da se črtajo pri vseh tistih, ki bodo koristili ta sredstva, sanacija bank.</p>
               <p>Menili smo, da se je v tistem času, ko se je sprejemal zakon o lastninskem preoblikovanju, sprejemal tudi zakon o sanaciji bank. In da zakon o sanaciji bank pomeni v bistvu zagotovilo in dovolj velik paket za proračun in seveda davko-plačevalce in da ne bi bilo prav, da bi ta sanacija bank prišla tudi v ta Sklad Slovenije za razvoj, ker ima že industrijo in seveda tudi vse te naštete koristnike, do ekologije in seveda ohranjanja poseljenosti slovenskega podeželja, pa kakor sem prej povedal, tudi civilne vojne invalide in seveda politične preganjance in mislim, da je ta zadeva nekako v redu.</p>
               <p>Po drugi strani pa menimo, da je tudi sam zakon o sanaciji bank, kot pravim, velik paket, in to je relativen pojem. Mi vemo tudi, da sanacija bank poteka postopoma, da to ni vse kar naenkrat in mislim, da je prav, to smo tudi predlagali in to tudi potrdili na sami komisiji, da je tu en zakon, ki govori oziroma, ki določa delitev sredstev, kar sem tudi prej omenil, da je bilo tudi v memorandumu najavljeno, da zakon o razporejanju sredstev Sklada Slovenije, kamor se pritečejo seveda iz lastninskega preoblikovanja, določa razporeditev.</p>
               <p>Glavna zadeva je bila okrog revizije,  menili smo, zato je v poročilu posebej poudarjeno, da mora biti poseben člen.</p>
               <p>V predlaganem zakonu, je bila ta zadeva združena z ostalimi, z zaporedjem dela revizijskega organa. In ta del člena je poseben. Se pravi, je poseben člen, ki govori o tem, da je revizija možna tudi v času lastninskega preoblikovanja, kar pomeni, da so možna vlaganja in zahtevki. Poseben problem pa so bili certifikati, za katere smo se potem po dolgi razpravi, sami vidite tukaj, da so bile variante, tudi smo dali v samo poročilo predlog Slovenske ljudske stranke, ki ga je posredoval gospod Marjan Podobnik, v katerem pač predlaga način, ki ga oni predlagajo z dodelitvijo certifikatov predvsem po starosti in seveda za tiste, ki so v državi po natalizaciji, po državljanskem zakonu in dobijo na osnovi delovne dobe in na osnovi bivanja v Sloveniji. To je ta razlika, vendar ko smo glasovali, je bil komaj znatni del tistih, ki se za to ni ogrel. Vidite tudi to, da so bili datumi od 25.6.1991, 15.6.1991, 9.5.1990, 5.12., kot je tudi v predlogu in 23.12.1990, ko je bil naš plebiscit. Za 28. člen  smo komaj z večino predlagali, da ostane tak kot je, se pravi, da so vsi prenosi nični.</p>
               <p>V zvezi s tem, kar je gospod sekretar pred menoj povedal, so delavski sveti ali ustrezni upravni organi sklepali o prenosih. To se je dogajalo najbrž večkrat, da se je ta večinskost dobila. Hočem reči to, da vsakršno tako delo je bilo v določenem trenutku pogojeno. Tako tudi zaradi tega, ker je bila določena prednost krovnih podjetij, ali kakršnakoli politika, ali kakršenkoli pritisk. Sedaj, ko smo pred lastninskim preoblikovanjem, smo pred neko zgodovinsko ločnico, ki bo vlekla levo in desno. Mislim, da je sedaj tudi zadnji in poslednji čas, da se ta pravica, ta morala spravi tja kamor spada, ne glede na to kaj kdo reče, pa tudi Vlada. Jaz mislim, da bi bila za Vlado določena poteza na mestu, da bi se odločila in se pridružila nam, predlagateljem, ker pa to ni, smatram, da to ni v redu. Hvala.</p>
            </sp>
            <sp xml:id="SDZ1-Redna-08-1993-05-19.sp164">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi poročevalec narodnostnih skupnosti.</p>
            </sp>
            <sp xml:id="SDZ1-Redna-08-1993-05-19.sp165">
               <speaker>MARIA POZSONEC:</speaker>
               <p>Hvala lepa. Lepo pozdravljeni! Vlada in Komisija za narodne skupnosti sta dali na 1. člen prvega odstavka vsebinsko isti amandma. Gre za to, da bi narodnostne medije izvzeli iz privatizacije. Ti mediji so v sklopu časopisnega podjetja Vestnik. Smatramo, da so se ti mediji napajali iz proračuna in se bodo v prihodnosti tudi, zato ni mesta za privatizacijo. Drugače pa za nas pomenijo isto, kot RTV za Slovenijo. To je nacionalnega pomena in kot tako se ne da privatizirati <stage>(Nerazumljive besede)</stage> in madžarski radio sta narodnostnega pomena, zato morata delovati kot javni zavod. Vladni amandma v celoti izraža težnjo madžarske narodnosti,tako  da lahko izražam zadovoljstvo nad tem amandmajem in mislim, da amandma komisije niti ni potreben. Hvala.</p>
            </sp>
            <sp xml:id="SDZ1-Redna-08-1993-05-19.sp166">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo. K razpravi se je javil Marjan Podobnik.</p>
            </sp>
            <sp xml:id="SDZ1-Redna-08-1993-05-19.sp167">
               <speaker>MARJAN PODOBNIK:</speaker>
               <p>Spoštovani! Najprej bi rad pojasnil, zakaj smo trije poslanci Slovenske ljudske stranke - Žarko Pregelj, Janez Podobnik in jaz, odstopili kot predlagatelji predloga zakona o spremembah in dopolnitvah zakona o lastninskem preoblikovanju podjetji. Strinjam se, da je pri pripravi tega zakona bilo ogromno dela in tudi podpiramo večji del predlaganih sprememb zakona. Predvsem je bilo vloženega zelo veliko napora v oblikovanju meril, čeprav se verjetno upravičeno postavlja dvom, ali bomo s temi merili vendarle uspeli zajeti čim večji del tistega, kar pomeni oškodovanje družbenega premoženja. Menim, da je to verjetno v okviru naših možnosti zelo blizu optimuma in ta del tudi podpiram. Mimogrede, pri obravnavi teh gradiv je bilo predvsem izpostavljeno to, da mi preprosto pridemo do tega, kje lahko ugotavlja SDK, kje lahko drugi organi ugotavljajo, kam se je to premoženje prelivalo. Tistega mehanizma, kako to premoženje iz tujine dobiti nazaj, žal, še nimamo. To je vendarle temeljna stvar in če tega ne bomo imeli, potem mislim, da moramo samokritično ugotoviti, ker država ima določene mehanizme, ki jih zaenkrat, žal, še ni uporabila, če ne bomo tudi tega drugega koraka naredili, potem smo vendarle vložili veliko truda z zelo malo efekta. To mislim, da je že treba povedati.</p>
               <p>Glavni dve zadevi, ki sta bili sporni med sedmimi predlagatelji in zaradi česar ni bilo možno soglasje takrat še sedmih predlagateljev zakona, je vprašanje višine popusta za notranji odkup in vprašanje tega kriterija starost ali delovna doba za delitev certifikatov in vprašanje dvojnih državljanov. Vse amandmaje Slovenske ljudske stranke bo kasneje obrazložil gospod Pregelj. Jaz bi povedal samo to, da mi ocenjujemo, da je predlog za 25% popust pri notranjem odkupu in nato dodaten predlog vlade za 50% popust na videz zelo ugodna rešitev za delavce in tudi sicer, ocenjujemo pa, da je to več kot sporno, če ne celo prevara, čeprav se zavedam, da je to zelo težka beseda.</p>
               <p>Namreč prvo dejstvo je, da popust pri nakupu lahko koristi tisti, ki ima denar. In ker je bilo z velikimi besedami rečeno, da bodo pač delavci lahko koristili ta popust, se postavlja samo vprašanje, kje so tisti kupčki denarja teh delavcev, ki bodo lahko koristili ta popust, razen tistega dela, kjer bo predvideno, da bodo lahko vnovčili svoje certifikate in pri tem koristili svoj popust. Torej jaz sem na tej delovni skupini povedal, da sem za to, da Vlada jasno pove, da želi, da večji del notranjega odkupa koristijo tiste strukture v podjetjih, ki imajo denar pretežno vodilni in tako naprej, vendar naj se to javno in jasno pove. Nasprotujemo pa temu, da se predstavlja javnosti možnost za delavstvo, čeprav realne možnosti tu ni.</p>
               <p>Mi smo najprej predlagali spremembo, da je ta popust 100%, torej da je ta del notranjega odkupa brezplačen, pri čemer se seveda postavlja vprašanje korektnosti do vseh tistih, ki niso zaposleni ali bili zaposleni v podjetjih, ki se privatizirajo. Vsi tisti pač ne bi bili deležni teh notranjih popustov, zato tudi danes vlagamo amandma, s katerim predlagamo povečanje deleža za delitev s certifikati s 40 na 60% in da se na ta način dejansko omogoči tistim, za katere ocenjujemo, da so si prislužili večji del, da ga dejansko tudi dobijo, ne pa da samo govorimo, da imajo možnost.</p>
               <p>Druga stvar je vprašanje delitve certifikatov, starost ali delovna doba. Naš predlog je, obe možnosti sta že bili, najprej druga potem prva. Naš predlog je, da se kombinirata obe varianti, pri čemer naj se vsak sam odloči za tisti način, ki se mu zdi ustreznejši. Stvar je povezana tudi z drugim delom tega predloga, torej delitev certifikatov dvojnim državljanom. Mi predlagamo, da se tem dvojnim državljanom, ki so krajši ali daljši čas v Sloveniji, da so certifikati v vrednosti primerni času dela v Sloveniji ali času bivanja v Sloveniji. Menimo, da je ta rešitev zelo korektna do teh ljudi. In nasprotno, da bi bilo nepošteno do vseh drugih, če bi bil ta predlog, ki je zdaj, namreč, da vsi dobijo enako, čeprav je dejstvo, da nekateri niso naredili nič in niti dneva dela niso imeli v Sloveniji pa bodo vendar deležni enakega deleža kar se tiče certifikatov.</p>
               <p>Drug predlog so dali Nacionalna stranka in Samostojna poslanska skupina, ki je v tem smislu bolj restriktiven do teh ljudi. Menim, da je eno ali drugo rešitev treba tu sprejeti, ker bo sicer dejansko stvar narejena nepošteno do vseh tistih, ki so kot državljani opravili celotno delovno dobo v Sloveniji.</p>
               <p>Samo še eno primerjavo bom dal, ker je bilo že rečeno, da z našim predlogom, s kombinacijo delovne dobe in starosti otežujemo izvedbo tega sistema. Verjamem, da je ta izvedba tehnično težja kot predlog, da se upošteva samo starost. Dana je bila tudi številka, da bi bilo potrebno približno 7 milijonov mark, da bi ugotovili delovno dobo itn. Samo za primerjavo. Če bi upoštevali samo 160 tisoč tako imenovanih dvojnih državljanov, in samo 200 tisoč tolarjev vrednost certifikata, če je to ena izmed nižjih vrednosti, gre za vrednost 32 milijard tolarjev. Za dobiti te podatke pa pomeni 490 milijonov tolarjev. Torej argument, da bi zaradi tega ne poiskali podatkov, ki bi omogočali tudi čimbolj pošteno razdelitev certifikatov, ne vzdrži.</p>
               <p>Zato upam, da bomo po tem, ko smo dobili še enkrat možnost, da popravimo zakon o lastninskem preoblikovanju podjetij, da ga dejansko popravimo na ta način, da ne bo ostal vtis ali dejstvo, da so bili zelo številni sloji slovenskih državljanov tako ali drugače prikrajšani oziroma neenakovredno obravnavani pri vprašanju privatizacije. Hvala lepa.</p>
            </sp>
            <sp xml:id="SDZ1-Redna-08-1993-05-19.sp168">
               <speaker>PREDSEDNIK MIROSLAV MOZETIČ:</speaker>
               <p>Hvala. Želi še kdo razpravljati? Gospod Potrč, se oproščam.</p>
            </sp>
            <sp xml:id="SDZ1-Redna-08-1993-05-19.sp169">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi! V Združeni listi in osebno menimo, da je koristno, da imamo vložen predlog sprememb in dopolnitev zakona o lastninskem preoblikovanju podjetij. Tudi sam soglašam, da je skupina poslancev - mislim, da ob tem tudi komisija, ker je bilo to mešano delo, tudi vlada, ker je bilo z njenim sodelovanjem, SDK, ker je bilo veliko z njegovim sodelovanjem, da smo prišli do predloga, ki pomeni nedvomno boljšo rešitev kot je bila doslej v zakonu o lastninjenju. Žal nam je, da mnoge rešitve, ki so zdaj vsebovane, upam, da to ne bo pomenilo, da ne bodo sprejete. Niso bile sprejete že decembra ali mnogo pred tem, ker smo jih zagovarjali že takrat v prejšnji skupščini.  </p>
               <p>Če bi bile, bi bil najbrž že takrat boljši,  morda bi lastninjenje že teklo in ne bi po sprejemu zakona polnih pet mesecev čakali in danes z veseljem ugotavljali, da bomo mogoče junija le začeli z lastninjenjem, da ne govorim o tem, da bi morda vsi tisti, ki zdaj zagovarjajo večji delež internega lastništva - pred pol leta še niso hoteli o tem slišati - če bi takrat bil sprejet ta koncept, najbrž ugotovili, da je veliko manj ali skoraj nič možnosti za divje lastninjenje, ki je bilo v tem času storjeno. Končno naj rečem, da si domišljamo v Združeni listi, da je pri pripravi takšnega predloga, kot je danes, dan nam vsem majhen prispevek tudi nas poslancev te liste, saj smo dali vrsto amandmajev in moram reči, da jih je komisija in da so jih predlagatelji v precejšnji meri v pozitivni smeri upoštevali.</p>
               <p>Mislim, da je mogoče dati podporo predlogu zakona predvsem v dveh pomembnih smislih.</p>
               <p>Prvič zato, ker razširja pravice doslej zaposlenih upokojencev in bivših zaposlenih v podjetju, ker tako širi možnost internega lastništva, ki je ves čas naš koncept, ker v zvezi s tem povečuje popust pri internem odkupu delnic in v ta popust vključuje tudi listine za neizplačane plače do kolektivne pogodbe - kar je bila tudi naša zahteva že pred letom dni - in prepričan sem, da je to pomemben razlog, zaradi katerega je vredno dati podporo predlogu.</p>
               <p>Drugi, enako pomemben je ta, ker določa dovolj jasne - kolikor znam sam oceniti - tudi relativno korektne in pravične kriterije za revidiranje, saj bo s tem proces revizije bistveno olajšan in bo mogoče preko SDK v tisoč in toliko primerih revizij le pospešiti postopek, zagotoviti, da se nepravilnosti v dosedanjem lastninjenju v relativno kratkem roku odpravijo, ne pa da to teče v neskončnost in da se s tem vsaj v pretežnem delu primerov - ker bodo tudi v podjetjih sami ugotovili - pride do pospešenega procesa lastninjenja. Zavedamo se, da bo nekaj procesov ostalo in da bodo nekatere stvari pač dlje trajale.</p>
               <p>Tudi pri tretjem, ker bo trajalo daljši čas, se nam zdi kot tretje pozitivno to, da se ugotavlja, da res največkrat za nepravilnosti v postopku lastninjenja niso bili krivi zaposleni. S tega razloga ne bi smeli - če pride do revizije, do sodne odločbe, do razveljavitve dela lastninjenja, krivdo nositi zaposleni in je pozitivno to, da zakon omogoča oz. določa, da se tudi po opravljenih odločbah - tako glede denacionalizacije, kot po revizijskem postopku - le upoštevajo vsi vidiki lastninjenja po zakonu, se pravi tudi interna delitev, tudi notranji odkup, kar je bilo prej po zakonu onemogočeno.</p>
               <p>Kar nas zadeva, je slaba rešitev v tem predlogu, in to je bil razlog, zakaj poslanci Združene liste nismo želeli biti že v prvi fazi sopodpisniki tega zakona - to, da se v 17. členu spreminja veljavni 31. člena zakona v tistem delu, ki interno razdelitev oz. delitev certifikatov daje po starosti - ne pa po delovni dobi. To je odstop od principa, da naj pridobe pravico do dela družbenega premoženja predvsem tisti, ki so ga ustvarjali, in sodimo, da vsi tehnični razlogi, ki so lahko tudi objektivni, ne morejo spremeniti dejstva, da s tem ta temeljni princip spreminjamo, da postavljamo v manj ugoden položaj zaposlene - brez dvoma tiste od 15. do 18. leta starosti, brez dvoma tiste, ki imajo samo do 5 let delovne dobe, torej predvsem mlajše,  tiste, ki bi kot interni lastniki najbrž z eventualnim internim lastništvom najdalj časa razpolagali in imeli neposredni interes. Zato je v tem delu zakon slab. Naš predlog je, da to rešitev v zakonu ne sprejmemo.</p>
               <p>Kar zadeva še en predlog, za nas tudi 28. člen zakona, čeprav ga je predsednik komisije in predlagatelj posebej zagovarjal, ki govori o ničnosti vseh pravnih poslov, pravno ni dobra rešitev. Bojimo se celo, da se nam bo lahko dogodilo to, da bo zaradi nje, ker je gotovo pravno zelo sporna, prišlo do ponovnega spora pred Ustavnim sodiščem in da bo eventualno zakon v tem delu pred Ustavnim sodiščem tudi padel, kar ne bi bilo koristno za proces lastninjenja.</p>
               <p>Pri tem bi rad rekel, da bi bilo zelo koristno razmišljati o dvojem. Najprej, da razmislimo o takšnih spornih določbah prav z vidika ustavnosti, in drugo, da kaže opozoriti na to, da postavljamo tudi Ustavno sodišče v nezavidljiv položaj, v položaj, ko mora tako pomembna vprašanja, ki zadevajo reševanje starega stanja v novo, reševati preko ustavnih določb. Praksa namreč kaže, da ima Ustavno sodišče pri tem nešteto težav. Te neštete težave se kažejo v dejstvu, da je na 10. poglavje zakona o zadrugah že leto in več, vrsto ustavnih sporov. Jaz ne morem ugotoviti drugega kot to - ima pravni molk in ničesar ne reče, lastninjenje pa bo, ali ne bo teklo tako in drugače, ker ima zoper določbe zakona o stanovanjskih razmerjih toliko in toliko časa resne opombe, situacija je enaka. Ker ima končno, tudi glede zakona o denacionalizaciji spet toliko in toliko sproženih ustavnih sporov, razen v eni točki, rešitve niso bile sprejete. Mislim, da kaže na to opozoriti in da je s tega razloga vreden razmislek, ali se za tak člen opredelimo ali ne. Mi mu nasprotujemo.</p>
               <p>Rad bi spregovoril o treh amandmajih, ki jih poznam in se mi zdijo pomembni, da je o njih nekaj besed vredno reči. To je eden od amandmajev, ki ga je omenjal gospod Podobnik, to je, da se vrednost certifikatov poveča na 60%. Mi ga bomo podprli, ker je predlog za večjo delitev bil z naše strani postavljen že pred tem. Ob tem bi rad povedal, da je ta amandma relativno nedosleden v primerjavi z amandmajem k 31. členu, ko se hkrati govori, da je želja po večji razdelitvi, želja po tem, da dobijo več tisti, ki so ustvarjali, in ko se hkrati predlaga, da naj se le uveljavi starost, ne pa delovna doba, kot pomemben kriterij. To sta dve stvari, ki ne gresta skupaj, ki kažeta tudi na dejstvo, da se bolj razmišlja o tem, da se za spremembo 31. člena - po starosti in s povečanjem vrednosti certifikatov zagotovi večja delitev, vendar ne tistim, ki so v podjetjih ustvarjali, ampak tistim, ki bodo s kriterijem starosti prišli do certifikatov v višji vrednosti, pa sicer do njih ne bi prišli. To je pravi namen in  prav je, da se ta namen pove, da ne bi kdo mislil, da gre res za zaposlene delavce v podjetjih.</p>
               <p>Menimo, da so vsi predlogi v tako različnem datumu, od 9. maja 1990 do 26. junija 1991 in podobnih, pa tudi o amandmajih, ki razlikujejo državljane po določenih kriterijih sporni, in kakorkoli se poskušajo pravičniško utemeljevati, pomenijo razlikovanje državljanov, ki po ustavi ni dopustno, po nekih kriterijih, ki so si jih predlagatelji bolj ali manj domišljeno zamislili. Teh amandmajev zato ne podpiramo.</p>
               <p>Rad bi rekel, da posebej podpiramo amandmaje, ali večino amandmajev, ki jih je pripravila zadnji seji Komisija za nadzor nad lastninjenjem družbene lastnine. Pri tem bi posebej želel poudariti dva, ki se nam zdita pomembna. Pomembno se nam zdi, da zahtevamo odločanje oz. soodločanje delavcev pri programu lastninjenja, posebej takrat, kadar v programu lastninjenja ni predviden notranji odkup, ali interna razdelitev delnic. Dosedanji zakon je namreč dopuščal, da bi se lahko delavski svet odločil, da izvede lastninjenje po vseh drugih kriterijih, da eventualno tudi celotno podjetje proda - ali na javni dražbi, ali da gre v javni odkup delnic, ali da ga da državi oz. skladom - in s tem s to odločitvijo prikrajša toliko in toliko sto ali pa tudi tisoč delavcev za možnost interne razdelitve in notranjega odkupa. Če pride do takšnega programa lastninjenja, morajo imeti delavci ustrezen vpliv, da povedo, ali se s takim programom res strinjajo, ali ne.</p>
               <p>In drugo. Posebej podpiramo tisto dopolnilo, ki ob tem, da so predlagatelji, po našem prepričanju ne najboljše, ampak recimo še sprejemljivo predvideli, da se lahko tudi listine za odškodnino, ki jih dobijo denacionalizacijski upravičenci, zamenjajo za lastniške certifikate. Če bi to sprejeli, potem bi pomenilo, da bi nekdo lahko s 400.000 in nekdo s 4 ali več milijoni, ki jih je dobil na račun denacionaliziranega premoženja, prišel v neko konkretno podjetje, kjer je zaposlen, in eden na 400.000, eden pa na 4 milijone ali 40 milijonov uveljavil 50 odstotni popust. Ta drugi certifikat seveda ni iz dela in ni iz ustvarjanja družbenega premoženja, ampak po nekih drugih kriterijih.</p>
               <p>Zato posebej podpiramo to dopolnilo k 17. členu, da če se lahko te "priznanice" zamenjajo za lastniške certifikate, da ti certifikati v takem primeru ne dajejo pravice do popusta pri notranjem odkupu.</p>
               <p>Na koncu bi rad rekel še dvoje. Da po tistem, kar smo pregledali, podpiramo tudi stališče Vlade. Predvsem podpiramo predlog, da se certifikati dajo tudi delavcem v javnih zavodih za razliko med plačami do kolektivnih pogodb. Mislim, da je to pameten predlog. Predlagamo in soglašamo s tem, da se črta 18. člen in podpiramo tudi nov 28/a člen, ki omogoča tudi revizijo v igralnicah.</p>
               <p>In končno. Naša podpora velja tudi predlogu Komisije za narodnosti in amandmaju, ki ga je v tem pogledu dala Vlada, saj bi bilo smotrno, da ima narodnostna skupnost predvsem vpliv na to, kako bodo njena sredstva obveščanja na tem narodnostno mešanem področju delovala in opravljala svojo funkcijo. - Hvala lepa.</p>
            </sp>
            <sp xml:id="SDZ1-Redna-08-1993-05-19.sp170">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Kopše.</p>
            </sp>
            <sp xml:id="SDZ1-Redna-08-1993-05-19.sp171">
               <speaker>JOŽEF KOPŠE:</speaker>
               <p>Spoštovani kolegi in kolegice! Pri tem zakonu, ki je nastajal nekje od prvih tez 1990. leta do danes, je bilo mnogo razprav. Kolegi pred menoj so govorili o tem, sam sem član komisije, mnogo smo razmišljali o tem - o krivicah, o pravicah, o certifikatih, ki bodo prišli, ali ne bodo prišli; zakon je tudi gotovo zahteval veliko dela. Vendar pa vseeno z vsem Slovenska nacionalna stranka ne more biti zadovoljna. In to je ta 31. člen osnovnega zakona, ali 17. člen zakona o spremembi zakona, kjer v prvem odstavku podeljuje, ponovno kot darilo, slovensko premoženje tujcem, in to ne v majhnem znesku, ne v majhnem deležu. Ta delež znaša nekje od 1/8 do 1/10-ine slovenskega premoženja, ki se bo na podlagi tega zakona delilo. Dosti argumentov je bilo povedanih proti temu, preden je sploh bilo sproženo to vprašanje. Celo kolega Podobnik je omenil  nekoliko bolj oster amandma, ki čaka na ta prvi odstavek. Moram reči, da je ta ostrina - ne vem, kdo jo lahko tako imenuje, vendar se bom vrnil k tej genezi sprejemanja zakona, ki sem ga dobro sledil kot človek in marsikdo v Sloveniji, kjer smo od prvih Mencingerjevih tez in osnutka, do Sachovega predloga v jeseni 1991 - se pravi pred priznanjem teh 170 in ne vem koliko tisoč novih državljanov, zato negiram vsako event. ugovarjanje o tem, da so vsi ti upravičeni. Ker če bi bil zakon sprejet v eni ali drugi obliki od predlaganih oblik, bi Slovenci takrat v veliki večini te certifikate po pravici dobili v tistem, kot je bilo s tistim zakonom določeno. Stanje se pa ponovno spreminja predvsem zaradi zavlačevanja sprejema.</p>
               <p>Zavlačevanj je bilo mnogo, iz mnogih razlogov. Predvsem razlogi, ki jih je omenil predsednik komisije, gospod Rejc; ti razlogi so zelo različni. Eden izmed njih pa je bil tudi interes nekaterih teh delov, da bi spet pridobili del slovenskega   premoženja zastonj. Tega si ne moremo dovoliti. Zato ima Slovenska nacionalna stranka tudi amandma na prvi odstavek 31. člena starega zakona in 17. člena zakona o spremembi zakona, kjer zahteva, da se ta datum, ki je bil zdaj ponovno spremenjen in je 5.12.1992 datum sprejemanja zakona, spremeni na 9.5.1990. 9.5.1990 je prvič v takrat še Socialistični republiki Sloveniji v tej stavbi stal za tem govorniškim odrom in na teh stolih demokratično voljeni zbor, zato 9.5. Ni namen nobenega premoženja deliti. Delimo ga lahko takrat, ko ga imamo. Mi Slovenci smo delili to premoženje 70 in več let. Res je, da tega, kar smo dobivali, nismo znali uporabiti, mnogokrat ne, preden pa smo kaj dobili, smo pa že razdelili. In ponovno isto počenjamo. Zato Slovenska nacionalna stranka zelo resno predlaga premislek, predvsem pa datum 9.5., ali pa kateri drugi ampak vsaki datum pred 23. 12. 1991, ki je bil, vemo iz kakšnih razlogov, predlaga, ker je to edina pravična delitev. Koliko to vpliva na moralo Slovencev in Slovenk, je možno čutiti vsepovsod na terenu, kjerkoli se gibljete. Vsi, ki poznajo in spremljajo ta zakon, mnogo jih je razočaranih. Najhujše razočaranje pomeni to, da bo nekdo delil njihovo lastnino, nekdo bo delil njihovo lastnino, ki so jo iz svoje humanosti iz svojega osebnega prepričanja tako ali tako varovali in podpirali 70 ali več let.</p>
               <p>V tem primeru je pa še nekaj drugega. Nekatera zakonodaja bo očitno popravljena v Sloveniji.  Mi v Sloveniji imamo mnogo dvojnih državljanov, mi v Sloveniji imamo mnogo državljanov, ki so na žalost tudi preko tega izredno liberalnega zakona, tudi po tem zakonu, poskušali dobivati državljanstvo na druge načine, se pravi na nelegalne načine, in ti ljudje bodo nekoč dobili certifikate, mogoče prej, preden bo ugotovljena ta njihova... <stage>(Ne dokonča.)</stage>. To je moralen udarec za Slovence, menim, da kolegi dobro premislite pri glasovanju o naših amandmajih in o samem zakonu. Hvala lepa.</p>
            </sp>
            <sp xml:id="SDZ1-Redna-08-1993-05-19.sp172">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp xml:id="SDZ1-Redna-08-1993-05-19.sp173">
               <speaker>MARIJAN POLJŠAK:</speaker>
               <p>Glede utemeljevanja, ki ga je povedal gospod Kopše, bi samo to dodal, kar on ni dodal. Vlada je oporekala, češ da je datum sporen zaradi tega, ker je sporna popolnost evidenc. Vsak datum je sporen. Tudi datum za lani decembra meseca, odkar naj bi zakon veljal. ...<stage>(Govori še nekdo.)</stage> Povej ti rajši, daj vključi se.) <stage>(Smeh.)</stage> Vsi datumi so sporni. Tukaj ni problema, ker je na komisiji izračunal gospod Podobnik neprimerno manjšo vsoto, če se po standardih da ponovno zbrati neke podatke. Neprimerno manj denarja stane, kot pa je vrednost razdeljenih certifikatov. To se pravi kar Vlada oporeka, v tem smislu to ne drži. Kateri koli datum je, recimo datum 9.5., to je datum prve skupščine, to je po tem, ko je bil izveden popis prebivalstva v Sloveniji. Se pravi, da se te podatke da vse dobiti. Ta kontra argument ne drži.</p>
               <p>Druga stvar, kar sem želel sam, jaz sem samo njega dopolnil, želim dati podporo 28. členu zakona o spremembah zakona o dopolnitvah in tako naprej, ki k 51. členu dodaja stavek:"Vsi izvedeni neodplačani prenosi družbenih sredstev iz enega podjetja na druge pravne osebe, so nični." O tem je že dosti govoril gospod Rejc, govoril je tudi gospod Potrč proti in jaz bi rekel tako je prav, kajti veljalo je in še velja, da zaposleni opravljajo z družbeno lastnino v podjetjih. Da zaposleni odločajo o vsakršnem preoblikovanju družbenega podjetja na referendumu. Da so vsi neodplačani prenosi družbene lastnine na mešana in privatna podjetja brez referenduma nezakoniti. Da zakonitega  oškodovanja družbene lastnine ni in da je zgovarjanje na Markovičev zakon in zakon o podjetjih le zloraba prava. Pravna podlaga temu je strokovni članek. Zakonito oškodovanje družbene lastnine, gospoda Franca Skinderja v Delu, 24. aprila letos. Tega članka do sedaj ni še nihče ovrgel.</p>
               <p>Očitno je vsa divja privatizacija nezakonita. 28. člen je torej osnova, da se nakradeno družbeno premoženje vrne, sicer ne bo kaj lastniniti s certifikati. Seveda velja pregovor, kjer ni tožnika, ni sodnika. Torej bo moral Državni zbor nekaj narediti na tem, če bomo sprejeli ta 28. člen. Jaz upam, da ga bomo sprejeli in bodo sodni postopki za vračanje ukradenega družbenega premoženja čim hitreje stekli. Za začetek bi zamenjali tožilce, ki ne sprožajo postopkov. Seveda vi veste lahko tudi kakšne druge, boljše predloge od tega.</p>
               <p>Nekaj je treba narediti. En premik je treba narediti. Pa če jaz apeliram, jaz tako razmišljam. Če bi se vsak poslanec vprašal, kaj je govoril v predvolilni kampanji, kaj je obljubljal volivcem, kaj njegovi volivci od njega pričakujejo, potem sem prepričan, da bi večina poslancev v tem parlamentu glasovala za ta 28. člen. Ker večina poslancev nima neke sedanje lastnike ali bodoče lastnike kapitala. Tam so mali ljudje, ki želijo nekaj dobiti. In če ta člen sprejmemo, bodo ti ljudje dobili. Če bi jaz pogledal stranke, sem prepričan, da bi večina strank tukaj notri morala tudi biti na tej strani. Se pravi, na tej strani, da se povrne ukradeno družbeno premoženje. Zato je potem čudno, recimo, če pride, to se je zgodilo tudi v drugih primerih. Normalno človek razmišlja, gleda programe, kaj so poslanci in stranke obljubili volivcem, potem gre pa skozi nek zakon, ki je proti volji večine volivcev. To je nemogoče. To je prevara volivcev.</p>
               <p>Jaz menim, da če bo ta člen porušen, ta predlog porušen, bo to prevara volivcev. In jaz bi apeliral na vse. Jaz ne napadam nobene stranke oziroma si predstavljam, da tisti, ki se imajo za levičarje, sem prepričan, da bodo glasovali za ta zakon. Če ne bodo glasovali, menim, da bodo izdali svojo bazo. Mi na desni smo pa tudi, ta naša baza je ista, kot je na levi. Se pravi, baza so navadni ljudje in prepričan sem, da je baza večine navadni ljudje. Zato bomo glasovali za ta člen, da gre skozi tako, kot je postavljen. Hvala.</p>
            </sp>
            <sp xml:id="SDZ1-Redna-08-1993-05-19.sp174">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sašo Lap.</p>
               <p>Ja, replika.</p>
            </sp>
            <sp xml:id="SDZ1-Redna-08-1993-05-19.sp175">
               <speaker>MIRAN POTRČ:</speaker>
               <p>Zelo na kratko šest stavkov za šest misli. Gospodu Kopšetu bi najprej rekel, da sicer lahko ima različno mnenje do načina reševanja stvari, vendar ga prosim, da državljanov Republike Slovenije ne imenuje s tujci. Če to ravna, ravna res skrajno nekorektno in protiustavno in kot poslanec naj tega ne bi počenjal.</p>
               <p>Ni res, da če bi bil zakon sprejet kdajkoli, ne bi bilo problema državljanstva. Če bi bil sprejet takoj po plebiscitu, bi pač to pravico imeli vsi, ki so 23. decembra na plebiscitu glasovali. In kar zadeva njegov predlog, da sprejema vsak datum, bom rekel malo za šalo, potem pa naj ne bo 5.12., ampak naj bo to 6.12.1992, če ga bo gospod Kopše sprejel.</p>
               <p>V zvezi z gospodom Poljšakom, če bo korekten, bo povedal, da so mu predstavniki Vlade in strokovnjaki povedali, da niso glede ugotavljanja državljanstva vsi datumi enako sporni. Težko je mnoge datume ugotavljati, ampak nekatere je mogoče, nekatere pa mogoče ni, ker dokler ni bilo državljanstva države Republike Slovenije v smislu države, se pač to ugotavljati ne da.</p>
               <p>In sedaj še dve stvari bolj za šalo. Torej, če poslušam gospoda Poljšaka, potem moram reči, da bi dobil vtis, da je njemu zelo žal, da ni več socialističnega samoupravljanja in referenduma. Ker takrat je bilo najboljše. Pri tem smo razpravljali o zakonu o družbah in ugotovili, da bomo imeli drugačno lastniško strukturo in drugačen način odločanja. Jaz ta nov način sprejemam, zato seveda biti hkrati za to, da se spremenijo lastniški odnosi, kadar ti paše in hkrati iz demagogije govoriti o referendumu, se mi zdi, da je malo hecno.</p>
               <p>In zadnje, poleg zamenjave tožilcev so v tem Državnem zboru že bili dani nekateri predlogi. Res tudi za šalo. Dal jih je dr. Kreft v neki razpravi, ko je citiral Lenina. Zelo podobni so in rečem, da mi smo res socialdemokrati in levičarji, ampak ena od naših značilnosti je to, da se zavzemamo tudi za pravno državo in pravno varnost, kar je sicer značilnost socialdemokracije, ne pa zato, da si pravo tolmačimo, kot nam pač trenutno odgovarja in kakor nam paše. Hvala.</p>
            </sp>
            <sp xml:id="SDZ1-Redna-08-1993-05-19.sp176">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima repliko.</p>
            </sp>
            <sp xml:id="SDZ1-Redna-08-1993-05-19.sp177">
               <speaker>JOŽEF KOPŠE:</speaker>
               <p>Gospodu Potrču, someščanu ex, iz Maribora bi rad nekaj rekel. Naj me dobro posluša. Jaz sem rekel "tujcev, ki so postali slovenski državljani", to je diferenca. Jaz sem tudi pri datumu točno decidirano rekel, vsak datum do 23.12.1991 je za mene sprejemljiv. To še danes ponavljam, ampak do 23.12.1991.</p>
               <p>Rekel bi še eno repliko, ki je izredno zavajajoča, od gospoda Potrča o tem, da ni možno indicirati slovenskih državljanov. To ni res. To ne drži. Upam, da ni namerno zavajanje tega parlamenta. Slovenski državljani smo že z Ustavo Socialistične republike Slovenije, gospod Potrč, v prvem stavku bili "Slovenija je država". Kot taki smo bili tudi indicirani kot slovenski državljani. Slovenski državljani takrat, hvala bogu, pred tem parlamentom jasno in glasno reče, samo 288 Slovencev se je izjasnilo v državljanstvu, ki je bilo možno, dvojno, ali jugoslovansko in nič več. 288 in nič več. To so točni viri. Od kdaj se Slovenci evidentiramo kot slovenski državljani na razne načine, vendar od 1974 sigurno kot slovenski državljani, prej pa na razne načine kot Slovenci in to že iz Kraljevine Srbov, Hrvatov in Slovencev, s takratnim Službenim listom, od leta 1921, od leta 1934, od leta 1935 in če komu paše z Domovinskim listom od leta 1941. Pozneje s Službenim listom od 1946, 1947, 1956, 1965 in 1974 dokončno. Evidentiranje je res otežkočeno samo zaradi čisto tehničnega opravila, in to po letu 1988, kjer je večina občinskih in držav uprav prešla s kartotečnega knjiženja na računalniško. Tu je nekoliko težav.</p>
               <p>Sprašujem ta zbor, ali so te težave toliko nepremostljive, kolikor je bila moralna škoda Slovencem in Slovenkam povzročena. Hvala.</p>
            </sp>
            <sp xml:id="SDZ1-Redna-08-1993-05-19.sp178">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak ima repliko.</p>
            </sp>
            <sp xml:id="SDZ1-Redna-08-1993-05-19.sp179">
               <speaker>MARIJAN POLJŠAK:</speaker>
               <p>Gospod Potrč, vi ste rekli, da je pravno sporen 28. člen. Jaz pravim, da ni tako, ker kar je prav, je prav. Prav je, da se vrne nakradena lastnina, jaz pa smatram, da se vi sedaj zavijate v pravo; to je samo izgovor, da se boste moralno oprali pred tistimi, ki pričakujejo nekaj drugega - mogoče ne od vas, ampak od vaših kolegov. Hvala.</p>
            </sp>
            <sp xml:id="SDZ1-Redna-08-1993-05-19.sp180">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika</p>
            </sp>
            <sp xml:id="SDZ1-Redna-08-1993-05-19.sp181">
               <speaker>IVAN VERZOLAK:</speaker>
               <p>Jaz razumem, da gospod Potrč zagovarja zdajšnje državljane, ki so si pridobili državljanstvo na tako lahek način, kajti večina oziroma lahko rečem 100% vsi ti neslovenci, mislim da so glasovali za levico. Nekaj moramo biti na jasnem. Ne more biti dvoma o tem, če gre za razprodajo slovenskih nacionalnih interesov v privatne oziroma v strankarske namene, da se nepremičnine podeljujejo ljudem, ki si tega ne zaslužijo. Hočem povedati to, da me ne boste napačno razumeli. Hočem povedati, da če bi ljudje samo po delovni dobi dobili oziroma na staž, ki so v Sloveniji, ne pa na dejansko delovno dobo. Mislim, da je to nesprejemljivo. Kot vemo, je mnogo teh ljudi, ki nimajo niti dneva delovne dobe, živijo pa lahko mnoga leta v Sloveniji in bi dobili enak certifikat, kot naš delavec, ki ima 30 let delovne dobe. Mislim, da je to nesprejemljivo.</p>
               <p>Še nekaj bi rad povedal iz praktičnih primerov, ti ljudje nimajo pravega odnosa do naše lastnine oziroma do slovenske nepremičnine. V naši občini vem za dva slučaja, ko sta dva slovenska državljana, sicer ne Slovenca, kupila gozdno parcelo in naredila celotni golosek. S tem se vidi, kakšen odnos imajo ti ljudje do slovenske lastnine in se obnašajo kot kolonizatorji. Lahko se zavedamo, kako in kakšen odnos ima naš kmet, preden poseka eno smreko. Prosim, razmislite v tem smislu. Ali naj res tem ljudem podeljujemo te certifikate tako dobrodušno? Mislim, da je treba to res premisliti. Hvala lepa.</p>
            </sp>
            <sp xml:id="SDZ1-Redna-08-1993-05-19.sp182">
               <speaker>PODPREDSEDNIK  MIROSLAV MOZETIČ:</speaker>
               <p>Hvala lepa. Sašo Lap.</p>
            </sp>
            <sp xml:id="SDZ1-Redna-08-1993-05-19.sp183">
               <speaker>SAŠO LAP:</speaker>
               <p>Spoštovani! O tej stvari, o kateri bom poskušal par stvari povedati, sem govoril najmanj petkrat že - to je šestič. Moram povedati, da gre za 33. člen tega zakona, ki govori o popravi krivic, v nadaljevanju. Potrebno je bilo veliko napora, da smo stvar v tej obliki spravili do tam, kjer smo. Vse ostane še vedno na glasovanju, vendar bi povedal takole: stališče Samostojne poslanske skupine - predlagatelja amandmaja k 33. členu predloga zakona o spremembah in tako dalje <stage>(da ne berem)</stage>. Potrebno je poudariti oz. povedati tole. Vlada je v svoji obrazložitvi, ko pojasnjuje zavrnitev amandmaja, poudarila, da gre za pomemben vsebinski poseg v zakon, ki ruši - po njenem mnenju - dosežen politični konsenz ob sprejemu zakona za njegovo spremembo. Predlagatelj meni, da je utemeljitev zavrnitve neprepričljiva, ker je bil zakon o lastninskem preoblikovanju o podjetjih sprejet z večino glasov v parlamentu, kar pa ni nujno politični konsenz, ampak le izraz vladne večine.</p>
               <p>V svoji obrazložitvi je predlagatelj poudaril, da ni nikjer na ustavi temelječega zakona, ki bi opravičeval arbitražno izbiro upravičene populacije do sredstev iz tega naslova. Pravna država pa naše pomeni tudi, da se enakopravno tretirajo vsi prizadeti oškodovanci, tako pregnanci in interniranci, kot tudi politični obsojenci - kar zahteva tudi načelo pravičnosti. Predlagatelj amandmaja ne zanika upravičenosti zahteve, da interniranci in pregnanci dobijo odškodnino. Vendar se mi zdi nerazumljivo in politično neiskreno, da političnim obsojencem odrekajo to pravico. Še zlasti ko smo nedavno v časopisu Delo lahko prebrali, da Zvezna republika Nemčija ni dala odškodnine, ampak le posojila. Predlagatelj meni, da naj bi odškodnino za internirance in pregnance izterjali od vlade Zvezne republike Nemčije, ne pa da za z odškodnino obremenimo fond Republike Slovenije. Zlasti se nam zdi nerazumno, da Vlada odreka pravico do odškodnine ljudem, ki so sodelovali pri izgradnji povojnega gospodarstva v vlogi političnih obsojencev in so iz tega naslova veliko bolj upravičeni do odškodnine iz lastninskega fonda, ki so ga soustvarjali, kot pa tisti del populacije, ki je soustvarjal in delal v taboriščih nemškega rajha, kar pomeni, da je pravni naslov za odškodnino zvezna vlada v Bonu in ne v Ljubljani.</p>
               <p>Zlasti se predlagatelju zdi nesprejemljiva arogantno stališče Vlade glede njegovega amandmaja, še zlasti, ker je Odbor za notranjo politiko in pravosodje amandma vzel za svojega. Menil je, da je predlagateljeva dopolnitev smiselna. Ob tem je treba poudariti, da je Odbor Državnega zbora za notranjo politiko in pravosodje naročil Vladi, da pospeši postopek za pripravo osebnega zakona o popravi krivic. Naj še enkrat poudarim - kar sem že večkrat, da delamo stvar, ki je bila v prejšnjem sklicu narejena na pol ali pa - celo upam si reči - na pol zares in na pol ne zares.</p>
               <p>Predlagatelj zakona se boji, da se v zavračanju amandmaja s strani Vlade izraz nepripravljenost določenih delov družbe, da bi izkazali politično voljo za odpravo nekdanjih krivic. Zavračanje amandmaja Vlade ni osamljen primer v splošni rastoči klimi in nenaklonjenosti glede poprave krivic prizadetih občanov v enostrankarskem obdobju.</p>
               <p>Podoben duh preveva tudi poročilo o delu javnega pravobranilstva, ki ga bo Državni zbor obravnaval na majskem sklicu. V tem trenutku bi želel poudariti idejo, ki jo je izrazilo v svojem poročilu javno pravobranilstvo, da naj Vlada in pristojni organi presodijo utemeljenost oz. smotrnost eventualne spremembe 145. člena zakona o izvrševanju kazenskih sankcij. Le-ta pa govori, da če je kazen zaplembe premoženja razveljavljena, ima obsojenec oz. njegovi dediči pri sodišču, ki je izvršilo kazen zaplembe, pravico zahtevati vrnitev premoženja oz. odškodnine. Zato predlagatelj meni, da zavračanje amandmaja s strani Vlade v kontekstu poročila v tistem delu javnega pravobranilstva, ki govori o predlagani spremembi - 145. člena - kaže naravo oz. stopnjo pripravljenosti političnega "establismenta" glede poprave krivic. Hvala lepa.</p>
            </sp>
            <sp xml:id="SDZ1-Redna-08-1993-05-19.sp184">
               <speaker>PODPREDSEDNIK  MIROSLAV MOZETIČ:</speaker>
               <p>Hvala lepa. Gospod Žare Pregelj.</p>
            </sp>
            <sp xml:id="SDZ1-Redna-08-1993-05-19.sp185">
               <speaker>ŽARKO PREGELJ:</speaker>
               <p>Spoštovani! Predstavil vam bom sklop amandmajev, ki smo jih vložili predstavniki Ljudske stranke oz. nekdanji predlagatelji oz. sopredlagatelji tega zakona o spremembah in dopolnitvah zakona o lastninskem preoblikovanju. O razlogih, zakaj nismo več med predlagatelji je že povedal gospod Podobnik. Moja naloga, da vsebinsko obrazložim amandmaje.</p>
               <p>Preden bi prišel k posameznim amandmajem, želim pojasniti osnovno temeljno podlago, ki smo jo uporabili za pripravo teh amandmajev. Celotni zakon o lastninskem preoblikovanju podjetij - tako kot je zastavljen, ima vsaj dva osnovna namena.</p>
               <p>Prvi namen, poiskati družbeni lastnini lastnika - točno določenega lastnika.</p>
               <p>Drugi namen, poiskati takega lastnika, da bo to družbeno premoženje oplodil, ga vpeljal na višjo raven in izvlekel to državo iz tega slabega gospodarskega stanja.</p>
               <p>Ta dva osnovna namena tega zakona nista nujno v skladu, sta večkrat v nasprotju in ravno to dejstvo nas je begalo pri pripravi takih sprememb, ki bi nekako zadoščale obojemu. Pri prvi zahtevi se pridruži zraven še tisto o pravični razdelitvi sedanjega premoženja. Ta pravična razdelitev je jasno skoraj nemogoča, tako kot je nemogoče enako plačati vse državljane neke države, ker tako ne gre, ker ne prispevajo vsi enako. Zato je tudi razdelitev družbenega premoženja na enaki ravni, se pravi vsakemu enako - skorajda nemogoče. Tudi zato prihaja do tako različnih razlag. Nikakor pa nismo mogli soglašati oz. se sprijazniti z dejstvom, da nekdo mora postati lastnik, drugi bo pa ostal brez premoženja oz. bo prodajalec delovne sile.</p>
               <p>Gre za pravičnost v tem smislu, da je to družbeno premoženje le nastajalo z velikanskim odrekanjem vseh državljanov. Ne smemo pozabiti na prva leta po II. svetovni vojni, ko je bila Slovenija, tako kot večina držav Evrope, porušena, ko se je ogromno delalo zastonj, s prostovoljnim delom. Takrat je nastal ogromen kapital, ki ga še vedno danes nekako uživamo, koristimo. Ogromno se je zgradilo in zato je tudi delitev tega družbenega premoženja, zgolj na podlagi delovne dobe, verjetno do teh ljudi krivična. Vsekakor so generacije, ki so živele teh 40 let po II. svetovni vojni, ogromno prispevale za nastanek tega premoženja in v vsaki družbi, v vsaki državi je generacija, ki s premoženjem upravlja v bistvu naslednik vsega tistega, kar so ji predhodne generacije zapustile - dobrega in slabega. Moramo se zavedati, da poleg dobrega je tudi slabo - recimo dolgovi, uničena okolica in podobno.</p>
               <p>Zato je bilo težko priti do poštenega in tudi  primernega predloga zakona in tudi zato smo na koncu morali odstopiti kot predlagatelji, ker je nesmiselno, da se pod  nekaj podpišemo, kar v bistvu kasneje ne bi zastopali in bi spreminjali z lastnimi amandmaji. Menim, da je najhujše, da predlagatelj mora potem svoj predlog z amandmajem spreminjati - to je verjetno neke vrste nesmisel.</p>
               <p>Na podlagi teh razmišljanj smo nekako poskušali zadeve tako oblikovati tudi s pomočjo nasvetov ljudi, ki se na gospodarstvo nekoliko spoznajo. Jasno je, da je rezultat, ki nastane, nekakšen kompromis, skupek raznih hotenj in ni nujno, da je vedno ravno najboljši.</p>
               <p>Tako imamo prvi amandma na 16. člen tega zakona, kjer predlagamo, da se v osnovnem zakonu črta tisti del 28. člena, ki govori o 30% višini lastniškega kapitala - šele takrat se namreč lahko podjetje poveča z dokapitalizacijo in menimo, da je to velika ovira in da praktično nobeno podjetje ne bo zmoglo tega člena oz. preoblikovanja z večanjem lastniškega kapitala uporabiti. Tukaj predvsem mislimo na tista podjetja, ki so opravičena do tega. Obstajajo tudi podjetja, ki so zelo malo vredna in bodo zlahka dosegla 30%. Tudi podjetje, ki ima velik  kapital, bo težko to doseglo.</p>
               <p>Drugi tak amandma je nekoliko rigoroznejši, posega v 31. člen, in sicer predlagamo, da se v tretjem odstavku 31. člena število 40% spremeni na 60%, kaj pomeni, da bi lastniške certifikate izdala Republika Slovenija v skupni vrednosti 60% od celotnega družbenega kapitala podjetij. Na ta način bi povečali neplačano razdelitev. S tem smo poskušali izravnati to razliko, ki bo nastala pri državljanih. Nekateri bodo imeli pravice do večjih popustov, če bo njihovo podjetje izbralo notranji odkup. Drugi, ki te možnosti nimajo, ki delajo ali v podjetjih, ki se ne lastninijo, ali v podjetjih, kjer ni kaj lastniniti, da ne govorim o vseh podjetjih, ki so šla v stečaj, bodo jasno za to prikrajšani. Zato smo menili, da se raje tukaj poveča razdelitev zastonj in se za to raje primerno spremeni 23. člen tako, da se število 20% spremeni v 30%; v 25. členu naj se črta 25% popust, ker bo dejansko z večjo odplačno razdelitvijo za vse večji popust.</p>
               <p>Naslednji amandma se nanaša na 17. člen, in sicer je to tisti člen, ki je očitno zbudil največ polemik. Gre za razdelitev lastniških certifikatov med državljane Slovenije na podlagi starosti ali delovne dobe. Tu smo prišli v velika navzkrižja z lastnimi principi. Po eni strani je edino pravično deliti lastniške certifikate na podlagi delovne dobe, ki vsaj na videz podaja neko pravično delitev ustvarjenega premoženja, ob predpostavki, da so vsi približno enako prispevali, kar pa ni res. Vemo, da je nekdo več in bolje delal, nekdo je lahko manj delal, delovno dobo imata enako. Sploh, ker v prejšnjem sistemu ni veljala neka striktna delitev po prizadevnosti, po pridnosti in tako naprej. Ta delitev po delovni dobi je v resnici lahko zelo krivična do vseh tistih, ki so svojo mladost zapravili v prostovoljnem delu in od tega zasebno niso imeli nič, vseh tistih, ki niso bili zaposleni, pa so omogočili zakoncu, da je bil lahko polno zaposlen, to so gospodinje, matere z več otroki in podobno. Na tak način je težko deliti tisto družbeno premoženje, ki ne predstavlja zgolj kapital v posameznem podjetju, ampak je v resnici neko javno dobro, ki je nastalo tudi s tem kapitalom oziroma z odrekanjem teh ljudi, ki so bili takrat brez delovne dobe. Zato smo menili, da je primerno, da se uporabi starostna lestvica, ki spet pripelje do drugih anomalij. Zelo težko je samo en način razdelitve, delitve uporabiti, zato smo predlagali združitev teh dveh lestvic in naš amandma glasi takole:</p>
               <p>Drugi odstavek tretjega odstavka se nadomesti z naslednjim besedilom: Lastniški certifikati se izdajo državljanom Republike Slovenije glede na njihovo starost na dan 5.12.1992, ali glede na njihovo delovno dobo, pridobljeno v Republiki Sloveniji do 5.12.1992 v nominalni vrednosti. Potem sledi lestvica, ki je kombinacija tiste, ki je zdaj v zakonu in tiste, ki jo predlagajo podpisniki tega zakona o spremembah lastninskega zakona.</p>
               <p>Dodatni stavek, ki govori, da se državljanom Republike Slovenije z dvojnim državljanstvom, ki so pridobili državljanstvo po določbah 40. člena zakona o državljanstvu Republike Slovenije, ali z naturalizacijo, brezplačno razdelijo lastninski certifikati na podlagi delovne dobe oziroma, če se uporabi druga lestvica, na podlagi dobe bivanja s stalnim bivališčem v Republiki Sloveniji. Ostali tekst ostane nespremenjen.</p>
               <p>Zakaj ta drugi odstavek? Ta drugi odstavek je v resnici nadomestilo za tisti sporni datum, ki ga težko uporabimo, kajti tako, kot bo prinesel neko pravičnost, tako bo po drugi strani prinesel krivičnost. Ogromno državljanov Republike Slovenije ni vedelo, da nima urejenega državljanstva. Tudi niso vedeli, da so nekje zapisani v knjigah, ker so ves čas smatrali, da so rojeni v Sloveniji in da imajo slovensko državljanstvo. S tem, ko bi uveljavili tak datum - 9.5.1990, bi prizadeli tudi te državljane. Ni jih tako malo, nekaj tisoč jih je. Naša intenca ni bila biti krivičen do nekoga.</p>
               <p>Zato smo predlagali tako določbo, da se v bistvu vsem novim državljanom, ki imajo dvojno državljanstvo - to poudarjam - prizna tisti delež, ki so ga ustvarili v Republiki Sloveniji, ali na podlagi delovne dobe, če bo sprejeta ta lestvica, ali na podlagi dobe bivanja v Republiki Sloveniji. To menim, da je edino pravično. Vedeti moramo, da je instrument dvojnega državljanstva v mednarodnem pravu dokaj sporna zadeva. Vse države se tega izogibajo. Mi smo pa naenkrat zaradi, rečemo lahko, zgodovinskih razlogov, prišli med države z izrednim oz. enormnim številom dvojnih državljanov. Praktično ima desetina državljanov Republike Slovenije dvojno državljanstvo. To meji že skoraj na nekaj nenormalnega; baje je v svetu že 6% ogromno, pri nas pa je 10. Zaradi tega in ker imajo ti državljani v bistvu še vedno državljanstvo ali drugih republik ali drugih držav - pač glede na to, od kje so prišli - imajo tudi tam določene državljanske pravice, in v primeru lastninskega preoblikovanja v tistih državah bodo imeli ravno tako tam pravice do tistega deleža, ki so ga tam ustvarili - zato menimo, da je to edina pravična delitev.</p>
               <p>Nikakor ne moremo sprejeti argumentacije, da ne gre za ustavno enakopravno obravnavo državljanov. Namreč, ta pravica, ki se sedaj tukaj podeljuje državljanom Republike Slovenije, je v resnici pravica, ki jo bomo državljani Republike Slovenije samo enkrat lahko koristili in nikoli več. To ni neka človeška pravica, to ni neka običajna državljanska pravica. To je zgolj slučajnost, da se ravno v tem času menja sistem lastnine. In zato je edini pravi način ta, da se to lastnino podeljuje državljanom tako, da bi dobili približno toliko, kolikor je vsakdo prispeval  oziroma, kolikor bo še moral prispevati.</p>
               <p>Namreč, bile so tudi pobude, zakaj ne bi dali vsem enako, pa bi bil mir. In dejansko, če gremo gledati prav strogo ustavno, v smislu popolne enakopravnosti, potem je potrebno res vsem državljanom čisto enako dati in ni nobenih lestvic, ne po starosti, ne po delovni dobi, kar pa je spet v nasprotju s tistim, kot sem že prej poskušal razpravljati, koliko je kdo prispeval. Jasno je, da imajo ljudje, ki so danes stari 18, 20, 30 let, še ogromno časa pred seboj in bodo morali pokriti tudi tisto slabo <stage>(kot sem že prej omenil)</stage>, kar so jim predhodne generacije zapustile - to so razni dolgovi, uničena okolica in podobno. Zaradi tega je prav, da dobijo že sedaj nek delež, da bodo to breme lažje prenašali.</p>
               <p>Naslednji amandma se nanaša spet na 17. člen in je zgolj ena od variant tega, če se uporabi zgolj starostno lestvico.</p>
               <p>Peti amandma se nanaša na 28. člen. To je člen, ki je danes vzbudil že ogromno razprave. Pri tem smo poskušali upoštevati pomisleke, da bi bil lahko tak člen - čeprav ga v osnovi zelo podpiramo - ustavno sporen oziroma, da ne bi deloval v skladu s 155. členom ustave. Zato predlagamo, da so prenosi družbenih sredstev z enega podjetja na drugo pravno osebno nični, če je bil pri tem oškodovan element javne koristi. To javno korist naj ugotavljajo sodišča na zahtevo oškodovancev. Oškodovanci so lahko zaposleni delavci, njihovi zakoniti predstavniki - to so mišljeni sindikati, in vsi ostali pravni nasledniki družbene lastnine. Na ta način menimo, da bi lahko izvzeli iz teh prenosov tiste škodljive prenose, ki so v bistvu ravno povzročili tudi pravno tako čudno stanje.  </p>
               <p>Obenem želim opozoriti, da je tudi zakon, na podlagi katerega so ti prenosi bili izvedeni, v resnici tudi ustavno vprašljiv. Ni bil usklajen s takratno veljavno ustavo.</p>
               <p>Imamo še en amandma, oziroma predlagamo 28/a člen, ki naj bi se nanašal na nov 47/a člen in naj bi zadeval pač tista podjetja, ki opravljajo med drugim tudi dejavnost posebnega družbenega pomena. "Naj se na predlog pristojnega ministrstva iz lastninskega preoblikovanja podjetij izdvojijo obrati, ki to dejavnost opravljajo, in se preoblikujejo po določilih zakona o javnih gospodarskih službah." - To je pač amandma, ki se nanaša tudi še na ostalo zakonodajo. Obenem zaradi napovedi amandmajev Vlade, predvsem tistih, ki ne soglašajo z 18. členom tega zakona, vlagamo še svoj amandma in sicer glasi: Za prvim odstavkom se doda nov odstavek "V skladu s posebnimi zakoni, se v okviru sredstev določenih v prvem odstavku ustanavlja ekološko razvojni sklad, tehnološko razvojni sklad, sklad za poplačilo vojne odškodnine in sklad za ohranitev poseljenosti slovenskega podeželja". Pač s tistimi tremi skladi, ki so sedaj v zakonu, v tem 33. členu, predlagamo še ta četrti sklad za ohranitev poseljenosti slovenskega podeželja.</p>
               <p>No in če dovolite za konec. Imam še en čisto svoj amandma, ki sem ga oblikoval na podlagi amandmaja Vlade, ki ravno tako predlaga nov 28. člen, ki bi v bistvu bil potem v novem zakonu, nov 50.a) člen, in sicer, da se ne glede na 6 alineo prvega odstavka, 2. člena tega zakona postopek revizije po tem zakonu izvede tudi v podjetjih, ki so v stečajnem postopku.</p>
               <p>Vlada predlaga za podjetja, ki se ukvarjajo s temi igralnicami, jaz pa predlagam za ta podjetja, ki so v stečajnem postopku. Obrazložitev je pač podobna Vladini s tem, da želim opozoriti, da je ogromno stečajev bilo sproženih umetno in da se je v resnici preko njih izvedla divja privatizacija. Zato predlagam, da se revizija opravi tudi za ta podjetja. Lastninjenje se jasno ne more, ker se je že opravilo. Večino se je že opravilo oziroma v največjem številu primerov, je pa ta lastnina na računih slovenskih bank in tam čaka na lastninjenje bank. Tako, da je tukaj revizija brez dvoma potrebna.</p>
               <p>Namreč stečajni postopki tega niso razčiščevali. Stečajni postopek je zgolj ugotovil, kdo je upnik in koliko lahko dobi in nič drugega.</p>
               <p>To bi bilo v bistvu vse v zvezi s temi amandmaji. Vemo, da je pred nami še usklajevanje, oziroma tudi samo glasovanje. Upamo, da boste našli razumevanje za naše amandmaje. Hvala.</p>
            </sp>
            <sp xml:id="SDZ1-Redna-08-1993-05-19.sp186">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Feri Horvat.</p>
            </sp>
            <sp xml:id="SDZ1-Redna-08-1993-05-19.sp187">
               <speaker>FRANC (FERI) HORVAT:</speaker>
               <p>Hvala predsedujoči. Spoštovane kolegice in kolegi. Jaz sem vložil amandma k 14. členu. Želel bi ga dopolniti, vendar je proceduralno bolj čista rešitev, da ga umaknem in predložim novega, in sicer, zelo kratek je.</p>
               <p>V 14. členu se doda nov tretji odstavek, ki se glasi: "Podjetja lahko pri pripravi otvoritvene bilance oblikuje rezerve." To je bil tudi tekst prvotnega amandmaja. K temu bi pa še dodal: "Način oblikovanja rezerv predpiše Vlada Republike Slovenije na predlog Agencije za prestrukturiranje in privatizacijo." Ta določba zagotavlja večjo gospodarsko smotrnost, kajti oblikovanje rezerv bo zagotovilo večjo stabilnost podjetij, ki bodo prodajala delnice na trgu vrednostnih papirjev, istočasno je pa to tudi interes države, ker bo ta določba zagotavljala tudi bolj stabilne razmere na trgu vrednostnih papirjev.</p>
            </sp>
            <sp xml:id="SDZ1-Redna-08-1993-05-19.sp188">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo.</p>
               <p>Želite besedo? Sem vprašal, prosim. Izvolite.</p>
            </sp>
            <sp xml:id="SDZ1-Redna-08-1993-05-19.sp189">
               <speaker>DR. METKA KARNER-LUKAČ:</speaker>
               <p>Da bom nekoliko skrajšala jutrišnje delo. Tudi jaz umikam amandma k 28. členu in sem vložila nov amandma. Tukaj je že oddan, in sicer: 28. člen, tisti, ki govori o dokapitalizaciji in smo predlagali, da se črta procent 30. Sem dala nov amandma, ki glasi:"10 procentov." S tem bi preprečili, da bi prišlo do vlaganj simboličnih zneskov v dokapitalizacijo.</p>
            </sp>
            <sp xml:id="SDZ1-Redna-08-1993-05-19.sp190">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem razpravo in prekinjam to točko dnevnega reda.</p>
               <p>Zaključujem današnje zasedanje. Nadaljujemo jutri ob 10.00 uri.</p>
            </sp>
            <stage type="time">(SEJA JE BILA PREKINJENA 19. MAJA 1993 OB 19.06 URI IN</stage>
         </div>
      </body>
   </text>
</TEI>
