<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-07-1993-04-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A70D4504929E86E3C1257832004838DF</idno>
               <idno type="URI">A70D4504929E86E3C1257832004838DF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-07-1993-04-14.DZ" n="07">
               <name>Redna</name>
               <date when="1993-04-14"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-07-1993-04-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 14. APRILA 1993 OB 10. URI.)</stage>
            <sp xml:id="SDZ1-Redna-07-1993-04-14.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje včeraj pričete 7. seje Državnega zbora Republike Slovenije. Na to
                  sejo sem vabil predstavnike Vlade Republike Slovenije, guvernerja Banke Slovenije
                  dr. Franca Arharja, generalnega direktorja Zavoda za pokojninsko in invalidsko
                  zavarovanje Republike Slovenije gospoda Janeza Prijatelja, v.d. direktorja Zavoda
                  za zdravstveno zavarovanje Republike Slovenije gospoda Franca Koširja in jih lepo
                  pozdravljam.</p>
               <p>Za današnjo sejo zbora so se vodjem poslanskih skupin opravičili poslanke in
                  poslanci: Danica Simšič, dr. Dušan Bavdek, Zoran Thaler, Janez Kopač in Janez
                  Podobnik. Prosim, da ugotovimo prisotnost v dvorani. Ugotavljam, da je navzočih 51
                  poslank in poslancev, tako je zbor sklepčen in lahko odloča.</p>
               <p>Današnje nadaljevanje seje bomo pričeli z razpravo o proračunskem memorandumu za
                  leto 1993 in če bomo razpravo zaključili, bomo prešli na razpravo o predlogu
                  zakona o izvrševanju proračuna in o proračunu Republike Slovenije za leto 1993 ter
                  jo nadaljevali tudi v popoldanskem delu seje. Preden nadaljujemo delo, mi dovolite
                  še naslednji predlog. Včeraj me je poslanska skupina Slovenske nacionalne stranke
                  obvestila, da je v zgodnjih jutranjih urah pod avtomobilom poslanca Državnega
                  zbora, gospoda Zmaga Jelinčiča, eksplodiralo eksplozivno telo, ki je povzročilo
                  materialno škodo. Predlagam, da <title>ZBOR SPREJME</title> naslednjo
                     <title>IZJAVO:</title>
               </p>
               <p><q>"Državni zbor obsoja dejanje nasilja in pričakuje, da bodo pristojni organi,
                  javnost ter Državni zbor obveščali o poteku in rezultatih preiskave"</q>. Ali kdo tej
                  izjavi nasprotuje? Vidim, da glasovanje ni potrebno. Izjavo bomo dali tudi v
                  javnost.</p>
               <p>Prehajamo na <title>2. a) TOČKO DNEVNEGA REDA: OBRAVNAVA PRORAČUNSKEGA MEMORANDUMA
                     ZA LETO 1993 IN  2.b) TOČKO: PREDLOG ZAKONA O IZVRŠEVANJU PRORAČUNA IN O
                     PRORAČUNU REPUBLIKE SLOVENIJE ZA LETO 1993</title>.</p>
               <p>Predlog zakona in proračunski memorandum je predložila Vlada Republike Slovenije.
                  Na prejšnji seji, dne 25.3.1993 smo poslušali ekspoze predsednika Vlade Republike
                  Slovenije dr.Janeza Drnovška k predlogu državnega proračuna za leto 1993 s
                  spremljajočimi akti, nato še uvodne besede guvernerja Banke Slovenije dr. Franceta
                  Arharja, generalnega direktorja Zavoda za pokojninsko in invalidsko zavarovanje
                  Republike Slovenije gospoda Janeza Prijatelja in vršilca dolžnosti direktorja
                  Zavoda za zdravstveno zavarovanje Slovenije gospoda Franca Koširja. Proračunski
                  memorandum za leto 1993 ste prejeli 24.3.1993. Predlog zakona o izvrševanju
                  proračuna in o proračunu Republike Slovenije za leto 1993 je bil objavljen v
                  Poročevalcu številka 4/1. Prejeli ste tudi obrazložitev posameznih ministrstev
                  glede ciljev in politike na posameznih področjih in podrobnejšo obrazložitev
                  posameznih postavk v posebnem delu proračuna za leto 1993. Pod oznako <q>"Obramba -
                  državna skrivnost"</q> ste dne 1.4.1993, na predlog ministra za obrambo gospoda Janeza
                  Janše, prejeli gradivo Aktualna vprašanja ogroženosti Republike Slovenije.
                  Opozorjeni ste bili, da ste z gradivom dolžni ravnati v skladu z odlokom o
                  varnostnih ukrepih na obrambnem področju in pravilnikom o ravnanju z gradivi
                  zaupne narave.</p>
               <p>Prosim poslanke in poslance, da takoj napoveste, ali boste na seji razpravljali o
                  tem gradivu, da bo lahko organizirana zaprta seja. Ostala proračunska razprava je
                  odprta za javnost.</p>
               <p>Predlog zakona s spremljajočimi akti in proračunski memorandum je obravnaval Odbor
                  za finance in kreditno-monetarno politiko in zainteresirana delovna telesa.
                  Poročila in mnenja ste prejeli na klop. Prejeli ste tudi mnenje Sekretariata za
                  zakonodajo in pravne zadeve.</p>
               <p>Prehajamo na <title>2.a) TOČKO DNEVNEGA REDA: PRORAČUNSKI MEMORANDUM ZA LETO
                     1993.</title>
               </p>
               <p>Preden začnemo, moram vas spomniti, da je Vlada Republike Slovenije v svojem
                  pismu, z dne 24.3.1993, s katerim je poslala proračunski memorandum k predlogu
                  zakona o izvrševanju proračuna in o proračunu Republike Slovenije za leto 1993, v
                  predgovoru izrecno pojasnila vsebino in namen memoranduma in tudi, da memorandum
                  ni predlog glasovanja in sprejemanja v Državnem zboru. Ker je letošnji memorandum
                  akt Vlade Republike Slovenije, lahko Državni zbor v smislu 261. člena starega
                  poslovnika sprejme stališče do tega vladnega dokumenta. Stališče namreč je, zbor
                  opredeljuje politiko do obravnavanih zadev in daje pobudo za izvajanje politike in
                  izvrševanje zakonov. O tem ste bili obveščeni tudi s sklicem te seje. Prav tako
                  ste prejeli izvleček iz zapisov s posvetovanj z vodji poslanskih skupin. Na obeh
                  posvetovanjih smo se dogovorili, da bomo o proračunskem memorandumu razpravljali
                  tako v delovnih telesih kot na seji zbora in da k memorandumu, na predlog
                  matičnega delovnega telesa, sprejmemo stališča in sklepe, ki bodo rezultat
                  razprave na delovnih telesih in na seji zbora.</p>
               <p>Predlog stališča in sklepov ste prejeli danes na klop. Glede na povedano o
                  dosedanjih dogovorih, vas prosim, da se v razpravah opredeljujete do predlaganih
                  stališč in sklepov, seveda v amandmajski obliki, da bo lahko odbor te amandmaje
                  upošteval pri pripravi končnega predloga stališč in sklepov, o katerih bomo
                  odločali v nadaljevanju seje. Če menite, da bi bilo treba določene zadeve o
                  memorandumu, ki je vladni akt, drugače opredeliti, vas pozivam, da to storite z
                  opredeljevanjem do predlaganih stališč in sklepov. Kaj je v stališčih še potrebno
                  opredeliti, ali kaj je potrebno opredeliti drugače, kot je predlagano.</p>
               <p>Želi predstavnik Vlade besedo? <stage>(Ne želi.)</stage> Želijo poročevalci
                  delovnih teles besedo? Prosim, gospod Frim.</p>
            </sp>
            <sp xml:id="SDZ1-Redna-07-1993-04-14.sp2">
               <speaker>STANE FRIM:</speaker>
               <p>Gospod predsednik, spoštovane poslanke in poslanci! V Odboru za finance in
                  monetarno politiko smo na osnovi razprave o proračunskem memorandumu za leto 1993
                  in na osnovi sklepov drugih odborov Državnega zbora, ki se nanašajo na memorandum
                  za leto 1993, sprejeli in ponujamo v sprejem naslednji sklepni dokument, do
                  katerega naj bi se Državni zbor opredelil oziroma naj bi ga sprejel. Ker ste
                  gradivo dobili šele danes -</p>
               <p>razpravo smo imeli v petek - je potrebno, da ta dokument predstavim v celoti. Gre
                  za naslednja stališča. Državni zbor Republike Slovenije opozarja, da mora biti v
                  bodoče proračunski memorandum pripravljen na začetku jeseni predhodnega
                  proračunskega leta. Načrtovani obseg državnega proračuna za leto 1993 je zgornja
                  meja, ki je ni mogoče preseči. Prizadevati bi si morali, da v globalu skušamo
                  zmanjšati, morebitne razporeditve doseči z notranjimi premiki med postavkami. Po
                  mnenju Državnega zbora temeljijo smeri gospodarskega razvoja Slovenije za obdobje
                  1993 do 1995 na preoptimističnih ocenah. To zlasti velja za ocenjene rezultate
                  menjave s tujino. Letošnji proračunski memorandum bi moral, poleg osnovnih ciljev
                  - zagotovitev sistemskih pogojev, kompletiranja ekonomskega sistema in
                  stabilizacije - bolj poudariti potrebo po ukrepih makroekonomske politike za
                  zagotavljanje pogojev ponovne gospodarske rasti. Vlada naj pri dograjevanju
                  gospodarskega sistema izhaja iz ugotovitve, da se je število skladov izven
                  proračunske porabe povečalo v takšni meri, da je vidna netransparentnost sistema
                  javnih financ. Saj ne obstajajo mehanizmi, kot so pri proračunu, ker določa
                  Državni zbor globalno porabo, ampak so v teh skladih vgrajene zakonske možnosti
                  zadolževanja - tako emitirajo vrednostne papirje - in s tem postavljajo dodatno
                  povečevanje javne porabe. To je tudi nekakšen pritisk na povečane obrestne
                  mere.</p>
               <p>Na področju dohodkovne politike je premalo poudarjena naloga Vlade za sklenitev
                  socialnega pakta.</p>
               <p>Na področju monetarne in finančne politike nista v pregledu zakonodaje navedena
                  zakona, ki bi zagotavljala večjo finančno disciplino, predvsem zaščito upnikov ter
                  zmanjšanje medsebojne zadolženosti podjetij.</p>
               <p>Z vidika socialne politike in zaposlovanja manjka v posameznih navedbah
                  zakonodaje, predložene pri postavkah memoranduma, konkretizacija pravic, ki naj bi
                  bile opredeljene v sistemskih zakonih.</p>
               <p>Državni zbor ugotavlja, da je na področju ekonomskih odnosov s tujino sicer
                  omenjen načrt sklepanja sporazumov, predvsem o gospodarskem sodelovanju s
                  posameznimi državami, zaščiti tujih investicij ter odpravi dvojnega obdavčevanja,
                  vendar ni zavedena časovna opredelitev za pripravo programa sklepanja bilateralnih
                  in multilateralnih sporazumov s posameznimi državami, predvsem za prioriteto teh
                  sporazumov.</p>
               <p>Večji poudarek je potrebno nameniti čimprejšnjemu sprejetju strategije tujih
                  naložb v naši državi, da se reševanja posamičnih primerov ne opravljajo na ad-hock
                  način.</p>
               <p>Državni zbor na področju sanacije in prestrukturiranja podjetij in bank opozarja,
                  naj Vlada v skladu s sprejetim svežnjem zakonov, glede sanacije Slovenskih
                  železarn čim prej pripravi poročilo o poteku izvajanja navedene zakonodaje.</p>
               <p>Na področju kmetijstva ni jasna opredelitev nalog, ki zadevajo izvajanje ukrepov
                  za začetek procesa koncentracije v kmetijstvu, zlasti na področju družinskih
                  kmetij in razvoj zadružnih predelovalnih zmogljivosti.</p>
               <p>Na področju prihodkov je potrebno vzpostaviti novo davčno službo, ki bo
                  integrirala sedanjo upravo za javne prihodke in Službo družbenega knjigovodstva.
                  Ustrezna organiziranost te službe, ob močni kadrovski in informacijski podpori, je
                  največja rezerva za doseganje dodatnih davčnih prihodkov v bodoče - boljše
                  izterjave na tem področju.</p>
               <p>Krepitev kadrovskih potencialov organov, ki razvijajo sisteme proračunskega
                  financiranja in krepitve nadzora nad porabo proračunskih sredstev je potrebna
                  zaradi nadaljnjega dograjevanja  sistema javnega financiranja ter večje smotrnosti
                  pri uporabi teh sredstev. Prihodkovno stran proračuna je možno povečati z
                  uvajanjem socialno neproblematičnih novih davčnih virov.</p>
               <p>Na področju socialnih transferov in korektivov ni prisotna usmeritev v
                  zagotavljanje učinkovitejše kontrole, preprečitev zlorab ter zagotovitev, da bodo
                  socialnih transferjev deležni res tisti, katerim so namenjeni.</p>
               <p>Po stabiliziranju zunanje-političnega sistema je potrebno določiti dolgoročno
                  strateško opredelitev letnega obsega sredstev za vzpostavljanje
                  zunanje-političnega sistema Republike Slovenije, izpolnjevanje ustavno določenih
                  obveznosti in obveznosti plačevanja članarin v mednarodnih organizacijah, ki pa
                  naj ne bi presegal 25 milijonov ameriških dolarjev.</p>
               <p>Sklepi: 1) Vlada, zlasti Ministrstva za zdravstvo, za obrambo, za notranje zadeve,
                  za delo, družino in socialne zadeve za pravosodje, ki imajo na skrbi zdravstveno
                  varstvo odbornikov in poklicnih vojakov, policistov, zapornikov in drugih posebnih
                  kategorij prebivalstva naj organizira skupen posvet o spornih postavkah proračuna
                  in jih uskladi, tako da bodo rešitve zdravstvenega varstva vseh kategorij
                  prebivalstva v prehodnem proračunu sistemsko urejene.</p>
               <p>2) Vlada naj v 90 dneh po sprejemu proračuna pripravi predlog revizije
                  organizacije javnih služb, ki se nanaša na celovito racionalizacijo in še posebej
                  na racionalizacijo mreže. Vključevala naj bi tako gospodarsko infrastrukturo kot
                  tudi področje gospodarskih dejavnosti ter tudi revizije pravic.</p>
               <p>3) Državni zbor zadolžuje Vlado, da čim prej pripravi predlog vzpostavitve
                  učinkovite in celovite davčne službe.</p>
               <p>4) Vlada Republike Slovenije naj skupaj z gospodarsko zbornico, LB d.d. in drugimi
                  asociacijami pripravi predlog organizacije predstavljanja gospodarstva in
                  gospodarske promocije v tujini. Hkrati naj Vlada Republike Slovenije zagotovi
                  enotnost in učinkovitost sistema promotivne dejavnosti na državni ravni ter
                  zagotovi koordinacijo med vladnimi resorji in drugimi institucijami, ki se
                  ukvarjajo s to dejavnostjo. Sedaj imamo dokaj razdrobljen sistem, vidi se pri
                  posameznih postavkah pri ministrstvih, da so sredstva namenjena, vendar ni prave
                  koordinacije med njimi. Vlada naj Državnemu zboru v roku dveh mesecev poroča o
                  izvedbi naloge. Hvala.</p>
            </sp>
            <sp xml:id="SDZ1-Redna-07-1993-04-14.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Frimu. Želi še kakšen poročevalec delovnega telesa besedo? Ne želi.
                  Ugotavljam, da so zastopane vse poslanske skupine in pričenjam razpravo.</p>
               <p>Za razpravo so se prijavili g. Tone Peršak, Igor Bavčar, dr. Dimitrij Rupel, mag.
                  Igor Omerza. Prosim, gospod Peršak.</p>
            </sp>
            <sp xml:id="SDZ1-Redna-07-1993-04-14.sp4">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Govorim kot predstavnik poslanske
                  skupine Demokratov. Razpravljati želim o dokumentu, ki se imenuje proračunski
                  memorandum. Razpravljati nameravam resno, četudi vem, kako smešno in donkihotsko
                  je to moje početje glede na prvi stavek zadnjega odstavka predgovora k
                  memorandumu, ki pove, da proračunski memorandum ni predmet glasovanja in
                  sprejemanja v Državnem zboru. O tem je odločila Vlada in večina v tem parlamentu
                  se je s tem v bistvu molče strinjala. Matični odbor sicer predlaga, da glasujemo o
                  stališčih in sklepih k oz. ob memorandumu. Torej za Vlado je očitno pomemben
                  memorandum. Na osnovi tega memoranduma, ki ga je kar sama sprejela, je oblikovala
                  predlog proračuna in z vidika kriterijev tega memoranduma bo presojala naše
                  amandmaje k proračunu. Večina v tem zboru pa bo verjetno le morala glasovati o teh
                  amandmajih v skladu s stališči Vlade do njih. Naše sklepe in stališča k oz. ob
                  memorandumu pa bo odnesel veter, kot je odnesel že marsikateri naš dosedanji
                  sklep.</p>
               <p>Spoštovani! Nedopustno je, da Vlada ne pristaja na pravo razpravo o memorandumu v
                  Državnem zboru.  Memorandum namreč pomeni oris gospodarske in socialne politike in
                  politike na področju družbenih dejavnosti do leta 1995 in tako predstavlja vsaj po
                  konceptu nekakšen temeljni akt razvojne politike in strategije za naslednja tri
                  leta.</p>
               <p>Sprejemanje takih odločitev in aktov je nedvomno v pristojnosti Državnega zbora.
                  Vlada pa je dolžna najprej predlagati usmeritve in rešitve in nato izvajati v
                  Državnem zboru sprejeto politiko in strategijo. Ni opravičljivega razloga, tudi
                  čas ne more biti razlog za to, da Vlada samovoljno in s podporo  vladine večine
                  tako rekoč odvzame Državnemu zboru njegovo pristojnost. Da poslanci vladne
                  koalicije na to pristajajo, pač kaže na naravo te koalicije. Po drugi strani pa
                  dejstvo, da Vlada odreka parlamentu kompetenco sklepanja o predloženem memorandumu
                  in hkrati poudarja, da proračun, ki ga kajpak sprejema Državni zbor, pomeni
                  uresničevanje v memorandumu začrtane strategije in politike, opozarja na možnost
                  nekoliko nenavadne situacije. Memorandum bo torej ostal v bistvu nedotaknjen,
                  proračun pa bo morda Državni zbor s sprejetimi amandmaji radikalno spremenil. To
                  bi bil precej zoprn zaplet za Vlado. In Vlada se je seveda proti takemu zapletu
                  zavarovala s predlogom zakona o izvrševanju proračuna in o proračunu za leto 1993.
                  Ta zakon namreč Vladi omogoča, če bo ostal tak kakor je predložen, da po mili
                  volji premetava sredstva od uporabnika do uporabnika, denimo v skladu s svojim
                  memorandumom. Če povem to nekoliko jasneje, smo pravzaprav v situaciji, ko je
                  vloga parlamenta zreducirana na vlogo <q>"grešnega kozla"</q>. Parlament naj bi le na
                  videz sprejel proračun, ki bo bolj ali manj v skladu s politiko, začrtano v
                  vladnem memorandumu, in tako vzel na sebe odgovornost pred državljani in
                  dejavnostmi. Vlada pa bi potem popolnoma svobodno delila denar levo in desno, po
                  lastni presoji in pameti.</p>
               <p>Z ustavo vzpostavljena razmerja so postavljena na glavo. Memorandum razlaga
                  politiko in strategijo, če odmislimo zgolj področje političnega sistema,
                  pravzaprav za vse segmente življenja v državi. Daleč najbolj temeljito za področje
                  gospodarstva. Skoraj enako pozornost za področje socialne politike, veliko manj
                  pozorno in kvalitetno pa tudi za področje družbenih dejavnosti.</p>
               <p>Moram povedati, da tudi za sklepe in stališča, kakor sem jih pač uspel preleteti
                  sedaj, velja podobno. Čudno pa je, da so po dikciji sodeč za avtorje tega
                  memoranduma, vsaj kar zadeva področja gospodarstva in socialne politike, tako
                  rekoč vse panoge in vse oblike socialnega varstva enako važne. Iz memoranduma ni
                  razvidno nikakršno stališče o tem, ali je v tem trenutku kateri koli od panog
                  smiselno posvetiti večjo pozornost in podporo, ker je morda od nje pričakovati
                  boljše rezultate.</p>
               <p>Vlada, kot se zdi, razmišlja o tem memorandumu podobno, kot smo včasih rekli
                  tradicionalen kmet, ki je leto za letom z enako ljubeznijo gojil vse od zajcev do
                  volov, od krompirja do ajde, ne da bi se vprašal, ali bi glede na pogoje na
                  njegovi kmetiji, na tržišču, veljalo kateri od kultur ali živalskih vrst dati
                  prednost. Hočem reči, da iz memoranduma ni razviden razmislek o tem, ali bi bilo
                  mogoče v posebnih spodbudah in vlaganjih, od katerih gospodarskih panog
                  pričakovati preobrat.</p>
               <p>Gre za vprašanje, ali je res mogoče še nadalje verjeti v magično formulo
                  stabilizacije, kajti točka stabilizacije se iz leta v leto niža.</p>
               <p>Mi vsako leto znova slišimo obljube. Produktivnost bo letos padla še za 1% ali 2%,
                  potem bomo dosegli dno in začel se bo vzpon. Ali bi ne bilo nemara potrebno
                  premisliti, kje je mogoče sprožiti protitok in dinamizirati, ne stabilizirati naše
                  gospodarstvo.</p>
               <p>Včasih smo si to obetali iz turizma, ki sedaj menda prinese 2,8% bruto družbenega
                  proizvoda z vsem, v nebo povzdigovanjem igralništva in škandali vred.</p>
               <p>Nekateri še vedno verjamemo, da bi se v Sloveniji že kratkoročno, predvsem pa
                  srednjeročno in dolgoročno obrestovalo pospešeno vlaganje v prometno
                  infrastrukturo. Tudi temu ta memorandum kot proračun posvečata odločno premalo
                  pozornosti.</p>
               <p>Nič novega ni mogoče prebrati v zvezi z vzpodbujanjem malih podjetij, obrti kot
                  možne cone zaposlovanja.</p>
               <p>Sploh je tudi v zvezi s sprejemi socialne politike opazna zgolj odločenost za
                  gašenje požara, torej za pomoč brezposelnim in za ohranjanje delovnih mest.
                  Pričakovati bi bilo več inovativnosti in iskanja možnosti prezaposlovanja in
                  zaposlovanja na novo.</p>
               <p>Bojim se namreč, da ohranjanje delovnih mest za vsako ceno pomeni tudi ohranjanje
                  obstoječe tehnološke zaostalosti in slabe organizacije proizvodnje oziroma dela,
                  torej tudi preprečevanje rasti produktivnosti in kakovosti, ki sta glavna pogoja
                  za konkurenčnost na tujih trgih.</p>
               <p>Skratka, v memorandumu je čutiti duh nekakšnega egalitarizma, kot da je vse enako
                  važno in enako neprspektivno, od zgubaških železarn do selektentno visoko donosnih
                  dejavnosti.</p>
               <p>V memorandumu lahko preberemo celo vrsto napovedi, kako se bodo spreminjale
                  razmere v gospodarstvu. Kako bo do leta 1995 padel oziroma rasel bruto domači
                  proizvod. Kako bo rasel uvoz ali izvoz. Kako se bo gibala javna poraba.</p>
               <p>Pri tem pa ni jasno, kolikšna je verodostojnost teh predvidevanj. Pri tem je treba
                  opozoriti, da so po mnenju nekaterih strokovnjakov te številke popolnoma poljubne
                  in da jim ne bilo mogoče nič očitati, če bi bile višje ali pa nižje. Tembolj
                  presenetljivo je, da Vlada ne načrtuje višje rasti izvoza, ki je nedvomno, po
                  mnenju mnogih, edini možni dejavnik vzpodbujanja gospodarstva. Treba je namreč
                  povedati, da je maksimalno vzpodbujanje izvoza edini izhod, še zlasti, če bo Vlada
                  na drugi strani res omejevala rast plač v državi, kar bo zavrlo rast domače
                  potrošnje. Če namreč ne bo rasti izvoza in če bo hkrati padala še kupna moč doma,
                  potem preprosto ni mogoče računati na rast bruto domačega proizvoda, ker blago,
                  tudi če bo izdelano, ne bo moglo biti prodano.</p>
               <p>Edina točka pričakovanja pozitivnih premikov je za avtorje memoranduma
                  lastninjenje, ki pa gre vse bolj v narobe smeri. V delitev in distribucijo na
                  sklade. S skladi pa bo seveda gospodarila politika in tako se bo nadaljevala
                  zgodba o fevdalizaciji Slovenije oziroma slovenskega gospodarstva.</p>
               <p>Namesto, da bi poskušali privabiti v podjetja z velikimi popusti aktivne in za
                  svoje premoženje zaskrbljene lastnike kapitala, ki bi dejansko investirali v
                  podjetja, tudi na tem področju nadaljujemo s staro jugoslovansko zgodbo o
                  delitvi.</p>
               <p>Vse bolj se torej zdi, da imajo prav tisti, ki govorijo o beograjski šoli, ki
                  obvladuje trenutno slovensko gospodarsko politiko. Tudi dikcija nemalokrat
                  dejansko spominja na visoko leteče Markovičeve utopije, ki so se sproti
                  spreminjale v banalnost korupcije, inflacije in pogrezanja v močvirje.</p>
               <p>Prav v zvezi z lastninjenjem, ki je doslej potekalo po tako imenovanih
                  Markovičevih zakonih in je izzvalo Sloveniji takorekoč soglasni odpor in
                  zgraženje, prav v zvezi s to dikcijo, bi bilo v memorandumu pričakovati odločno
                  zavzetost za vzpostavitev pravnega reda, še zlasti na področju gospodarstva.
                  Slovenska država trenutno zelo naglo izgublja ugled pri svojih lastnih državljanih
                  prav zaradi nereda in zlorab na področju gospodarstva, in če država na tem
                  področju ne bo zelo hitro naredila nekakšnega reda, bosta njen ugled in smisel
                  izgubljena.</p>
               <p>Rad bi na to temo dodal, da med ljudmi leto in pol po osamosvojitvi prevladujejo
                  razočaranje, strah in sveta jeza. Vse kaže, da so ljudje od osamosvojitve
                  pričakovali predvsem to, kar se strokovno imenuje <q>"pravna država"</q>, laično poljubno
                  pa <q>"pravičnost"</q>. Primeri, kot so HIT in drugi primeri tako imenovane divje
                  privatizacije in namigi vpletenosti določenih političnih struktur v te zadeve
                  zbujajo pri ljudeh ogorčenje in nestrpnost do vsega, kar se imenuje politika. To
                  je morda tudi namerno spodbujanje določenih krogov, ki pač mislijo, da bi kolaps
                  mlade parlamentarne demokracije v Sloveniji lahko komu koristil.</p>
               <p>Seveda pa pravna država pomeni še marsikaj; pomeni tudi dosledno in striktno
                  pobiranje davkov in ne kar s sklepi odpuščanje oziroma odlaganje plačevanja davkov
                  in prispevkov, ki so določeni z zakonom, preprečevanje malverzacij in špekulacij,
                  ki izzivajo srd pri ljudeh in nezaupanje v nov sistem, tudi preprečevanje tam,
                  kjer za to gre, samovoljo v menedžerski strukturi in podobno.</p>
               <p>Najprej pa bi morala Vlada pomesti pred lastnim pragom in pred parlamentom
                  razčistiti vprašanje o pravni neoporečnosti nekaterih lastnih odločitev. Kako je
                  mogla sedanja Vlada mirno sprejeti tudi pravno verjetno vprašljivo odločitev
                  prejšnje Vlade, da na račun letošnjega proračuna, o katerem sedaj odloča Državni
                  zbor, odkupi tako imenovano litostrojsko šolo za, praktično, milijardo tolarjev. S
                  tem je tako rekoč v naprej zadolžila ta proračun skoraj leto dni pred tem, preden
                  je ta proračun sploh prišel pred sedanji Državni zbor.</p>
               <p>Na kakšni osnovi Vlada mimo zakonov, ki bi morali veljati za vse, še najbolj pa
                  seveda za državne organe, kar s sklepi, kot sem preje rekel, odlaga ali morda
                  dejansko celo oprošča plačevanje davkov in prispevkov stotinam podjetij, ne da bi
                  parlament o tem kaj vedel vse dotlej, dokler kakšen poslanec zaradi govoric ne
                  postavi poslanskega vprašanja o tem?</p>
               <p>Kje naj se začne pravna država? Verjetno pri glavi države, kajti sicer bo s to
                  državo tako kot z ribami. To ne pomeni, da a'priori polemiziram s tem, da se komu
                  odloži plačevanje davkov in prispevkov, prepričan pa sem, razen če lahko kdo to
                  dokaže, da je nasprotno, da tega ni mogoče narediti, preprosto s sklepom, kajti
                  noben sklep ne bi bil močnejši od zakona.</p>
               <p>Glede na sklepe in stališča, ki smo jih danes dobili, seveda še ni mogoče dati v
                  tako kratkem času kakšnih dopolnilnih predlogov. To, kar sem sedaj prebral, bom
                  tudi oddal, in če se bo komisija oziroma odbor še kaj ukvarjala s temi sklepi,
                  predlagam, da če je mogoče, kaj upoštevati iz tega. Hvala.</p>
            </sp>
            <sp xml:id="SDZ1-Redna-07-1993-04-14.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Peršaku. Besedo ima gospod Igor Bavčar.</p>
            </sp>
            <sp xml:id="SDZ1-Redna-07-1993-04-14.sp6">
               <speaker>IGOR BAVČAR:</speaker>
               <p>Spoštovane poslanke in poslanci! Tretji proračun Republike Slovenije in drugi po
                  osamosvojitvi je gotovo tehnično najboljši doslej. Njegov sestavni del je
                  memorandum za leto 1993, za katerega Vlada po eni strani pravi, da v njem podaja
                  celovito sliko svoje gospodarske politike, hkrati pa tudi že nakazuje smeri
                  razvoja do leta 1995, po drugi strani pa, da ta predmet glasovanja in sprejemanja
                  v Državnem zboru. Vladna koalicija s tem poslance uspešno spreminja v birokratske
                  uradnike, ki se lahko prepirajo o posameznih postavkah, ki naj iščejo in
                  premetavajo milijone tolarjev - predstavljam si, kakšna bo ta naša diskusija jutri
                  - ne smejo pa odločati o ključnem, kar jim gre po ustavi, o politiki. S tem se
                  tudi slovenski parlamentarizem uspešno približuje balkanskim enačicam hrvaškega in
                  srbskega parlamenta, kjer se glavne odločitve o politiki sprejemajo zunaj
                  parlamentov, parlamenti pa jih samo formalno potrjujejo.</p>
               <p>Demokrati zato zahtevamo, da se spoštuje ustava in da parlament odloča o temu, o
                  čemer pravzaprav res more in mora; o globalni politiki, o proračunskih
                  prioritetah, skratka o memorandumu. Toliko o ustavni plati te proračunske
                  diskusije, ker kaže, da bomo poslanci pred javnostjo zopet odgovorni za odločitve,
                  ki jih v bistvu sprejemajo na političnih koordinacijah velike koalicije.</p>
               <p>Vlada si je torej prevzela pooblastila, ki jih nima, pa še ta izkorišča, po našem
                  mnenju, v napačno smer, kajti memorandumske usmeritve vzbujajo veliko dvomov.</p>
               <p>Predsednik Vlade nam je v uvodni razpravi k proračunu dejal, da ocene kažejo, da
                  bi bilo že drugo leto pričakovati oživljanje gospodarske dejavnosti in
                  zaposlenosti ter stopnjevanje rasti v naslednjih letih. Sprašujem se, na kakšnih
                  podlagah temeljijo te premierove optimistične napovedi? Kot da ne živi v
                  Sloveniji, kot da ne vidi dejanskih razmer! Ta izjava je zelo podobna tisti
                  vodilne stranke Liberalnih demokratov, ki je bila izrečena pred volitvami, ko je
                  govorila, da bo za 25% zmanjšala javno porabo. Samo letošnji proračun, samo
                  letošnji memorandum jo dviguje za 3%, za potrebe državnih organov pa kar za
                  4,8%.</p>
               <p>Kako lahko predsednik Vlade govori o oživljanju gospodarskih dejavnosti, ko pa
                  prav vsi v Evropi opozarjajo, da so tržne razmere v državah, v katere naše
                  gospodarstvo največ izvaža, v zadnjem obdobju dramatično poslabšane in da so
                  konjukturne napovedi za letošnje in prihodnja leta bistveno manj ugodne kot v
                  lanskem drugem polletju. Stališča Gospodarske zbornice zelo dobro opozarjajo na ta
                  gibanja.</p>
               <p>Mislim, da je v teh stališčih zelo dobro, da je ta problem izpostavljen; samo
                  Nemčija napoveduje recesijo, razmere v Italiji poznamo, Evropa se zapira, severna
                  soseda Avstrija postaja del Evropske skupnosti in zato bistveno manj ugodna za
                  bilateralne dogovore in za znamenite strankarske obiske, na katerih naj bi se
                  izposlovalo kaj dobrega za Slovenija.</p>
               <p>Mar je to le zatiskanje oči pred pravimi dejstvi ali pa gre tu pravzaprav za
                  nesposobnost te vladne ekipe, da se resnično radikalno loti projekta gospodarske
                  obnove in sanacije? Mislim, da gre za to drugo, kar je delno posledica politične
                  podobe te programsko notranje razbite koalicije in neodločnosti in nesposobnosti
                  njenih ključnih ljudi. Zakaj naj bi nas sicer predsednik Vlade zavajal s takšnimi
                  projekcijami? Mar je verjeti, da ne pozna predvidevanj, mar je verjeti, da ne ve,
                  da samo nemška avtomobilska industrija načrtuje, po zadnjih vesteh iz Financial
                  Timesa, za okoli 20% zmanjšanje rasti in ne ve, kaj pomenijo takšna gibanja za
                  slovensko predelovalno industrijo, ki je na nemško avtomobilsko industrijo precej
                  vezana?</p>
               <p>Kje torej Vlada črpa argumente za oživljanje rasti, če so razmere na tujih trgih
                  slabe? Doma? Ne, kajti ta proračun je naravnan izključno stabilizacijsko. Dr.
                  Mencinger bi dejal, da se v tej politiki jasno kaže nadaljevanje politike
                  pasivnega prilagajanja transformacijski depresiji. V tej politiki ni nikakršne
                  sledi oživljanja gospodarstva, ta Vlada ni sposobna nobenih spodbud, nobene
                  rizične odločitve, nobene odločnosti, kot da bi si želela kupovati čas, verjetno
                  za sebe, kajti kupovanje časa za vladno koalicijo, gospe in gospodje, je
                  zapravljanje časa za Slovenijo. Slovenija časa preprosto nima.</p>
               <p>Kar Demokrati pogrešamo v letošnjem proračunu, je prav aktivna politika Vlade.
                  Vlada z različnimi stabilizacijskimi ukrepi sicer stabilizira obstoječe, kupuje
                  socialni mir, zadržuje stečaje in s tem v glavnem zbuja občutek, da bodo vsa
                  podjetja rešena, z ničemer pa ne spodbuja novih aktivnosti. Slovenija sicer
                  postaja otok miru, kot slišimo od botrov velike koalicije, toda otok, kjer je mir,
                  nočejo razumeti kot prispodobo, zato se ne dogaja nič; dogaja se nazadovanje.</p>
               <p>Slovenija je še pred kratkim slovela kot država, ki je najdlje prišla v procesih
                  prehoda v tržno gospodarstvo. Ocene svetovnega gospodarskega foruma iz Geneve in
                  Mednarodnega   inštituta za razvoj menedžmenta iz Lausane so nas uvrščale v vrh
                  vzhodnih ekonomij. Toda za to, da bomo tam ostali, je potrebno storiti kaj več kot
                  v letošnjem memorandumu ponuja Vlada, ki edini motivacijski vzvod in možnost
                  vzpodbujanja gospodarskih aktivnosti vidi v privatizaciji. Ali so te napovedi, ali
                  so ta pričakovanja upravičena? Po mojem mnenju ta pričakovanja niso
                  opravičena.</p>
               <p>Kaj se dogaja na privatizacijskem področju? Javno mnenje je v večini v
                  prepričanju, da je mogoče v gospodarstvu, ki je globalno bankrotirano, z
                  razdelitvijo doseči kratkoročne koristi. Vodilne ekipe v gospodarstvu so v na moč
                  protislovnem položaju. Po eni strani morajo vzdrževati tekoče poslovanje in plače
                  zaposlenih, za kar je nujna ohranitev substance; po drugi strani so potencialni
                  kupci, ki so zainteresirani, da je na dan, ko se bo podjetje lastninilo, čim manj
                  vredno, ko pa stojijo pred bodočimi lastniki, so v negotovosti za svojo osebno
                  prihodnost. Tako, da je njihov položaj nepregleden in negotov. Če k temu
                  prištejemo še ponavljajoče se lastninske afere, ki bodo, kot kaže, postale redne
                  gostje časopisnih strani in parlamentarnih razprav, potem so razmere še bolj
                  neugodne. Tu kakšnih kakšnih motivacijskih vzvodov ni pričakovati. Toda najhujše
                  ni to; najhujše je to, da ni videti jasne in razumne politike, ki bi znala iz tega
                  anarhičnega razpada izpeljati neko produktivno nastajanje novega sistema, ki bi
                  znala, bom rekel, postaviti in začrtati nek nov položaj slovenskega gospodarstva
                  in mladi slovenski državi priboriti položaj, ki ji v mednarodni skupnosti gre.
                  Velika koalicija, na žalost, ne predstavlja takšne politike in zato je letošnji
                  memorandum tudi ne vsebuje.</p>
               <p>Še več, glede privatizacije, po obstoječi zakonodaji bodo večinski lastniki
                  slovenskih podjetij v največjem številu primerov postali skladi, ali drugače
                  povedano, politika. Na ta način se bo splošnemu kaosu pridružila še ena značilnost
                  propadajočega italijanskega sistema; neposredno vmešavanje politike v
                  gospodarstvo. Ko se bo v politiko začela vmešavati programsko tako različna
                  politika, kot jo predstavlja današnja vladajoča koalicija, potem lahko pričakujemo
                  samo nadaljnjo fevdalizacijo, ali kot bi temu rekli Krščanski demokrati,
                  pluralizacijo ekonomskega prostora, najbrž po načelu <q>"to meni, to tebi"</q>. To je
                  slika slovenske pravne države. Privatizacijski proces, na katerega stavi Vlada bo
                  - kratkoročno gledano - prinesel velike probleme in bojim se, tudi nazadovanje, ki
                  ga bo neprimerna ekipiranost Agencije in Sklada - nadalje problemi s
                  pravobranilci, postopki revizij in tako dalje, še samo poglabljali. Sprašujem se,
                  ali Vlada tega ne vidi, da nam sadi rožice ali pa v bistvu zavaja. Ni razlogov za
                  predpostavko, s katero je premier nastopil pred tem zborom.</p>
               <p>Po mojem mnenju so razmere na tem področju celo tako kritične, da lahko
                  vzpodbudijo politično krizo takih razsežnosti, ki jih še niti ne slutimo.
                  Predvidevam, spoštovane poslanke in poslanci, dragi kolegi, da bo v današnji
                  razpravi najbrž manj razprav o velikosti javne pogače, torej o tem, da je potrebno
                  proračun zmanjšati. Ne glede na to, bi rad nekaj besed spregovoril tudi o tem.
                  Demokrati ocenjujemo, da se utegne proračun sredi realizacije znajti v resnih
                  težavah, prav na prihodkovni strani. Ker se gospodarstvo seseda, se zmanjšuje
                  obseg gospodarskih transakcij, ker prinaša vse manj posrednih davkov, prometnega
                  davka in carin, obseg obdavčljivih transakcij pa se še dodatno krči zaradi obsega
                  sive ekonomije in vladine dobrodušnosti pri odpisovanju obveznosti in oprostitvi
                  plačevanja carin. Davka na dobiček pa praktično ni, ker ni dobičkov, kjer pa so,
                  se uspešno prikrivajo, kar je iz stališča posameznih podjetnikov logično. Tudi
                  dohodnina je realno vse manjša. Temu je potrebno prišteti slabo pobiranje davkov v
                  novo nastalem privatnem sektorju, nerazumljivo počasno dograditev davčnega sistema
                  in sistema carinske zaščite.</p>
               <p>Primer, kako se Vlada odreka določenih davkov, se jasno kaže v zadnjih vladinih
                  odločitvah o oprostitvah carine do 200 ameriških dolarjev, kar neposredno vpliva
                  na prihodke proračuna, čeprav ob proračunu ali v spremljajočih dokumentih, kot je
                  memorandum, takih odločitev ni. Ta odločitev potrjuje, da se Vlada ne more ločiti
                  od jugoslovanskega načina razmišljanja. Gre za nesmiselno odrekanje davčnemu
                  prihodku, za škodovanje domači produkciji in prodaji in za prerazdelitev davčnega
                  bremena v korist bogatejšim.</p>
               <p>Kaj je 200 dolarjev, je težko ugotovljivo. To se bo raztezalo od 180 do 500
                  dolarjev, neobdavčeni bodo ostali produkti - vredni mnogo več, če jih bo mogoče
                  uvoziti po delih - razlogov za oprostitev zdomcev in tujcev ni, kajti carinska
                  dajatev nima  nič opraviti z osebo, ampak z blagom. Kaže, da je v tem primeru
                  slovenski vladi več do italijanske in avstrijske koroške trgovine, ki se je znašla
                  v veliki krizi, kot pa spodbujanja lastne produkcije in lastne trgovine. Za kakšno
                  mednarodno kravjo kupčijo gre tokrat? In končno, ker si večji del slovenskih
                  prebivalcev vožnjo v sosednjo državo in nakupa v višini 2.500 šilingov ali 300.000
                  lir ne more privoščiti, je oprostitev plačila za carine tudi prerazdelitev v
                  korist bogatejšim. Namesto tega bi bilo potrebno za vsako kupljeno stvar preprosto
                  zahtevati račun, kar zahtevajo tudi zunaj, ter ustrezno plačilo carine. Carinska
                  stopnja bi morala biti nizka, lahko bi jo izenačili kar s stopnjo davka na dodano
                  vrednost. Tako bi vsaj del domačih produktov, ki je pri nas dražji, za manj kot
                  znašajo odstotki avstrijskega in italijanskega davka na dodano vrednost postal
                  konkurenčen tujim. Plačevanje carinskih dajatev bi moralo biti takojšnje in
                  preprosto brez deklaracij, z navadnim potrdilom in brez vrst, pred katerim nas
                  strašijo. Vendar ne, Vlada se tega mirno odreče, pri tem ne razmišlja, da bo
                  proračun zaradi drugih gospodarskih gibanj, predvsem zato, ker se inflacija ne bo
                  zmanjševala in ne bo tako imenovanih pozitivnih tenzij, učinkov. To je učinek, ki
                  zadeva zaostajanje plačevanja davkov za poslovnimi dohodki, se je znašla v
                  določenih težavah na prihodkovni strani. Vlada bo, da bi proračun sredi leta ne
                  razpadel, morala ali zmanjšati zamik pri pobiranju davkov, za kar dvomim, da je
                  sposobna ob tej svoji rastoči birokraciji ali pa povečati davčne stopnje. Kaj to
                  pomeni za slovensko gospodarstvo, najbrž ni potrebno posebej razlagati.</p>
               <p>Še v težjem položaju bo slovensko pokojninsko zavarovanje, ki je v lanskem letu
                  povsem porabilo tudi izredna vplačila za odkup let.</p>
               <p>Kriza se torej poglablja in ni razloga za pretiran optimizem in napovedi o skoku v
                  prihodnjih letih. Postavlja se vprašanje, kaj naj parlament stori ob takem
                  memorandumu in takem proračunu, ki mu grozi, da se bo sredi izvajanja sesedel,
                  katerega predpostavke so iluzorne in ki kaže, da Vlada, razen politike pasivnega
                  prilagajanja, ni sposobna aktivno in odločno poseči z močjo, ki jo vendarle ima,
                  aktivneje v gospodarski in socialni prostor. Kje iskati vzvode aktivnejše
                  politike, ki bo dolgoročno gledano - kajti kratkoročno ni pričakovati izboljšav -
                  Slovenijo obdržalo vsaj v enakopravnem položaju z ekonomijami vzhodnih držav, da
                  ne bi zaostajala še bolj.</p>
               <p>Tak vzvod je gotovo cestna infrastruktura, ki smo jo Demokrati vključili v svoj
                  predvolilni program, sedanja vladajoča koalicija pa jo popolnoma zanemarja.
                  Nekateri pronicljivi slovenski politiki so že pred 26 leti spoznali ključen pomen
                  avtocestnih povezav za integracijo Slovenije v evropski prostor, Vlada pa vodi
                  politiko, ki jo celo hrvaška, ki vodi materialno in denarno in vojaško izjemno
                  obremenjujočo politiko za svojo gospodarstvo, ne le sledi, ampak na tem področju
                  celo prehiteva.</p>
               <p>Avtocestna povezava Štajerske in Prekmurja s Primorsko se z letošnjim proračunom
                  odmika ne le v negotovo prihodnost, ampak verjetno v čas <q>"svetega nikoli"</q>. Za kaj
                  takega, poleg proračunskih številk, ki izpuščajo avtoceste, govorijo tudi drugi
                  politični koraki naše nove vladne in zunanje politike. Ta se očitno veliko bolj
                  usmerja v cestne povezave z našo južno sosedo in dela nepotrebne koncesije
                  italijanski politiki, ki nas s to sosedo vse bolj povezuje. Od kod dobiti domača
                  sredstva za izgradnjo tako pomembne cestne povezave? Smo država z eno najnižjih
                  cen bencina in Demokrati predlagamo povečane cene bencina na račun bencinskega
                  cestnega tolarja. In tako v proračunu zagotovimo dovolj velik delež za lasten
                  delež pri financiranju cest. Če ta parlament ne bo našel dovolj volje in moči za
                  tako odločitev, potem poslanska skupina Demokratov nikakor ne more prevzeti
                  odgovornosti za tako politiko in bo glasovala proti temu proračunu in temu
                  memorandumu.</p>
               <p>Zaskrbljujoče je, da sedanja Vlada spreminja politiko do naše južne sosede. V tem
                  memorandumu ni sledu o projektu: varna zelena meja, ki je kot izraz zaščite
                  strateških interesov Slovenije, skuša utrditi tudi slovensko-hrvaško mejo in pri
                  tem izhaja iz spoznanj, da balkanske vojne še dolgo ne bodo končane. Ljudje ob
                  Kolpi se bodo pod to Vlado še dolgo morali voziti domov preko tuje države.
                  Demokrati bomo zato tudi na tem področju predlagali amandmaje, da se še v
                  letošnjem letu začne z izgradnjo potrebnih regionalnih lokalnih cest, recimo v
                  Obkolpju, ter izgradnja tistih prepotrebnih infrastrukturnih objektov in
                  financiranje tistih gospodarskih projektov, ki gredo tudi iz naslova za
                  demografsko ogrožena območja, ki bodo obdržala slovenske obmejne kraje poslovno
                  žive in poseljene.</p>
               <p>Spoštovane poslanke in poslanci! Ker slovenskih vladnih strank ne druži skupen
                  program, ampak dobrobitje oblasti, je proračun poln različnih političnih uslug in
                  proti-uslug. Ti meni prodaš litostrojsko šolo, da lahko kupnino vložim v podjetje,
                  ki ga vodi direktor, ki je član moje stranke. Jaz tebi dovolim, da si kupiš nove
                  vladne prostore v hiši, ki jo vodi direktor, ki je član druge stranke, zaposliš
                  svoje prijatelje, ki jih srečaš na ulici, kajti kadrovske sistemizacije Vlada
                  nima. Poglejmo samo to, da so se sredstva za delo v državnih organov povečala za
                  8,5%, druga plačila storitev državnim organom pa celo za 23,2%, ali pa naročiš
                  druge drage projekte. Tipičen primer za te politične usluge in protiusluge je
                  postavka v proračunu številka 1731, projekt prenove novih podjetij, vreden 180
                  milijonov tolarjev. Gre v bistvu za relativno majhno številko, zlasti še, če še ni
                  jasno, kaj za njo tiči. Vsebuje pa po pojasnilih Ministrstva za gospodarske
                  dejavnosti, plačilo za izdelavo strateških analiz, potem za diagnostiko poslovanja
                  dveh pilotskih podjetij in končno za koncept informacijskega sistema za strateško
                  industrijsko politiko. Če naj končam malce hudomušno, potem naj rečem, da tej
                  Vladni ekipi veliko bolj kot raznih analiz manjka odločnosti, sposobnosti
                  prevzemati rizike, vodenje tako zahtevnega projekta, kot je nadaljevanje
                  osamosvajanja Slovenije. Manjka ji volje in sposobnosti, da bi z močjo, ki jo ima,
                  poskrbela za kaj drugega, kot za lastno politično zaščito. Hvala lepa.</p>
            </sp>
            <sp xml:id="SDZ1-Redna-07-1993-04-14.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Igorju Bavčarju, besedo ima gospod Dimitrij Rupel.</p>
            </sp>
            <sp xml:id="SDZ1-Redna-07-1993-04-14.sp8">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in spoštovani kolegi! Rad bi
                  povedal nekaj o proračunu oziroma memorandumu, kolikor zadeva mednarodne
                  odnose.</p>
               <p>O mednarodnih odnosih oziroma zunanji politiki je mogoče v zvezi z memorandumom,
                  oziroma v zvezi s proračunom govoriti najmanj na dva načina.</p>
               <p>Prvič, tako da ugotovimo, kaj hoče slovenska Vlada početi v zvezi s svojim
                  mednarodnim položajem.</p>
               <p>Drugič, tako da pregledamo predlog stroškovnika zunanjega ministrstva.</p>
               <p>Najprej nekaj o prvem. V memorandumu ni v zvezi z mednarodnim položajem rečenega
                  skoraj nič. Nekaj malega zvemo o izboljšanju zunanje-trgovinskih odnosov. Na
                  strani številka 1 zvemo za prednostne naloge, večkrat citirane: sanacija bank,
                  prestrukturiranje podjetij in socialna varnost. Memorandum ne pove, kakšno vlogo
                  bi pri vsem tem igral zunanje-politični aparat. Jasno je, da vsaka država svojo
                  zunanjo politiko postavlja v kontekst gospodarske politike.</p>
               <p>Pa naj povem, kaj vse je odvisno od zunanje politike. Od zunanje politike je
                  odvisno članstvo v mednarodnih organizacijah, kot so na primer GAT, EFTA in
                  Evropska skupnost. Potem svobodna trgovina z državami višegrajske četverice, potem
                  recimo, menjava s skupnostjo neodvisnih držav in Kitajsko, mednarodne cestne in
                  železniške povezave, iskanje novih trgov, varovanje dobrih odnosov z državami, ki
                  so gospodarski partnerji in tako naprej.</p>
               <p>Proračunski dokumenti o tem, kam se usmerja slovenska država in kaj jo najbolj
                  zanima v zunanje-političnem pogledu, za katere zveze si bo najbolj prizadevala, ne
                  govori neposredno, ampak govori posredno. In sicer to govori na mestih, kjer je
                  govor o gradnji cest. Tu poleg dveh zanimivih odsekov Hrušica-Vrba in
                  Razdrto-Čebulovica ne najdemo nobenega pomembnega načrta, razen tiste skrivnosti,
                  ki se imenuje <q>"Program začetka črpanja posojila Evropske banke za obnovo in
                  razvoj"</q> in o kateri nadalje na strani 67 teksta, ki se imenuje obrazložitev,
                  beremo tole, citiram:</p>
               <p><q>"S programom EBRD bomo začeli realizirati dogovorjeni program ukrepov na
                  slovenskih cestah, ki bo sofinanciran s pomočjo posojila EBRD."</q> No, deloma se naša
                  radovednost v zvezi z cestami napase na isti strani, kjer je govor o pripravljanju
                  zakona o pospešitvi priprave in sprejemanju lokacijskih načrtov in pridobivanja
                  gradbenih dovoljenj. Toda nikjer nobene besede o glavni dilemi slovenske ceste
                  oziroma zunanje politike, ki se glasi takole: <q>"Ali se bomo najprej povezali z
                  jugom in Balkanom ali se bomo povezali z Italijo in Madžarsko."</q> Slovenija je nekoč
                  že sklenila, da bomo poskušali tako imenovani cestni križ graditi hkrati s
                  transverzalo Koper oziroma Gorica-Lendava.</p>
               <p>V nekaterih gradivih Ministrstva za zunanje zadeve sem bral, da se pripravlja
                  sporazum o gradnji tako imenovane Pirnske ceste na relaciji Šentilj-Zagreb. Dobro
                  pa vemo, da Hrvati pritiskajo tudi za cesto Reka-Trst. Nikjer, moram reči nisem
                  bral v nikakršnem sporazumu ali načrtu ceste od Kopra oziroma Gorice do Lendave,
                  po nekaterih informacijah pa zanjo priprave tudi še niso prav stekle. Ali z
                  drugimi besedami; investicije v ceste znašajo približno 100 milijonov nemških
                  mark, s čimer je mogoče zgraditi 10 kilometrov avtocest. Toda naše Ministrstvo za
                  promet in zveze ima še druge dolžnosti, saj mora vzdrževati obstoječe ceste in
                  odpraviti najhujše težave. Tako bomo gradili, recimo, mejni prehod Dolga vas,
                  plačali dolgove za stare ceste, zgradili nekaj lokalnih in regionalnih cest, če bo
                  sreča, bodo popravljene Trojane.</p>
               <p>Odsotnost načrta in strategije je seveda tudi neki načrt ali neka strategija. Ta
                  strategija, ki jo pač posredno izvajam iz materialov, ki sem jih dobil v branje,
                   nas usmerja na jugovzhod oziroma dopušča, da Slovenija postane samo vmesna
                  pokrajina med Avstrijo in Hrvaško, nekaj, kar zasluži pogled skozi avtomobilsko
                  šipo pri 100 kilometrih na uro.</p>
               <p>Kolegi, ki so približno stari toliko tok jaz ali starejši, se bodo spomnili neke
                  pesmi Tomaža Šalamuna, recimo, 15, 20 let nazaj, kjer govori o potovanju v družbi
                  s svojo staro mamo na relaciji Dunaj-Trst, in sicer je ta pesem, natančno jo ne
                  bom znal citirati, približno takšnale: <q>"Ko pridemo na mejo s Slovenijo otrok kar
                  zaspi, od meje pa do Trsta ni nič posebej zanimivega."</q> Mislim, da se s takšnim
                  pogledom, ki ga lahko razberemo tudi iz memoranduma oziroma iz našega proračuna,
                  oziroma iz naše politike, oziroma iz naše zunanje politike, seveda ne moremo
                  pomiriti.</p>
               <p>Zato resno predlagam, da se ta politika spremeni. Če je mogoče, je treba z
                  zunanje-političnim delovanjem doseči interes sosednjih, Italije in Madžarske,
                  predvsem pa Evropskih bank, da nemudoma in res mislim nemudoma, začnemo graditi
                  transverzalo od Primorske do Prekmurja. S tem bomo povezali Slovenijo s svetom, ki
                  nas zanima in Slovence med sabo, kar je tudi zelo važno, najbrž se strinjamo v
                  tem. Če ne gre drugače, je treba vpeljati, in to smo že predlagali, poseben davek
                  ali bencinski tolar. Če ne bomo transverzale dogradili v treh ali štirih letih in
                  če bomo le krpali po starih trasah, bo Slovenija idilična, a nerazvita evropska
                  periferija.</p>
               <p>Od Vlade pričakujem, da bo zapisala jasno stališče, v kolikšnem času bo zgradila
                  cesto od Kopra oziroma od Gorice do Lendave in kakšna sredstva za to pričakuje od
                  davkoplačevalcev. Brez tega proračuna ni mogoče sprejeti, saj bi njegovo sprejetje
                  pomenila, da se strinjamo s provincializacijo Slovenije in da žrtvujemo
                  pristanišče Koper, da ne govorim o politični škodi, ki jo trpijo Slovenci od
                  Primorske do Štajerske in Prekmurja. Dovolili bomo, da bodo cesto od Italije do
                  Madžarske zgradili po hrvaškem ozemlju.                                          
                   </p>
               <p>In zdaj še nekaj malega o drugem pogledu, o finančnem pogledu oziroma o zunanjem
                  ministrstvu oziroma o zunanje -</p>
               <p>političnem sistemu neposredno.</p>
               <p>Proračun Ministrstva za zunanje zadeve letos je dejansko višji od lanskega.
                  Orientacijski znesek za zunanjepolitični sistem, ki ga je Ministrstvo za zunanje
                  zadeve zagovarjalo dalj časa, je bil 25 milijonov dolarjev. Danes ministrstvo
                  povišanja razlaga s tem, da je država prevzela nove obveznosti, kar seveda drži.
                  Po drugi strani ministrstvo še ni predstavilo svojega načrta obsega in stroškov za
                  predstavništva.</p>
               <p>Parlament oz. njegova Komisija za mednarodne odnose bi morala pred sprejetjem
                  proračuna pregledati ta načrt, kar pa in to tu s posebnim poudarkom povem, žal ni
                  bilo mogoče, čeprav je bilo Ministrstvo za zunanje zadeve dolžno tak načrt
                  dostaviti do 10. aprila. Vprašal sem uradnike naše Komisije za mednarodne odnose
                  in so mi povedali v odsotnosti gospoda Thalerja, ki je kot vem v Indiji, so mi
                  povedali, da takšen dokument iz ministrstva, čeprav ga je bilo dolžno dostaviti,
                  ni prišel.</p>
               <p>Pri tem gre za važen problem. Naša zunanjepolitična mreža mora biti skrajno
                  racionalna, veleposlaništva pa naj bi se odpirala v tistih državah, s katerimi smo
                  na tak ali drugačen način tesno povezani. Mi ne moremo imeti takšnega sistema, kot
                  ga je imela bivša Jugoslavija, ki je imela 84 veleposlaništev. Dosedanja
                  predstavništva so bila locirana v skladu z natančno predstavo o naših
                  potrebah.</p>
               <p>Prvič, v sosednjih državah: 4 ambasade, 2 konzulata, Avstrija, Italija, Hrvaška,
                  Madžarska. V državah, s katerimi imamo pomembno menjavo. 2 ambasadi, 2 konzulata
                  Nemčija, Francija. V Nemčiji Bonn, Berlin, Munchen, potem v najvažnejših svetovnih
                  centrih 6 ambasad plus 1 konzulat, to so ZDA, Rusija, Velika Britanija, Kitajska,
                  Japonska, Evropska skupnost. V državah, kjer živi veliko število Slovencev, so 3
                  ambasade, Argentina, Canada, Avstralija, v središčih mednarodnih organizacij so že
                  zopet trije takšni centri, Ženeva, New York, Strassbourg, poleg teh pa smo že
                  izbrali na tej lokaciji, ki so zanimive zaradi gospodarskih ali drugih strateških
                  interesov Slovenije in takšnih je bilo doslej 4: Egipt, Češka, Poljska, zaradi pač
                  srednjeevropske pobude oz. višegrajske četverice Singapur, Južna Afrika, zaradi
                  gospodarskih interesov.</p>
               <p>Doslej je bilo odprtih ali načrtovanih, če se ne motim, 27 predstavništev, med
                  katerimi je 21 ali 22 veleposlaništev. Zdaj natančno tega seveda ni mogoče izreči,
                  ker nimamo podatkov iz zunanjega ministrstva in, kot rečeno, te podatke bi nam
                  bilo to ministrstvo dolžno poslati, pa nam ni poslalo. Te številke, kakor jih
                  navajam po starejših dokumentih oz. po spominu, opozarjajo naslednje; da mora biti
                  vsak naslednji korak pri širitvi našega predstavništva, mreže, skrbno pretehtan in
                  utemeljen. Nikakor ne bi smeli podpirati politike, da se odpirajo predstavništva,
                  v katerih bi namestili nekatere strankarske prvake zaradi njihovih zaslug na
                  področjih, ki nimajo povezave z zunanjo politiko. Tako se je delalo v stari
                  Jugoslaviji in mislim, da smo dovolj kritičnih pripomb izrekli zoper jugoslovansko
                  zunanjo politiko točno na tej točki.</p>
               <p>In dovolite, da končam še z enim podatkom. Eno veleposlaništvo Slovenijo stane
                  približno med 200.000 in 400.000 dolarji. Veleposlanik Slovenije ima plačo
                  približno recimo okrog 7.000 nemških mark, odvisno od države, ima zastonj
                  rezidenco, ima zastonj avtomobil itn. To so seveda nujni stroški, ki jih morajo
                  vse države, ki želijo imeti zunanja predstavništva, pač zdržati; zaradi
                  reprezentativnosti, zaradi ugleda države itn. Vendar prav zaradi tega, ker so
                  stroški tako zelo visoki mislim, da imajo davkoplačevalci pravico izvedeti, na
                  kakšen način, koliko daleč se takšna predstavništva odpirajo, na kakšen način se
                  odpirajo, po kakšnem načrtu, po kakšnem sistemu se odpirajo, kako se denar v teh
                  predstavništvih troši, ali se troši racionalno tako kot je za našo relativno
                  majhno in relativno ubogo državo primerno ali kako drugače. Prav lepa hvala.</p>
            </sp>
            <sp xml:id="SDZ1-Redna-07-1993-04-14.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Dimitrij Rupel. Replicirala bi rada gospa Vika Potočnik.</p>
            </sp>
            <sp xml:id="SDZ1-Redna-07-1993-04-14.sp10">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Replika bo sicer na diskusijo, ki jo je imel
                  gospod Igor Bavčar. Tekst me nedvomno spominja na prebiranja v Tribuni, ki se
                  običajno konča tako: <q>"Proletarci vseh dežel združite se!"</q></p>
               <p>Da bi pa odgovorila samo na nekatere njegove trditve, kar se tiče litostrojske
                  šole, mi smo na naši komisiji o tem razpravljali in koliko mi je znano, je prav ta
                  t.i. kravja kupčija bila opravljena v njegovi t.i. vladi.</p>
               <p>In še naslednje, kar se tiče zaposlenosti in neke t.i. privatizirane kadrovske
                  politike bi ga vprašala, kdo je zaposlil njegovo najožje sorodstvo v Ministrstvu
                  za notranje zadeve.</p>
            </sp>
            <sp xml:id="SDZ1-Redna-07-1993-04-14.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospa Vika Potočnik. Besedo ima gospod Igor Omerza.</p>
            </sp>
            <sp xml:id="SDZ1-Redna-07-1993-04-14.sp12">
               <speaker>MAG. IGOR OMERZA:</speaker>
               <p>Spoštovane poslanke in poslanci! Moje kritično razmišljanje o memorandumu v letu
                  1993 izhaja iz dejstva, da naj bi le-ta bil po sami definiciji Vlade Republike
                  Slovenije pripomoček za ustreznejšo proračunsko razpravo in dokument, ki daje,
                  citiram: <q>"celovito sliko aktivnost države oziroma Vlade v naslednjem letu"</q>. Če bi
                  lahko memorandum še do neke mere sprejel kot dober tehnični pripomoček v
                  proračunsko razpravo, pa vsekakor upam, da ne daje celovite slike aktivnosti
                  države v naslednjem letu in upam, da bo Vlada sposobna kaj več o tem povedati in
                  narediti v naslednjem letu.</p>
               <p>Preden bi šel na sam memorandum, pa bi moral ugotoviti, da je na splošno način in
                  obravnavanje proračuna do sedaj, mislim na vse obravnave slovenskih proračunov do
                  sedaj, od treh, bom rekel, še pred nastankom samostojne države in dveh v
                  samostojni državi, da je še vedno vse skupaj kupovanje mačka v žaklju. Tako bo vse
                  dotlej, dokler za večino javne porabe ne bodo izdelani normativi te porabe. Na tem
                  področju pa v letih samostojnosti, od treh Vlad niso bili narejeni niti začetni
                  koraki k mukotrpnemu filigramskemu delu izdelave številnih natančnih in jasnih
                  kriterijev porabe.</p>
               <p>Res je, da so ti kriteriji, normativi v razvitih državah, nastajali dolga
                  desetletja, toda tiste države, ki prihajajo za njimi, imajo že na voljo to
                  akumulirano znanje. In namesto, da bi se državna uprava in javne institucije učile
                  in uvajale taka konkretna znanja in izkušnje, prakso, sprejemajo številne tuje
                  konzultante, tuje delegacije, od Sachsa do Farija, ki nam neprestano svetujejo,
                  dostikrat na naše stroške, na zelo posplošene načine nam že znane generalne
                  rešitve, nam pa predvsem manjkajo drobna znanja za mukotrpen prehod v pravne norme
                  in normalne institucije parlamentarne in tržno socialne države.</p>
               <p>Ko sprejemamo proračun, in tak občutek imajo gotovo tudi poslanci pozicije, nismo
                  prepričani, oziroma ne vemo, kaj se skriva za mnogimi postavkami. Kako naj
                  kvalificirano in z občutkom odgovornosti dvigujemo roke za ali proti milijardnim
                  postavkam, če ne vemo, po kakšnih vsebinskih normativih nastajajo te številke.</p>
               <p>Kako naj nadzorni organ, kar se je pokazalo pri vseh inšpekcijskih pregledih
                  porabe ministrstev, daje ugotovitev o neracionalnosti ali racionalnosti porabe, če
                  za take ocene nima ustreznih meril. To je osnovni problem proračuna kot takega in
                  opozorilo Vladi, ne glede na to, koliko dolg bo njen mandat, da začne takoj
                  pripravljati take normative javne porabe. In zato bo žal naš proračun kljub
                  memorandumu in kljub verjetno dolgotrajni prevetritvi danes in jutri, tudi
                  posameznih postavk, še vedno v bistvu proračun, kot se je sprejemal na balkanski
                  način.</p>
               <p>Če se vrnem na sam memorandum. Kot sem že dejal, Vlada zagotavlja, da daje
                  celovito sliko aktivnosti Vlade. Toda, če samo pogledamo projekcijo gospodarskega
                  razvoja Slovenije za obdobje 1993 do 1995, in tudi če gledamo memorandum kot
                  celoto, potem je to predvsem nek tehnični dokument. V njem ni nobenih dilem.
                  Nobenih opozoril na morebitne socialne in politične konflikte. Nobenih strateških
                  ali političnih stališč do vprašanj, ki so pretresala in bodo še pretresala
                  Slovenijo. Memorandum je tako odraz zadušitev vseh dilem naše sedanjosti in
                  nadaljnjega razvoja zaradi konsenza na oblasti velike koalicije. To bom skušal
                  razložiti na praktičnih primerih z malo manj velikimi besedami.</p>
               <p>Kje so vladne in državne prioritete za izgradnjo avtocest? Kje je stališče Vlade
                  do problemov denacionalizacije, lastnin-</p>
               <p>jenja, propadanja gozdov, vračanja gozdov cerkvi, lastnine pravnim osebam na
                  sploh. Financiranje cerkve, uničevanje in ne preobrazbe družbenega kmetijstva. In
                  še bi lahko našteval, pereča gospodarska, politična in socialna vprašanja, ki so
                  dediščina stare države in prvih let naše samostojnosti in ki nas bodo spremljala
                  še vrsto let.</p>
               <p>V tem memorandumu in v dolgoročnih projekcijah ni niti besedice. Pač pa imamo v
                  projekciji na kupe številk, ki so vse posledica različne uporabe računalniških
                  programov in ki nimajo resne analitične vrednosti. Kar se bo pokazalo seveda čez
                  neko časovno obdobje, če bomo šli nazaj te številke preverjati.</p>
               <p>Poglejmo samo lastninjenje. V postopku revizije se bo znašlo zdaj že 1000 in več
                  podjetij. Ne več za 850, ampak za 1000 in več podjetij je prišlo prijav za
                  revizijo. Med njimi so seveda zelo dobra slovenska podjetja. Revizije se bodo
                  širile tudi na druga mešana in zasebna podjetja, kjer so se vlagale razne stvari,
                  jemali krediti itd. To pomeni revizijska operacija, ki bo trajala najmanj 6
                  mesecev, če parlament ne bo potrdil meril za merjenje oškodovanja - na kar sicer
                  ta parlament sedaj intenzivno dela, to je treba povedati - seveda potem je bolje,
                  da revizije sploh ne začnemo.</p>
               <p>Dalje se bodo zapisniki teh pregledov grmadili pri večinoma neobstoječih družbenih
                  pravobranilcih samoupravljanja, ki bodo to potem po presoji posredovali sodnemu
                  sistemu, ki bo te sume oškodovanja lahko reševal leta. Imamo te primere, da leta
                  in leta rešujejo take tožbe in sume in podobne zadeve.</p>
               <p>Medtem bo privatizacija vseh teh podjetij blokirana oziroma se bodo pojavile zopet
                  vzporedne in nekontrolirane oblike lastninjenja. Nekoč bo verjetno gospod Peterle
                  moral povedati, zakaj je pred dvemi leti blokiral tik pred sprejetjem Mencingerjev
                  privatizacijski zakon in imamo sedaj zaradi tega tako privatizacijsko džunglo.</p>
               <p>Poglejmo denacionalizacijo. Ustavno sodišče, ker je šlo zelo mimo, čeprav je Vlada
                  o tem tudi govorila, je v zakonu o denacionalizaciji izenačilo fizične in pravne
                  osebe v postopkih denacionalizacije. Ne bom se spuščal v upravno-ustavne finese,
                  toda vsebinsko to pomeni pravo novo revolucijo. V našem že tako zavozlanem in
                  mukotrpnem denacionalizacijsko lastninskem procesu.</p>
               <p>Namesto, da bi dokončali dilemo vračanje gozdov cerkvi in cerkev začeli
                  financirati na normalen, to je fiskalen način, smo dobili nove upravičence.
                  Predvojne občine, pokojninske sklade, sindikate, zbornice, razne sklade, druge
                  sklade in druge institucije. Tudi tam, kjer se je premoženje že na novo
                  olastninilo in imamo privatno stanovanjsko ali podjetniško last, se bodo kot iz
                  pepela pojavili novi upravičenci.</p>
               <p>Ta in druge dileme, ki jih v memorandumu ni mogoče najti, pa bodo bolj ključno
                  vplivale na socialni, politični in gospodarski razvoj Slovenije, kot večina
                  finančnih postavk proračuna. Zato se mi zdi memorandum v vsebinskem smislu
                  nezadosten in ne odpira ključnih vprašanj, zato do njih Vlada ne more imeti
                  stališč, oziroma so nam poslancem neznana.</p>
               <p>Tako se pa v parlamentu ne more voditi sodobna in uspešna državna politika.
                  Hvala.</p>
            </sp>
            <sp xml:id="SDZ1-Redna-07-1993-04-14.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Omerza. Besedo ima gospod Izidor Rejc.</p>
            </sp>
            <sp xml:id="SDZ1-Redna-07-1993-04-14.sp14">
               <speaker>IZIDOR REJC:</speaker>
               <p>Spoštovani predsednik, poslanke in poslanci! Tudi jaz bi, v imenu Krščanskih
                  demokratov in v svojem imenu povedal razmišljanje o memorandumu, ki spremlja
                  proračun. Dokument je bled, premalo odločen. Zlasti zaradi tega, ker gleda naprej,
                  se pravi do leta 1995. Že večkrat sem rekel, da je država podjetje in če je država
                  podjetje, mora biti dobro podjetje. Vidim pa, da ta država postaja vedno dražja,
                  da ni videti kakšnega posebnega premika. Ko gledamo te številke, te analize, ki so
                  sicer sistematično lepo urejene, moram reči, da je pristop sicer dober, vendar je
                  premalo žara. Predsednik Drnovšek je v uvodnem referatu povedal, da je navdušenje
                  po osamosvojitvi upadlo, vse to se vidi tudi v tem dokumentu, kar pa mislim, da ni
                  prav. Naša možnost je samo v tem, da bomo uspeli. Ko gledam številke za nazaj, kaj
                  je pomenil slovenski proračun leta 1986 - 42,8 bruto družbenega proizvoda; leta
                  1989 podobno - 42,1; leta 1990, ko smo uveljavljali demokracijo - 49,6; leta 1991,
                  ko smo se lotili lastne države, je bil ta proračun 41,2 in še presežek 2,7
                  milijarde. Se pravi leta 1991 - proračun  41,2% bruto družbenega proizvoda in
                  presežek 2,7 milijarde, kar pomeni, da se je v tistem letu izjemno stabilno
                  urejevala država in racionalizirala. To se je v naslednjem letu - 1992 - povečalo
                  na 47,2. Vemo, zakaj. Sedaj je 49,1, kar pomeni - poleg še 20 milijard javnega
                  dolga - in projekcije naprej do leta 1995, ki predvideva po varianti 47,0, druga
                  varianta 48,0 družbenega proizvoda z javnim dolgom; in leta 1995 44,5, v drugi
                  varianti 46,5, kar pomeni zopet javni dolg in izjemno počasno premikanje pri
                  denacionalizaciji te naše države.</p>
               <p>Ko gledam elemente, ki nakazujejo, kako bomo reševali in kako bomo posegali v ta
                  naš nered, ki gotovo je. Vemo, da je prav, da se v razpravi o proračunu, po
                  odborih in komisijah, pojavljajo razmišljanja in sklep, da je potrebno obvladovati
                  sklade. Skratka, ta input denarja je treba vedeti kakšen je, ker sicer bo težko;
                  bo mnogo gospodarjev in nihče ne bo za nič odgovoren ali bo vsak po svoje gledal.
                  Manjka računovodsko sodišče. O tem je bil govor v letu 1992. O finančni disciplini
                  govorimo že tri leta. Leta 1992 je bilo rečeno, da bi ta predpis - zakon o
                  zavarovanju plačil prišel. Ga še ni in tudi ni povedano, kdaj bo. Slovenska
                  izvozna družba - vemo, da je lansko leto bilo vplačanih okrog 600 milijonov
                  tolarjev, letos je predvideno milijardo 200, bo vplačalo in s tem se bo komaj
                  začelo. Izvozniki bodo še vedno čakali.</p>
               <p>Kamorkoli se obrnemo, zlasti iz zakona o lastninskem preoblikovanju, imamo veliko
                  členov, kjer se govori o tujih vlaganjih. Zakon o tujih vlaganjih, ki vemo, da je
                  bil že narejen, ali vsaj v osnutku narejen, v začetku leta 1992, še vedno ni na
                  naših klopeh.</p>
               <p>Zdaj, ko se bodo začela prodajati podjetja, bodo prihodki Sklada bistveno večji in
                  veliki in je tu potreben zakon o tem, kam se bo ta denar razporejal. Večkrat sem
                  že povedal, da je bila poteza Vlade - prejšnje - da so podjetja - v tem primeru
                     <stage>(vemo, da jih je že 107)</stage>, da je to zame zgrešena poteza. Iz
                  preprostega razloga, ker so se s tem prenesli problemi iz področja ministrstev na
                  Sklad, kjer naj po svoje to rešuje. Vemo pa to, da je zdaj novo Ministrstvo za
                  gospodarske dejavnosti, da je to gotovo eno osnovnih področij, kjer naj
                  ministrstvo dela. In zdaj je to dualizem, pri katerem vsak gleda na drugega in
                  sporočila s terena so taka, da gotovo Skladu manjkajo kadri in vemo, da jim
                  manjkajo. Zdaj se lotevamo v glavnem s projekcijami, s projekti, ki bodo trajali
                  pol leta ali eno leto, medtem bodo pa podjetja hirala. Skratka ta pristop je morda
                  v namenu dober, ampak je preveč nekako znanstven, preveč tak kot da je vse v redu,
                  da lahko vse čaka, v bistvu pa čakati ne more. Že od prejšnjih predgovornikov smo
                  slišali, da je stvari treba hitro reševati in najti odgovore na vse to. Mislim, da
                  ta zadeva, prenos podjetij na Sklad, da ni poteza, ki bi imela upravičenost, ker
                  ni kadrov in ni načina reševanja in tudi so se izvili iz enega objema kontrole in
                  urejevanja v drugega. Seveda so potem stvari nerazrešene in tudi ostale bodo
                  nerazrešene.</p>
               <p>V tem memorandumu je zapisano, če rečem dosti nežno,  tudi o gostinski in
                  turistični dejavnosti. Mislim, da stavek <q>"ena od bolj perspektivnih dejavnosti"</q> ne
                  more biti, ampak da je turizem in gostinstvo ena od zelo perspektivnih. Iz vse
                  dokumentacije in tudi samega proračuna je videti, da je gotovo temu primeren
                  poudarek tej dejavnosti in da je to ena bolj perspektivnih. Skratka mi bi morali
                  graditi, kot je bilo prej že lepo povedano, da je Slovenija res dežela, ki vabi,
                  ki je gostoljubna, ki odpira tržišča in svojo lepo podobo vsem, ki so okrog nas in
                  po svetu. V tej strategiji je sicer govor v proračunu o tem, kako bodo menedžerji
                  študirali in se šolali, vendar je bilo že leta 1991 in 1992 ugotovljeno, da če
                  bomo hoteli izvažati, hoteli svoje znanje in svoje izdelke prenesti v Evropo in
                  ostali svet, da bo potrebno na leto najmanj 500 takih strokovnjakov izšolati, ki
                  bodo znali tržiti. To sem že tudi povedal. Ta zadeva ni pokrita. Skratka, mi vemo,
                  da rabimo menedžerje, ampak praviloma rabimo menedžerje na področju marketinga. To
                  je področje, kjer bodo pač morali znati prodati tisto, kar znamo narediti. Mislim
                  pa, da za nas velja, da znamo veliko stvari narediti, ne znamo pa prodati in
                  predvsem po izgubi tolikih trgov je ta problem toliko večji. Vendar, če bomo
                  začeli letos s temi 500, jih bomo imeli komaj drugo leto. Se pravi, da smo že v
                  zamiku enega do dveh let in tega zamika nam seveda ne bo nihče pokril in
                  doprinesel.</p>
               <p>Že dolgo je govor o tem, kako je na področju energetike. Doslej v vsem povojnem
                  času ni še nobenega načrta o racionalni porabi energije. Ni načrta in enostavnega
                  pristopa, kar imajo vse razvite dežele. To je racionalni pristop in kako se s tako
                  ali drugačno energijo čim bolj varčno ravna. Tega ni in  gotovo bi moral biti
                  načrt o tem del tega memoranduma in del projekcije za naprej. Če se s tem ne bo
                  začelo, potem to nikoli ne bo.</p>
               <p>Všeč mi je en določen del, kjer se govori o znanosti, da se bolj pripenja na
                  proizvodnjo. Mislim, da je neumno govoriti kot smo včasih govorili, kaj vem, 5000
                  raziskovalcev. Da raziskovalci, vendar ti fantje in dekleta morajo biti v tem, da
                  se seveda došolajo in da raziskujejo in seveda da so čim bolj pripeti na
                  proizvodnjo. Ta delni poizkus pripenjanja se iz tega proračuna vidi, vendar se
                  bojim, da je še mnogo premajhen, ker je seveda lepše biti na inštitutih kot pa v
                  proizvodnji, kjer te vidijo in ocenjujejo, kaj si naredil. Mislim pa, da je to
                  edini način po katerem bodo proizvodnja, industrija in vsi tisti, ki bodo to
                  koristili, imeli razumevanje in plačali mnoge denarje, ko bodo videli, da so te
                  raziskave koristne, da so na traku uveljavljene, da so na trgu prodane.</p>
               <p>Dalje. Govor je tudi o stečaju. Mislim, da je to zelo težak problem. Za zakon o
                  prisilni poravnavi in stečaju vemo, da bo trd zakon. Vemo tudi to, da je bila
                  uvedena določena kontrola in določen nadzor nad tem, da se pa naj zdaj ta rampa
                  kar dvigne in spusti ta podjetja v stečaj. Gotovo je ta namen dosežen tudi s tem,
                  kako so prenesena na Sklad oziroma na državo. Vendar se bo marsikdaj zgodilo, da
                  ko bo stečajni zakon obveljal, da se bodo v bistvu delale velike krivice in tu je
                  le potrebna določena priprava in seveda določen poprejšnji dogovor o tem
                  pristopu.</p>
               <p>Dalje. Zelo malo ali skoraj nič ni govora o javnih delih. Javna dela kot način
                  določanja novega zaposlovanja je stvar ideje, stvar kako se bodo ti, ki nimajo
                  zaposlitve ali pa, ki so v bistvu premalo zaposleni, kako se bodo zaposlili. Tu
                  vemo, da smo govorili dve leti nazaj o savskih elektrarnah, vsi pred mano so
                  govorili o cestah in za mano bodo še govorili o cestah, skratka, o vsem tem ni nič
                  bolj jasno povedanega, kako bomo zaposlili bodisi gradbenike, industrijalce, ali
                  vse druge, ki lahko v tem procesu le zaposlijo svoje ljudi.</p>
               <p>Zadnjič smo govorili o osnutku zakona za podeljevanje koncesij. To je zopet stvar,
                  ki jo je treba doreči v smislu, da bodo naši ljudje, naši delavci, naši
                  strokovnjaki bolj udeleženi, ker tujec bo seveda dal delo, ki je najmanj dobro
                  plačano in bomo morali biti zelo previdni glede na to, kako se bomo stvari
                  lotevali.</p>
               <p>O sanaciji bank ne bom govoril, povedal bi samo to, da bi moralo veljati predvsem
                  to, da naj bo v najmanjši možni meri, se pravi v tem, kar je najbolj nujno, da bi
                  seveda vse to pogoltnili, kar se je zgodilo v preteklem času neodgovorno, potem bo
                  to zelo velik javni dolg in seveda ta zadeva se zlepa ne bo bi razšla. Hkrati pa
                  moram tudi povedati, prej ko je bil govor o lastninskem preoblikovanju in tudi ko
                  je govor o tem, kaj se dogaja na terenu, lahko rečem, kolikor poznam iz svoje
                  prakse predvsem to in pa iz tega dela, ki mi je zdaj naloženo, da je gotovo to
                  res, da so bilance leta 92 zelo nizke in seveda vse z namenom, da bi bilo to
                  lastninjenje čim lažje dostopno, čim bolj, bi rekel čim krajši pristop in čim
                  večja možnost za lastninjenje. To je ena stvar.</p>
               <p>Druga stvar, da smo zakon o lastninskem preoblikovanju sprejemali dve leti in v
                  teh dveh letih se je dogajalo, so se dogajale stvari, ki vemo katere so in da se
                  gotovo v tem času praktično ni nič investiralo in da bo ta čas investiranja in
                  neinteresa zato, da bi se posodabljali, še trajal gotovo eno leto. To pomeni, da
                  smo že tehnološko zaostali, da smo že v nekem zaostanku, ki je krut, ki ga nihče
                  ne bo pognal, ker preden se bomo ovedli kdo je kdo, kdo ima katero lastnino, se
                  bomo začeli šele preštevati in kje bi bil kakšen denar in podobno. Skratka, tu smo
                  dosegli izjemno zaostajanje, ki ga ne mislim v naprej pojasnjevati, ampak je
                  logično in gotovo vsem znana zadeva.</p>
               <p>Več bi moralo biti govora tudi o zaposlovanju mladih, mislim ker to je gotovo res,
                  da starejši gredo prej v pokojnino in da mladi stopijo na sceno, ni pa prav, da so
                  na obrobju in seveda imajo znanje, znajo tudi jezike, so neobremenjeni in
                  nezakompleksani in bi bilo prav, da bi te sveže ljudi pač spravili v proces
                  ustvarjanja in proces podjetništva.</p>
               <p>Ko omenim proces podjetništva, se mi zdi in mislim, da bi bilo že zdavnaj zelo
                  potrebno, da bi to podjetništvo vnesli v vse šole. Namreč to razmišljanje o
                  podjetništvu na nivojih, kot je končavanje srednje šole, v bistvu osnovne šole, do
                  potem srednje šole, vse šole, ker mislim, da nam vsem tega manjka in mislim, da je
                  to edina stvar, ki nam bo tudi nehote prinesla neko akumulacijo in znanje in
                  pristop in pogum in prav poguma, kot smo videli, pri tem memorandumu ni videti.
                  Skratka to podjetništvo je treba odpreti na celem pasu in ga ponuditi vsem, da se
                  bodo z njim spoznali in seveda na osnovi tega tudi tako v prihodnjih letih
                  razmišljali in živeli.</p>
               <p>Dalje, ko sem govoril uvodoma predvsem o tem, kako država ni racionalna, mislim,
                  da ta projekcija do leta 95 tudi kaže, da je ta racionalizacija zelo počasna. Če
                  sem prej omenil, da je bilo leta 90, ko smo stopali v demokracijo 49,1 % bruto
                  družbenega proizvoda in potem naslednje leto 91 42 in nekaj, pomeni, da se je
                  lahko v hitrem času nekaj zgodilo. Vem pa, da so bili takrat zelo hudi časi in
                  tudi sam sem sodeloval v tej Vladi in mislim, da smo neke stvari zelo trdo grabili
                  in vendar to se da, dokazano je, da se da, potem se je pa zopet razrahljalo in
                  seveda smo tu. Mislim, to naj ne govorimo, da se ne da. Vse se da, samo treba je
                  volje in seveda kot je bilo že prej povedano mi moramo delati v tej smeri, da bo
                  ustvarjeno novo zaupanje in pogum.</p>
               <p>Se pravi, v to državo je treba zaupati, to bomo dosegli seveda z določeno
                  disciplino, lastno in seveda tudi finančno s poslovnimi navadami, poštenostjo in
                  pa seveda odprava nekih krivic, ki tulijo do neba.</p>
               <p>Zdaj pa na koncu še nekaj, kar mi posebej, bi rekel udarja v oči in sicer področje
                  izvoza. Všeč mi je, da je recimo stavek v tem memorandumu, ki pravi, da
                  jugoslovanski trgi gotovo niso generator nekega razvoja. To je gotovo res. Mislim,
                  vsaj ta stavek je gotovo v redu in na mestu, vendar tu pred mano so projekcije
                  rasti izvoza. Za leto tekoče 2 %, za prihodnje leto 3 % rast. Za leto 95 3,5 %.
                  Temu rečem, ne glede kaj bo kdo rekel, da je to zame katastrofa. Zakaj? Zdaj smo
                  se znašli pred saldom, ki je 1,2 milijarde dolarjev in ta saldo je zdaj za nas bum
                  in nihče ne ve, kako bi ga razrešil in to je že bav bav in seveda projekcija je
                  narejena, da se leta 93 rast uvoza poveča za 6 %, tega opreme za 15 %, kar sem
                  rekel, da nikakor ne bo mogoče, ker ne bo interes, da bodo uvažali, ker bo še
                  vedno problem lastninjenja in revizij in podobno, skratka, tu ni možnosti, da bi
                  ta indeks zdržal in seveda široko potrošnjo za 8 % povečano uvoz, repromaterial pa
                  za 4 % in surovine.</p>
               <p>Zdaj pa, pokritje uvoza z izvozom je bilo leta 92  1,2 %, smo malo več izvažali
                  kot uvažali. Za leto 95 pa je projekcija, da bi bilo pokritje uvoza z izvozom samo
                  91 %, se pravi, da bi bil uvoz toliko večji in kar je predvideno tudi, da bo
                  presežek, ki je bil lansko leto presežek industrijske bilance 47 milijonov
                  dolarjev v letu 93 že primanjkljaj 117, v letu 95 pa seveda 445 milijonov
                  dolarjev, se pravi znižujemo vsoto tistih milijardo 200. Pri tem, da smo izgubili
                  trg, veliko vzhodnih, jugoslovanskih itn., da je naš trg zelo majhen, trg malo
                  večjega mesta, srednjega mesta, da bo uvoz večji, me zanima, kaj čakajo izvozniki,
                  me res zanima, ker mi bi morali doseči povečanje notranjega povpraševanja. To
                  notranje povpraševanje je pa v tem, da se seveda, če bo tudi standard in podobno
                  boljši in kar se bo moralo tudi začeti dvigati, da lahko tudi tisti, ki
                  proizvajajo, doma tudi kaj prodajo. Če izvoz ne bo stimuliran, kar se gre vidi
                  tudi iz postavk, so delne stimulacije že predvidene, samo daleč premalo. Ko gledam
                  te projekcije, potem mi nihče več ne more dopovedovati, kaj čaka izvoznike. Jaz
                  bom rekel: <q>"pridno izvažajte, to je pa tudi vse, ostali boste pa sami"</q>. In vsa ta
                  zadeva je seveda problem monetaristov. Trdim pa, da če se  izvoz ne bo bistveno
                  povečeval po posameznih letih, da se proizvodnja ne bo prodala. Ker če bomo
                  povečevali uvoz, bomo povečevali uvoz tega, kar zna izdelati tudi naša industrija
                  in naša industrija, ki veliko izvaža, zna napraviti tudi evropske in tudi svetovne
                  izdelke, ki krasijo police najbolj znanih trgovin. Če govorim, recimo, o modi in
                  oblačenju, pa tudi o drugih proizvodih, ki se seveda postavljajo v vrh te ponudbe.
                  Vendar, kot se rekel, problem je v kadrih, problem je v prodaji, problem je v
                  tistih, bi rekel tržnikih, ki jih je še premalo in ki se te Evrope in sveta že
                  bojijo.</p>
               <p>Na koncu bi povedal samo še to, da mi ostane osnovno vprašanje predvsem to, da so
                  izvozniki postavljeni pred dejstvo, da se bodo sicer trudili, da pa naj jim bo
                  jasno, da se bo izvoz povečeval in na osnovi tega seveda tudi pritisnil na domači
                  trg in seveda, da se bodo borili in se, bi rekel, kot se temu reče, kuhali v
                  svojem lastnem soku. Hvala.</p>
            </sp>
            <sp xml:id="SDZ1-Redna-07-1993-04-14.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Izidor Rejc. Besedo ima gospod Feri Horvat.</p>
            </sp>
            <sp xml:id="SDZ1-Redna-07-1993-04-14.sp16">
               <speaker>FRANC (FERI) HORVAT:</speaker>
               <p>Hvala, gospod predsednik. Spoštovane kolegice in kolegi, poslanke in poslanci!
                  Najprej bi izrazil nestrinjanje s tistimi, ki zelo podcenjujoče govorijo o tem
                  dokumentu, memorandumu, čeprav ne gre oporekati temu, da je škoda, da ga nismo
                  imeli prej. Ampak kar je, je. Spremenimo sedaj, kar se da spremeniti, tako
                  povezano s proračunom kot tudi s prioritetnimi usmeritvami in nalogami Vlade za
                  prihodnje. Predvsem pa naj bo to tudi priprava za pripravo proračunskih dokumentov
                  in predvsem memoranduma za prihodnje leto pravočasno, takoj po poletju, v mesecu
                  septembru kot je tudi predvideno v predlogu sklepa.</p>
               <p>Mi smo na Odboru za gospodarstvo zelo temeljito obravnavali ta memorandum in tudi
                  dali vrsto pripomb in predlogov in sem hvaležen predsedniku oz. podpredsedniku
                  Odbora za finance, da je večino teh pripomb, predlogov in tudi predlogov sklepov
                  tudi vključil v poročilo, ki ga je tukaj predstavil. Ob tem prigovoru taki
                  pavšalni kritiki tega dokumenta bi pa vendarle izrazil zadovoljstvo, da so tudi
                  kolegi iz opozicije, ki so iz razumljivih političnih in medijskih motivov
                  streljali municijo na Vlado, v velikem delu upravičeno in tudi na pozicijo, da so
                  pa kljub temu dali  tudi v razpravi direktno in indirektno vrsto predlogov, ki
                  pomenijo kvalitetno izboljšanje tega dokumenta. Moram pri tem tudi poudariti, da
                  so kolegi iz opozicije, prav tako kot pozicije, tudi na delovnem telesu, na Odboru
                  za gospodarstvo zelo aktivno in zelo konstruktivno in zelo tvorno sodelovali pri
                  izboljšanju tega memoranduma.</p>
               <p>Osredotočil se bom samo na en sklop vprašanj, ki se mi zdi posebej pomemben, nanj
                  je bilo tudi opozorjeno. To je, kako ob osnovnem cilju stabilizacije in
                  kompletiranja sistema vendarle narediti več za aktivno ekonomsko politiko, za
                  ustavitev nadaljnjega padanja proizvodnje, rasti brezposelnosti. Čeprav se zavedam
                  vseh omejitev, da ni možno doseči preobrat čez noč, vendar tudi, če hočemo konec
                  leta ali prihodnje leto doseči zaustavitev padanja in  ponoven vzpon, potem se je
                  vredno skoncentrirati prav na to vprašanje. Zato je bilo tudi eno od osnovnih
                  stališč Odbora za gospodarstvo, da je nujno tako v samem memorandumu kot tudi v
                  proračunu bolj poudariti zagotavljanje pogojev za hitrejše prestrukturiranje, za
                  zaustavitev padanja proizvodnje, za zagotovitev ponovne rasti gospodarske
                  aktivnosti, predvsem za zagotavljanje novih delovnih mest oz. zadržanje delovnih
                  mest tam, kjer za to obstajajo tržni in drugi ekonomski pogoji.</p>
               <p>Zato je med drugim nujno v proračunu ohraniti vsaj predvidena sredstva za aktivne
                  posege v gospodarstvo. To posebej izjavljamo zaradi tega, ker so tudi v dosedanjih
                  razpravah na delovnih telesih, in to vidimo tudi iz nekaterih amandmajev, predlogi
                  za to, da bi se zmanjševalo postavke prav na tem področju. Mislim predvsem na
                  postavke za prestrukturiranje, tržno, finančno in tehnološko, za pospeševanje
                  podjetništva, še posebej za pospeševanje razvoja malega gospodarstva, za
                  pospeševanje izvoza, predvsem podpora tistim podjetjem, ki so nadpovprečna, ki
                  imajo tržne in druge pogoje za to, da lahko izvažajo, lahko več proizvajajo in več
                  izvažajo, vendar je največkrat ozko grlo možnost financiranja proizvodnje. In pa
                  postavka za aktivno politiko zaposlovanja.</p>
               <p>V teh dneh razprave smo slišali zelo velikokrat mnenje, da je v letošnjem
                  proračunu predviden zelo velik obseg sredstev, po obsegu absolutnem in  tudi po
                  deležu v proračunu za transferje v gospodarstvu.  To je res, vendar ko podrobneje
                  pogledamo te številke vidimo, da je pretežni del teh sredstev namenjen hipotekam
                  preteklosti; ne rečem, da tudi to ni potrebno, vendar je to v funkciji
                  prestrukturiranja na srednji in na daljši rok, ni pa realno pričakovati
                  kratkoročnih rezultatov in prav zaradi tega nujno rabimo aktivne posege, da ne bi
                  spravili pod vodo še tistega dela gospodarstva, ki ima pogoje za to, da lahko
                  preživi in da se razvija.</p>
               <p>Na to še posebej opozarjajo tudi najnovejši podatki v gospodarskih gibanjih, danes
                  je to že bilo omenjeno, če pogledamo nadaljnje gibanje proizvodnje. Če pogledamo
                  gibanje izvoza nikakor ne moremo biti zadovoljni. Še več mislim, da so to zelo
                  resna opozorila, da je v tem delu, v ekonomski politiki že v letošnjem letu treba
                  narediti več, kot predvideva memorandum, in celo kot tudi predvideva predlog
                  proračuna, o katerem bomo razpravljali v nadaljevanju.</p>
               <p>Predvsem, kar se tiče izvoza soglašam s tem, da ta projekcija, ki je predvidena,
                  ni zadovoljiva, vendar nisem pristaš tega, da se dosti ustavljamo pri projekcijah
                  in  številkah, ampak se je treba več ustavljati pri ukrepih, kajti od tega bo
                  odvisno kakšna bodo potem dejansko gibanja. Zato zelo podpiram tisti del stališč
                  in predlogov, ki jih je predstavil gospod Frim, da je treba na področju ekonomskih
                  odnosov s tujino še precizneje opredeliti naloge Vlade. Kajti poleg sklepanja
                  bilateralnih in multilateralnih sporazumov, ki so sicer pomemben, vendar ne
                  zadosten pogoj za povečanje izvoza, je potrebno tudi več neposredne aktivnosti
                  Vlade in drugih dejavnikov v tej državi za zadržanje in pridobivanje novih tržišč,
                  vključno z nujnim izboljšanjem učinkovite tržne in promocijske dejavnosti, za kar
                  je tudi predlagan sklep in je skrajni čas, da se na tem področju nekaj zgodi.</p>
               <p>Mislim, da bi morali tudi v tekoči ekonomski politiki bolj poudariti, kot je to
                  napisano v samem memorandumu, tudi zaščitno politiko, ki mora biti kompatibilna z
                  mednarodnim okoljem, pa seveda z našo razvojno strategijo.</p>
               <p>Eden osnovnih predpogojev za povečanje izvoza je v povečanju konkurenčnosti, ki
                  tudi po najnovejših konjukturnih analizah še naprej upada, zlasti zaradi stroškov
                  dela in javne porabe. Tu sta dve ključni nalogi, ki sta tudi izpostavljeni v teh
                  sklepih in bi to zelo podprl.</p>
               <p>Prvič, politika plač. Rad bi opozoril na to, da ima intervencijski zakon, kot smo
                  ga pred nedavnim sprejeli, ne samo časovno, ampak tudi sicer omejen domet in je
                  nujno pospešeno delati na tem, da se ta zakon, tako kot smo tudi sklenili ob
                  sprejemu zakona, čim prej nadomesti s socialnim paktom in zato mislim, da je treba
                  še bolj izpostaviti nalogo Vlade, hkrati pa tudi pozvati druge socialne partnerje,
                  tako predstavnike delodajalcev kot sindikatov, da dejansko pride čim prej do
                  sklenitve socialnega pakta. Sicer obstoja velika nevarnost, da se bo konkurenčni
                  položaj gospodarstva še bolj poslabšal. In to opozorilo je toliko še bolj na
                  mestu, kajti če pogledamo najnovejše konjukturne analize na tržiščih, kamor največ
                  izvažamo, vidimo, da so gibanja prej neugodna kot pa ugodna.</p>
               <p>Drugo, nujno zmanjšanje deleža javne porabe v bruto domačem proizvodu. Zavedam se,
                  da ni možno narediti čudeža samo v teh dneh ob razpravi in sprejemanju proračuna.
                  To potrjuje tudi veliko število amandmajev, ki je dano ob ugotovitvi, da je
                  predlagani proračun po obsegu in po deležu v bruto domačem proizvodu prevelik.
                  Vidimo pa, da amandmaji predlagajo še zelo zelo močno povečanje tega proračuna.
                  Zato mislim, da je kljub ugotovitvi, da se vsako leto ob sprejemanju proračuna
                  sprejmejo tudi sklepi, kaj mora Vlada narediti za racionalizacijo celotne javne
                  porabe, tako na področju gospodarstva kot na področju negospodarstva, da je kljub
                  temu zelo pomembno sprejeti sklepe z obvezo, da mora Vlada najpozneje do priprave
                  memoranduma za proračun za prihodnje leto, pripraviti program, prvič,
                  racionalizacije na področju gospodarskih in negospodarskih javnih služb, vključno
                  z državno upravo. Mislim, da se bomo s tem vprašanjem zelo kmalu srečali, ko bo
                  prišla Vlada s predlogom zakona o državni upravi in drugo, z revizijo pravic,
                  potrebno s spremembo zakonodaje.</p>
               <p>Mi smo tudi na Odboru za gospodarstvo ocenili, da je kljub prigovorom
                  proračunskemu primanjkljaju, ta primanjkljaj ob vseh hipotekah preteklosti in ob
                  vseh nujnih potrebah za sedaj in za prihodnje, neizbežen, vendar bi si morala
                  Vlada prizadevati, da bi zlasti s povečanjem prihodkov, z organiziranjem
                  učinkovite enovite davčne službe in s tem z večjo disperzijo davkov zagotovila
                  tudi zmanjšanje predvidenega primanjkljaja.</p>
               <p>In končno. Rad bi opozoril na še eno pomembno nalogo. To je na učinkovitejšo
                  koordinacijo procesa lastninjenja in prestrukturiranja gospodarstva, vključno s
                  sanacijo bank in sanacijo realnega sektorja. Izkušnje iz drugih držav s katerimi
                  se primerjamo, ki so v procesu tranzicije, v procesu intenzivne privatizacije, pa
                  tudi še posebej izkušnje, recimo, iz vzhodnega dela Zvezne republike Nemčije,
                  čeprav se tam, vemo odvija ta proces v drugih materialnih pogojih, izkušnje
                  kažejo, da sam proces lastninjenja ne daje gospodarsko učinkovitih rezultatov</p>
               <p>v kratkem času, če ni vzporedno močno povezan s prestrukturiranjem gospodarstva,
                  in še posebej bank. Mi smo pred nedavnim na Odboru za finance obravnavali poročilo
                  o dosedanjem poteku in o predvidenem poteku sanacije nekaterih bank. O tem bomo
                  dobili poročilo tudi v Državni zbor. Mislim, da bo ob tem zelo pomembno
                  obravnavati tudi poročilo, kako vzporedno z bankami poteka tudi sanacija realnega
                  sektorja; zahtevano je tudi poročilo o sanaciji železarn in seveda tudi o drugih
                  podjetjih, kajti samo tako bomo imeli tudi pravo sliko kaj se dogaja, kakšni so
                  rezultati in kako je proces treba voditi naprej.</p>
               <p>In končno. Zavzel bi se za to, da se zagotovi večjo koordinacijo aktivnosti
                  posameznih ministrstev, katerih vsebina dela je med seboj povezana in tudi
                  posamezne postavke v proračunu. Gre zlasti za povezavo med Ministrstvom za
                  gospodarske dejavnosti z Ministrstvom za ekonomske odnose in razvoj, Ministrstvom
                  za delo, družino in socialne zadeve, Ministrstvom za znanost in tehnologijo,
                  Skladom za razvoj in Agencijo za privatizacijo.</p>
               <p>Podpiram tudi formiranje konzorcija bank za pospeševanje razvoja malega
                  gospodarstva. Dejstvo je, da je prav nesposobnost bank spremljati razvoj malega
                  gospodarstva bila doslej ozko grlo in ena od glavnih ovir, da se ta sektor
                  gospodarstva kljub eksploziji oziroma zelo hitremu povečanju števila novih
                  podjetij, da se ta sektor gospodarstva v kvantitativnem pogledu ni dovolj razvil,
                  pa če ga merimo po številu delovnih mest ali po deležu v družbenem bruto proizvodu
                  in podobno. Formiranje takšnega konzorcija je tudi pogoj za angažiranje tujih
                  sredstev, predvsem sredstev od mednarodnih finančnih institucij.</p>
               <p>In končno. Mislim, da je vredno upoštevati tako opozorila iz današnje razprave,
                  kot v zadnjem času tudi nekatera opozorila in predloge uglednih ekonomistov, da je
                  le potrebno tudi v teh dneh, ko razpravljamo o proračunu in seveda tudi pri
                  izvajanju tega proračuna in ekonomske politike v letošnjem letu, preveriti
                  gospodarski pomen izgradnje infrastrukture, multiplikativne in druge posredne
                  učinke na gospodarstvo in zato bi se zavzel za to, da se da večji poudarek
                  predvsem infrastrukturi, v tej smeri zahod - vzhod. Zato je dana tudi vrsta
                  amandmajev, tako za priprave za železniško povezavo z Madžarsko, kot tudi za
                  hitrejšo pripravo na izgradnjo avtocest. Hvala lepa.</p>
            </sp>
            <sp xml:id="SDZ1-Redna-07-1993-04-14.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Horvat. Replicirati želi gospod Igor Bavčar.</p>
            </sp>
            <sp xml:id="SDZ1-Redna-07-1993-04-14.sp18">
               <speaker>IGOR BAVČAR:</speaker>
               <p>Ne želim replicirati gospoda Horvata, čeprav je potegnil ven nekatera vprašanja,
                  za katere upam, da vam ne bodo očitali proletarskih revolucij.</p>
               <p>Z veseljem se spominjam svojih študentskih dni, ki mi jih je Vika Potočnikova, ki
                  je sedaj tukaj ni, očitala. Moram reči, da sem se od tistih dni, ki me spominjajo
                  na svoja študentska leta, od tistih idej zelo zgodaj poslovil, medtem ko so drugi,
                  še danes, bom rekel, na podobnih stališčih, čeprav to skrivajo kot kača noge.
                  Toliko glede tega.</p>
               <p>Glede litostrojske šole bi rad rekel, da je očitno, prvič, nikoli nisem vodil
                  nobene Vlade in moja Vlada zaenkrat še ni, bom rekel, zaživela v Sloveniji. Ko bo,
                  bo to malo drugače. Kar pa zadeva litostrojsko šolo, bi rad rekel naslednje. Če jo
                  je takratni minister Vencelj obljubil, to kupnino, plačuje jo pa ta Vlada, mislim
                  da je to problem te Vlade in da nima smisla vleči odgovornosti za nazaj.</p>
               <p>Kar zadeva privatizacijo kadrovske politike, je zanimiva raven, na katero se
                  spušča gospa Potočnikova, rad bi pa rekel, da o kadrovski zasedenosti v notranjem
                  ministrstvu bi bilo potrebno vprašati sedanjega ministra, ki ga pozdravljam; tam
                  zadaj sedi. V svojem mandatu Liberalni demokrati niso oporekali moji kadrovski
                  politiki, razen takrat, ko sem zamenjeval vodstvo takratne državne varnosti in
                  sedaj vidim po tem, ko mi nekateri pripovedujejo, se mnogi od tistih ljudi vračajo
                  na nekatere položaje, ki jih takrat pri meni, seveda, nikakor niso mogli zasesti.
                                                 </p>
            </sp>
            <sp xml:id="SDZ1-Redna-07-1993-04-14.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Igor Bavčar. Besedo ima gospod Ivan Oman.</p>
            </sp>
            <sp xml:id="SDZ1-Redna-07-1993-04-14.sp20">
               <speaker>IVAN OMAN:</speaker>
               <p>Gospod predsednik, gospe in gospodje, poslanke in poslanci. Jaz bom nekoliko
                  krajši kot gospodje, ki so govorili pred menoj, ker bom pač povedal samo nekaj
                  bolj načelnih kot praktičnih misli ob memorandumu. Najprej tole. Za mene je nekako
                  nesprejemljivo, da se memorandum, ki je nekakšen temeljni dokument, ki naj usmerja
                  politiko in delo Vlade v proračunskem letu, prinese pred Državni zbor samo kot
                  nekakšen pripomoček za razpravo o proračunu, namesto kot temeljni dokument, ki bi
                  Vlada svoj obstoj ali padec, vezala na sprejem ali ne sprejem tega dokumenta.</p>
               <p>Predlagam, da Državni zbor o memorandumu glasuje, ali ga sprejema takega ali ne. V
                  samem memorandumu me moti optimistično napovedovanje gospodarske rasti v
                  naslednjem letu, to zato, ker take napovedi poslušamo že nekaj let zapored, pa se
                  v teh nekaj letih niso uresničile in je težko pričakovati, da bi se v naslednjem
                  letu.</p>
               <p>Nekoliko konkretnejših pripomb bi dal samo za področje, za katerega si domišljam,
                  da se nanj nekoliko spoznam, to je pa kmetijstvo. V tem poglavju se govori, da
                  bomo zagotovili proračunska sredstva za pripravo kmetijskih izdelkov za izvoz. To
                  se govori v memorandumu, v predlogu proračuna teh sredstev ni. Moti me površno
                  prikazovanje nekaterih stvari, npr. govori o ukrepih za razvoj predelovalnih
                  zmogljivosti, ko pa vemo, da so te zmogljivosti že sedaj predimenzionirane in to
                  močno močno predimenzionirane.</p>
               <p>Memorandum, sicer v mnogih primerih lepo napisan, vendar dvomim, da je marsikaj od
                  tega neresno mišljeno, da ni mišljeno, da bo politika tudi taka. To trdim zato,
                  ker poznam še nek papir, ki je tudi lepo napisan in celo podpisan, vendar
                  praktično izvajanje je drugačno.</p>
               <p>Da preidem h konkretnemu načinu sprejemanja - oblikovanja in sprejemanja
                  proračuna. Moram povedati, da ob sprejemanju množice amandmajev ne bom glasoval
                  niti za amandmaje niti proti amandmajem, ker se mi zdi, da je tak način
                  oblikovanja proračuna popolnoma nemogoč, ker se lahko zgodi, da bomo sprejeli 10,
                  20 ali 50, med seboj, popolnoma si nasprotujočih amandmajev, po tem si lahko
                  predstavljamo, kakšen proračun bo. Hvala lepa.</p>
            </sp>
            <sp xml:id="SDZ1-Redna-07-1993-04-14.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Omanu. Besedo ima gospod Ivan Sisinger.</p>
            </sp>
            <sp xml:id="SDZ1-Redna-07-1993-04-14.sp22">
               <speaker>IVAN SISINGER:</speaker>
               <p>Spoštovani predsednik, spoštovane poslanke in poslanci! Predvsem se bom zaustavil
                  na tistem delu memorandumskega teksta, ki govori o tako imenovani socialni sferi,
                  ne toliko za leto 1993, ampak o tistem delu, ki nakazuje naše usmeritve oziroma
                  usmeritve Vlade za leto 1994 in za leto 1995. Prav pri tem poglavju sem zaskrbljen
                  in verjetno marsikdo med vami, poslanke in poslanci, ko napoveduje, kako bomo
                  zmanjšali javno porabo. Hkrati pa ne povemo, na tistih področjih, kjer bi glavni
                  vir državnih dohodkov morali videti, tudi v letu 1994 in 1995 - to je na področju
                  davčne politike, ki jo samo nakazujemo; vendar daleč premalo od tistega, kar bi v
                  učinkoviti davčni politiki lahko prispevali potrebna sredstva za proračun, v
                  katerem vidimo, da jih je tudi za leto 1993 - prav na področju socialne sfere -
                  mnogo premalo.</p>
               <p>Posebej moram reči, da sem zaskrbljen ob tistem delu memoranduma, kjer je govor o
                  zmanjšanju teh obremenitev. V prvi vrsti, kar že govorimo, da je to med prvimi
                  področje pokojninskega in invalidskega zavarovanja in da je prav na tem področju
                  treba opraviti v letu 1994 in hkrati za 1995 s sistemskimi spremembami temeljito
                  revizijo. Revizijo sistemskega zakona v tej smeri, da je treba zadeve pripeljati
                  tako, kot se v tem memorandumu pravi. Na eni strani - ko govorimo o zaposlovanju
                  in ko napovedujemo, da bomo v letošnjem letu še povečali nezaposlenost, hkrati
                  realno računamo na določeno povečano število upokojencev. Glede na to, da sedanja
                  sistemska zakonodaja še velja, napovedujemo hkrati spremembe sicer tega
                  pokojninskega zakona, pa vendarle govorimo o velikem porastu še nezaposlenih in
                  šele pravzaprav čez dve leti bi naj prišli v neko stanje, ki ga imamo na začetku
                  1993. leta. To pomeni, da bodo prispevki od bruto osebnih dohodkov tudi v letu
                  1993 upadati, da bodo 1994. letu še upadali, hkrati pa napovedujemo v memorandumu,
                  da je treba prispevno stopnjo od bruto osebnih dohodkov za pokojnine že v letu
                  1994 še zmanjšati od sedanje, ki je v letu 1993 in še več, Vlada drastično
                  napoveduje, da bo treba to prispevno stopnjo za pokojninsko in invalidsko
                  zavarovanje celo v letu 1995 zmanjšati na 12 %. To so nerealne napovedi. Moram kar
                  tukaj povedati. Nerealne napovedi zaradi tega, ker hkrati Vlada v tem memorandumu
                  ne pove, da bo iz proračuna v letu 1994 pokrivala manjkajoči del do potrebnih
                  sredstev za zagotavljanje izplačevanja pokojnin, niti ne pove, kako bo v letu 1995
                  in s kakšnimi sredstvi iz proračuna namenjala sredstva za dodatno potrebo za
                  izplačevanje pokojnin, če bomo prispevno stopnjo v tej smeri znižali.</p>
               <p>Kakršna koli revizija s spremembami sistemskega zakona bo v letošnjem letu
                  predložena temu zboru in temu parlamentu ne more poseči v smeri zmanjšanja
                  pridobljenih pravic v  pokojninskem zavarovanju, da bi lahko govorili o takšni
                  znižani prispevni stopnji, če hkrati ne gledamo proračuna države. Zavedam se in mi
                  vsi, da  je država dolžna zagotoviti sredstva za izplačevanje pokojnin. Torej
                  verjetno država oziroma Vlada vidi ob tem, ko predlaga v svojih sugestijah za
                  naprej, perspektivo znižanja prispevne stopnje na tem področju, da bo seveda
                  zagotavljala sredstva ali skozi drugačno, učinkovitejšo davčno politiko, s katero
                  bo pridobila sredstva v proračun države in od tam pokrila za pokojninski sistem in
                  pokojninsko skupnost, ker sicer mislim, da ne bomo mogli poslanci in poslanke
                  privoliti v takšne spremembe pokojninskega sistema, ki bi seveda ogrozile ali
                  osiromašile ali celo posegle v že pridobljene pravice na pokojninskem sistemu vseh
                  teh ljudi, ki so danes po veljavnem pokojninskem zakonu upokojeni.</p>
               <p>Strinjam se pa s tistimi deli poglavij memoranduma v vladnih usmeritvah za naprej,
                  da je treba s sistemskim zakonom vendarle narediti nekatere resnične spremembe, ki
                  smo jih doslej z zakonom dovoljevali, da se zaustavi tako predčasno hitro
                   upokojevanje. Na tem področju pa bo gotovo Vlada dobila svojo podporo v tem
                  parlamentu.</p>
               <p>Drugo. Mislim, da bo Vlada dobila tudi podporo pri sistemskem zakonu na
                  pokojninskem področju na tistih zadevah, kjer se pravzaprav cilja, da je treba pri
                  tistih tako imenovanih 16 postavkah, ki smo jih vsi dobili od pokojninskega
                  zavoda, kjer gre za tako imenovane izjemne in druge pokojnine, vojaške itd., da
                  jih ne naštevam, ker smo to vsi dobili, da pa je treba na tem področju vendarle
                  storiti nekatere korenite spremembe in spraviti zadevo v normalni položaj
                  sistemskega zakona in jih spraviti v enakost z vsemi ostalimi upokojenci. Mislim,
                  da so to zadeve, pri katerih je prav, da razmišlja o tem tudi Vlada. Ni pa
                  sprejemljivo in ne bo mogoče za takšne spremembe glasovati, da bi pri naših
                  ostalih upokojencih posegali v pravice, ki jih ti ljudje danes že imajo in seveda
                  tudi ob teh nizkih pokojninah.</p>
               <p>Ko že govorim o pokojninskem področju, o reviziji zakona, moram reči, da bomo
                   gotovo tudi v parlamentu vse te priprave pozorno spremljali prav zaradi tega, ker
                  nas skoraj vse, lahko rečem, poslance veže do upokojencev na nek način naša ne
                  obljuba, ampak naša odgovornost za njihovo preživetje in njihove človeka dostojne
                  pokojnine. Ob tem bodo človeka vredne pokojnine šele takrat, ko bomo tudi vedno
                  imeli pred seboj, da je treba tako pokojnino  v primerni višini skladno z
                  veljavnim zakonom tudi izplačati.</p>
               <p>Na koncu bi rad rekel še nekaj. Že večkrat smo govorili ob davčni politiki tudi o
                  davku na dohodnino. Tudi to je pripravljeno v predlogu za tako imenovano revizijo.
                  Podpiram vsa tista vladna razmišljanja, ki resnično gredo v smeri, da je treba na
                  področju zakona o dohodnini izvršiti čimprejšnje spremembe. Kajti tisti
                  upokojenci, ki danes prejemajo najnižjo pokojnino, ali ki prejemajo pokojnino z
                  varstvenim dodatkom, so za mene  vsi revni sloji, ker komaj živijo.</p>
               <p>Prav tako so za mene revni sloji vsi tisti, ki so danes brezposelni, ki danes
                  dobivajo 11, 12, 13 in toliko tisoč tolarjev za preživetje. Mislim, da je prav, da
                  v tem zakonu naredimo čimprejšnje spremembe in to v tem poletju, tako da bomo
                  pravzaprav take ljudi enostavno izpustili pri davčni  napovedi, da jo dajejo,
                  trošijo papir, obremenjujejo službe družbenega knjigovodstva, banke in ne vem koga
                  še vse, zato, da gre nekaj sto tisoč formularjev v smeti. Resnično pa obremenimo
                  vse tiste sloje, ki imajo danes primeren dohodek, ki imajo sredstva, naj gre za
                  privatni ali kakršni koli drugi sektor, da obremenimo  tiste toliko več, da se
                  bomo na nek način vsaj na tem področju, lahko izenačili. Ne v osebnih dohodkih,
                  ampak pri davkih, ki bodo v tem primeru videli te razlike med tistimi, ki komaj
                  živijo in med tistimi, ki danes vendarle zaslužijo boljše ali na nek način boljše
                  živijo.</p>
               <p>In še nekaj moram reči na koncu. Zaključil bi to misel vsem našim predlagateljem v
                  Vladi z mislimi, s katerimi je zadnjič končal svoje izvajanje generalni direktor
                  Zavoda za pokojninsko zavarovanje gospod Prijatelj, ko je sam razmišljal o tem, da
                  res nekateri mislijo, da se je treba v kratkem roku  lotiti velikih sprememb na
                  sistemskem zakonu. Mislim, da nam je lepo povedal, da tudi v svetu dolgoročno
                  načrtujejo takšne spremembe na pokojninskem področju. In da samo na tak način
                  lahko pride do vidnih učinkov in tudi do sprememb, ki ne nosijo za seboj
                  takojšnjih velikih posledic ali celo, da naredimo še večje težave, kot jih na tem
                  področju že imamo.</p>
               <p>Velikemu številu ljudi ali celo nekaj 100 tisoč upokojencem, če bi seveda gledali
                  le kratkoročno rešitev, rešitev na kratek rok. Ne vidimo pa seveda pred seboj
                  perspektive. Zato predlagateljem, Vladi seveda, ki bo delala na predlogu sprememb
                  pokojninskega invalidskega zakona, iskreno želim, da so pri teh zadevah resnično
                  previdni in da ne gledamo kratkoročne poteze ob tem, da si bomo naredili nove
                  strahotne težave na pokojninskem področju.</p>
               <p>In še nekaj, gospod predsednik, moram reči, da sem hkrati nezadovoljen, da se do
                  danes, mogoče bo Vlada to še storila v teh dneh, do naslednjega zasedanja do
                  torka, ko bomo obravnavali in sprejemali in se odločali o proračunu, da ni
                  predložila zahtevanega zakona po sklepu tega Državnega zbora, da se predloži k
                  proračunu za leto 1993 tudi posebni zakon, kako bo država in s tem seveda Vlada
                  poravnala svoje obveznosti in dolg iz štirih let nazaj do Zavoda za invalidsko in
                  pokojninsko zavarovanje v višini 9.600.000, seveda, takrat izračunanih. Verjetno
                  bi mi na pokojninskem zavodu rekli, da je sedaj to že več. Hvala lepa.</p>
            </sp>
            <sp xml:id="SDZ1-Redna-07-1993-04-14.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Sisinger. Besedo ima gospod Marjan Podobnik.</p>
            </sp>
            <sp xml:id="SDZ1-Redna-07-1993-04-14.sp24">
               <speaker>MARJAN PODOBNIK:</speaker>
               <p>Spoštovani! Ob razpravi o memorandumu in letošnjem proračunu se mi najprej
                  postavlja vprašanje, večkrat je bilo tudi že postavljeno danes, korektnosti samega
                  postopka. To gradivo smo dobili pozno, torej v aprilu. Sedaj pa se zaradi potrebne
                  naglice sprejemajo stvari po postopku, ki dobesedno grozi, da bodo vsi dokumenti,
                  ki jih bomo tako sprejeli, memorandum, proračun in vse stvari, pomanjkljive,
                  slabe, predvsem pa mnogo slabše, kot bi bile lahko, če bi bila speljana razprava
                  tako, kot je za take akte potrebno.</p>
               <p>Drugo je tudi vprašanje same demokratičnosti tega postopka. Namreč način
                  sprejemanja proračuna, ob tem, da o memorandumu naj sploh ne bi glasovali,
                  podpiram predlog gospoda Omana, da bi se glasovalo o tem vprašanju. Način
                  sprejemanja je na meji demokra-</p>
               <p>tičnosti tudi zato, ker bo evidentno škodljive postopke za slovensko državo in
                  Slovence, ki jih je zastavila Vlada v teh dokumentih, prevalil na ramena
                  parlamenta, kot najvišji državni organ. In problematičnost je v tem, da je zadeva
                  videti povsem korektna, dejansko pa smo vsi skupaj brez prave možnosti vpliva.</p>
               <p>Memorandum ob skrbnem branju samo potrdi prepričanje, da slovenska Vlada nima
                  vizije razvoja Slovenije. Odsotnost javnega pogleda za prihodnost pa pomeni, ob
                  neučinkovitosti v sedanjosti, tudi hude negativne posledice za obdobje, ko sedanje
                  Vlade in vladne koalicije že davno ne bo več.</p>
               <p>Memorandum in proračun skrivata dobesedno v vseh svojih točkah prikrito željo za
                  popolno centralizacijo Slovenije. Če bodo postopki tekli v tej smeri, vključno z
                  zadevami v zvezi z lokalno samoupravo in nekaterimi drugimi zakoni, potem
                  Slovenija lahko postopno postane neke vrste ljubljansko predmestje.</p>
               <p>Za Slovenijo kot državo, ki ima številne specifične pogoje, vezane na geografsko
                  lego, velikost itn., bo usodnega pomena nadaljevanje sedanje politike
                  centralizacije. Vedeti moramo, da preko 60 % Slovencev živi na podeželju in da ne
                  gre samo za življenje teh ljudi, ampak tudi za življenje ljudi v mestih, kajti če
                  ne bo omogočeno normalno delovanje prvega in drugega področja, potem bo ohromljeno
                  življenje na obeh področjih. Torej ni samo vprašanje podeželja in mesta, gre tudi
                  za vprašanje odnosa republiškega državnega centra do drugih središč, ki so se
                  znašla tudi z načinom razdelitve sredstev, občinskih sredstev, znašli v izrazito
                  podrejenem položaju.</p>
               <p>In s tem so tudi možnosti, ki jih imamo v mnogih panogah, ki so samo bežno
                  omenjene v obrti, malem podjetništvu, trgovini, kmetijstvu, turizmu, po moji oceni
                  vsaj v obdobju delovanja tega proračuna, tudi bistveno zmanjšane, da bi se
                  izkoristile.</p>
               <p>Kmetijstvo je panoga, ki je po eni strani vezana tudi na vprašanje podeželja. Moja
                  ocena pa je, da v Vladi del tistih, ki odločajo o vprašanjih kmetijstva, nimajo
                  razčiščenih nekaterih osnovnih pojmov o tej panogi, tisti, ki pa stvari poznajo so
                  ali premalo odločni ali pa brez ustrezne teže v Vladi. Drugo je vprašanje
                  zakonitosti lastninskih postopkov, o čemer je bil danes že govor.</p>
               <p>Včeraj smo brezuspešno poskušali doseči, da bi Vlada pred sprejemanjem proračuna
                  dala podatke o tem, kam so šla sredstva, ki jih moramo zdaj pokrivati s sanacijo
                  bank, Elana itn.</p>
               <p>Prepričan sem, da bo v primeru, da bomo sprejeli proračun, pokrili vse te zadeve,
                  ki so zdaj v proračunu predvidene, ne da bi te podatke dobili na mizo, da bo v tem
                  primeru gospodarski in politični škandal mnogo večji, kot je vse kar je zdaj
                  povezano z raznimi aferami HIT in podobno, ob tem, da bodo nosilci tega škandala
                  odgovorni ministri in predsednik Vlade. Zato terjam, da se ti podatki pred
                  sprejetjem proračuna dajo na mizo, da se tudi, če ni druge možnosti, še enkrat
                  jasno in javno opredelijo tisti, ki so proti temu, da tudi ugotovimo zakaj in
                  kakšni so razlogi, da se tako zajetna sredstva želi prikriti, njihova namembnost
                  oz. njihovo plasiranje v preteklosti. To smo dolžni terjati v imenu vseh tistih
                  slovenskih davkoplačevalcev, ki so tudi zainteresi-</p>
               <p>rani za to, da bi bil proračun manjši, da bi bile obremenitve manjše in tudi ne
                  želijo pokrivati zadev, za katere ni podatkov ali kam so sredstva šla in ali jih
                  je ustrezno in potrebno pokrivati.</p>
               <p>Menim tudi, da bomo največ naredili za zaščito uspešnih, sposobnih direktorjev in
                  menedžerjev, ki delujejo zakonito in v skladu z načeli dobrega gospodarjenja, če
                  bomo spodbudili, da se postopki tudi ugotavljanja nepravilnosti vodijo hitro in
                  korektno in da se tudi hitro in naglo naredi razlika med tistimi podjetji in
                  posamezniki, ki so delovali v nasprotju s temi načeli in tistimi, ki delujejo
                  ustrezno v skladu s temi načeli, ki se jih v tem smislu tudi podpre. Menim, da je
                  pavšalna kritika, na katerikoli sloj neupravičena, da pa je potrebno tu delovati
                  naglo in učinkovito.</p>
               <p>Tudi vprašanje zaščite delavcev in upokojencev in o sociali, o kateri je precej
                  govora v tem memorandumu. Prepričan sem, da bi v tem trenutku za zaščito delavcev
                  in upokojencev naredili največ, če se zaščiti družbeno premoženje, da bodo čez
                  tri, štiri mesece, ko bodo se delili lastninski certifikati dejansko s temi
                  papirji tudi dobili neko vrednost in da ne bodo to samo papirji. Gre za konkretna
                  sredstva, če družbenega premoženja ne bo tudi vrednosti teh certifikatov ne bo in
                  zato glavna dilema še ni razčiščena. Če ne bo temeljne spremembe v odnosu vladne
                  koalicije do privatizacije, bo lastninjenje sicer teklo in se tudi končalo v krogu
                  majhnega procenta ljudi, morda 5 % ljudi in ne v krogu 2 milijonov slovenskih
                  državljanov.</p>
               <p>Ob razpravi o memorandumu, ki se mi zdi tudi meni vprašanje sploh smiselnosti, pa
                  bom to izkoristil za to, da postavim nekaj vprašanj, na katera ali odgovora v
                  memorandumu ni ali pa so odgovori napačni in nepopolni.</p>
               <p>Koliko je v Sloveniji v tem trenutku brezposelnih, dejansko brezposelnih, ne
                  tistih, ki so zaposleni na črno in se nekateri z njimi okoriščajo za to, da ni
                  treba plačevati ustreznih državnih dajatev?</p>
               <p>Koliko je v tem trenutku v Sloveniji beguncev, ne le tistih mater z otroki v
                  begunskih centrih, ampak tistih številnih, ki dejansko pomenijo zaradi njihove
                  praktične neevidentiranosti ogrožanje tudi miru, reda in drugih zadev v
                  Sloveniji?</p>
               <p>Koliko novih državljanstev namerava ta Vlada še podeliti različnim prosilcem,
                  preden bo pripravljenost, da se spremeni zakon o državljanstvu na način, kakršnega
                  poznajo določene evropske države, po katerih se lahko primerjamo in v smislu,
                  kakršnega terja večina slovenske javnosti?</p>
               <p>Koliko neplačanih davkov in carin je še skritih v različnih primerih, ki se zdaj
                  vsakodnevno odkrivajo in o katerih se občasno opravičuje tudi finančni minister
                  gospod Gaspari?</p>
               <p>Kolikšna je višina podkupnine za prehod Hrvaške meje s tovornjakom orožja, koliko
                  za prehod s tovornjakom zelenjave iz Kosova?</p>
               <p>Kako je možno, da ustrezni organi ničesar ne ukrenejo, ob tem, ko se ob meji
                     <stage>(to je javna tajna)</stage> pomaha s šopom bankovcev in konvoj
                  tovornjakov z zelenjavo mirno odpelje preko, ne da bi kdorkoli ali po čemerkoli
                  vprašal?</p>
               <p>In sprašujem tudi to, kolikšna bo sankcija za odgovorni resor, če bo v prihodnjih
                  dneh nekdo, ki je v te zadeve neposredno vpleten in je sodeloval kot deležen teh
                  ugodnosti tudi tukaj spregovoril o teh zadevah?</p>
               <p>Koliko in kakšne so pokojnine, ki jih dobivajo prihajajoči oficirji bivše JLA? Ta
                  sredstva so se uspešno potem, ko je bilo nekaj viharja zakrila v okviru določenega
                  ministrstva in se sedaj, še vedno, povečuje število tistih, ki po nekaterih
                  informacijah ustreznih ministrstev, vsak dan prihajajo in zaprošajo za te
                  pokojnine, jih tudi dobivajo in so v Sloveniji 10 do 15 krat višje, kot bi jih
                  dobili, če bi bili tam, kje so bili do slej - na Hrvaškem ali v Srbiji. Koliko
                  izrednih pokojnin je še predvidenih s financiranjem tega proračuna. Tistih, o
                  katerih se je - tudi v prejšnjih proračunih - zgražalo mnogo poslancev in celotna
                  slovenska javnost, pa vendarle ostajajo na nivoju, kakršen je bil doslej.</p>
               <p>Še eno vprašanje. Kakšna je sploh perspektiva slovenske mladine ob vseh teh
                  zadevah? Vprašanje zaposlovanja mladih. Cele generacije mladih bodo izgubljene, če
                  bodo leta in leta brez možnosti čakali na zaposlitev. To se zdaj dogaja. Ni
                  vseeno, ali je nekdo, ki je leto ali dve pred upokojitvijo, leto ali dve na
                  čakanju ali na drugačen način čaka na upokojitev, ali pa so leto, dve ali pet let
                  na čakanju mladi, ki čakajo prvo službo. To je slaba naložba za prihodnost
                  Slovenije. Da ne omenjam tega, da mnogi mladih, ki bi se želeli šolati, nimajo
                  osnovne možnosti za izobraževanje, zaradi načina - od katastrskega dohodka in tako
                  naprej - ki jim onemogoča, jim ne daje osnovnih materialnih možnosti, ob tem, ko
                  so nekatera vprašanja, ki sem jih prej navedel - razreševanje teh vprašanj bi brez
                  težav pokrilo potrebna sredstva.</p>
               <p>Kolikšna je dejanska črna luknja, za katero Slovenija nima pokritja? Ne tisto, kar
                  se zdaj skuša pokazali skozi sanacijo bank, skozi drugo, skozi tretje. Za
                  Slovenijo bi bilo prav in dobro ter koristno, da bi na dan prišli z jasnimi
                  podatki. Tolikšna je črna luknja, sprejmimo ustrezne načine, zakon, če je
                  potrebno, kako se bo te stvari pokrilo, da bomo s skupno odgovornostjo vseh to
                  stvar tudi sprejeli in se zavezali, da se bodo stvari sanirale. Zdaj bo del teh
                  stvari saniranih, ne da bi vedeli, kolikšen je celotni znesek in ne da bi vedeli,
                  kolikšen del tega zneska je možno pokriti z vsemi tistimi sredstvi, ki so se leta
                  in leta natekala na tujih, privatnih  računih različnih slovenskih firm; zdaj tam
                  čakajo ugodni trenutek dokončanja lastninjenja, da bodo postala dokončna last teh
                  ljudi, ki so jih tja prenesli. Prepričan sem, da v tem parlamentu sedi večina
                  tistih, ki lahko, ki vedo za te podatke, ali pa imajo možnost, da zvedo koliko je
                  teh sredstev, ki so bila na tak način prenesena v tujino. Če bi nam uspelo najti
                  način in pot, da se vsaj večina teh sredstev vrne kot državni denar za spodbujanje
                  slovenskega gospodarstva, ne bi bilo potrebo pritiskati tako veliki del slovenskih
                  ljudi, ki so na robu preživetja, z najrazličnejšimi dajatvami, tudi z napovedmi
                  novih davkov.</p>
               <p>Zato bi na koncu povedal, da upam, da bomo glasovali tudi o memorandumu za
                  proračun - katerega koncept je tako zastavljen - osebno ne morem glasovati.</p>
            </sp>
            <sp xml:id="SDZ1-Redna-07-1993-04-14.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Podobnik. Besedo ima gospod Janez Kocijančič.</p>
            </sp>
            <sp xml:id="SDZ1-Redna-07-1993-04-14.sp26">
               <speaker>MAG. JANEZ KOCIJANČIČ:</speaker>
               <p>Spoštovani predsednik, spoštovane kolegice in kolegi! Razprava o proračunskem
                  memorandumu dopušča razpravo vsem, odločali bomo le o zakonu o izvrševanju
                  proračuna in o proračunu samem. Memorandum - če dobesedno prevedemo iz latinščine
                  - pomeni tisto, kar si velja ali tisto, kar si je treba zapomniti. Nič ne dvomim,
                  da si ne bomo poslanci tega zbora, tudi naši državljani, proračun in njegove
                  posledice zapomnili, vendar menim, da bi bilo za prihodnje potrebno razmisliti
                  tudi o tem, da bi se o gospodarski politiki Vlade odločalo; da bi bila tudi ta
                  politika oziroma dokument, ki bi to politiko določal, predmet odločanja. Mislim
                  pa, da je to stališče, v tem trenutku nepraktično, ker se mi zdi, da je memorandum
                  napisan na ta način, da je o njem težko odločati. Mislim, da je maksimum, kar se
                  da na tem področju doseči to, da se sprejmejo posebni sklepi ob memorandumu o
                  proračunu. V tem smislu nasprotujem tistim, ki menijo, da bi treba proračun, v
                  dikciji kakršen je predložen, z amandmaji in s spremembami, sprejemati kot
                  integralni tekst.</p>
               <p>Zato mi dovolite, da se, v nadaljevanju, omejim na nekaj poudarkov.</p>
               <p>Prvič. Mislim, da je za Slovenijo, v tem trenutku, značilna zelo visoka javna
                  poraba, ki jo slovensko gospodarstvo težko vzdrži. Zato menim, da je v tem
                  kontekstu treba gledati tudi na možnosti proračuna, ki je na skrajni meji
                  vzdržnosti slovenskega gospodarstva in predpostavljam, da se bomo morali na
                  celovito kategorijo javne porabe še vračati; tudi med proračunskim letom. Menim
                  pa, da bi bilo zelo primerno, da se javna poraba omejuje tudi s tako imenovanim
                  socialnim paktom. Karakter naše družbe narekuje, da ne omejujemo samo ene
                  kategorije, se pravi kategorije plač, ampak, da pride do vzajemnega določanja
                  bremen, ki jih sprejmejo vsi partnerji socialnega dogovarjanja, ne samo
                  delojemalci, ampak tudi delodajalci in država. Menim, da bo potrebno posebno mesto
                  nameniti omejevanju socialne porabe.</p>
               <p>Drugič. Menim, da je v memorandumu premalo v ospredju potreba, da se izvrši
                  gospodarski preobrat, da se poveča proizvodnja in da se vodi aktivna politika
                  zaposlovanja. V tem smislu bi naša družba, naša država morala razviti novo
                  strategijo trgov, ker osnovni razlog krize je, da smo mnoge od dosedanjih</p>
               <p>trgov izgubili in morali bi dati centralno mesto kompleksni podpori izvozu. Samo
                  izvoz lahko obrne trende navzgor in omogoči širše možnosti reševanja vseh drugih
                  vprašanj. V spirali navzdol bodo naše razprave čedalje bolj nervozne in možnosti
                  reševanja problemov čedalje bolj omejene.</p>
               <p>Nadalje podpiram načrtovalno politiko na področju sanacije bank in realnega
                  sektorja. Mislim, da je v obdobju krize smiselna fleksibilna politika intervencij
                  države, ki vodi k prestrukturiranju gospodarstva in prilagajanju gospodarstva
                  nastalim potrebam in predvsem potrebi, ki sem jo prej opredelil, torej potrebi čim
                  večjega izvoza in čim večjega deleža izvoza v strukturi nacionalnega dohodka. Tu
                  je sicer možen drug pristop, ki ga sugerirajo nekateri razpravljalci, da se ta
                  problem obravnava predvsem z vidika dialektike, da temu rečem, zločina in kazni,
                  vendar vam zagotavljam, da ta pristop ne rešuje nobenega problem, razen morda
                  problem odgovornosti, da pa vsaka smotrna politika, ki je usmerjena v prihodnost,
                  poskuša probleme reševati in usposabljati gospodarstvo za soočanje s problemi
                  sedanjega časa.</p>
               <p>Naslednji problem je monetarna politika, o kateri je imel poseben ekspoze v
                  skupščini guverner Banke Slovenije dr. Arhar. Denarna politika je v pristojnosti
                  Banke Slovenije, v pomembnem delu je v njeni pristojnosti tudi politika  sanacije
                  bank. Moje mnenje je, da bi morali denarno politiko in sanacijo bank posebej
                  obravnavati v tej skupščini. Zelo bi razvodenilo to razpravo, če bi se v vsa
                  vprašanja podrobno vtikali, zato bi ob tej priložnosti rekel samo dve stvari o
                  denarni politiki. Prepričan sem, da je ta politika bila, vsaj v preteklem letu,
                  dveh letih preveč osamljena in da zato, ker je bila osamljena, ni bila podprta z
                  drugimi instrumenti ekonomske politike, včasih je dajala tudi vprašljive rezultate
                  zlasti na področju izvoza.</p>
               <p>In drugič, prepričan sem, da mora zaradi samostojnosti Banke Slovenije in velikega
                  pomena denarne politike parlament šele izdelati učinkovit sistem nadzora Banke
                  Slovenije in sistem nadzora politike sanacije bank.</p>
               <p>Prav tako menim, ne da bi šel v podrobnosti, da bi morali posebej obravnavati tudi
                  celovito problematiko obeh velikih zavodov, Zavoda za pokojninsko in invalidsko
                  zavarovanje in Zavoda za zdravstveno zavarovanje. Na področju socialne politike
                  imamo opravek z veliko socialnih pravic in z veliko obveznosti države; menda jih
                  je čez 60. V trenutku gospodarske in socialne krize to zahteva tudi velika
                  sredstva. Moje stališče, stališče strank Združene liste je, da je treba tiste
                  pravice, ki so zakonsko zagotovljene, pravno zaščitene, tudi iztožljive, v celoti
                  tudi finančno pokriti. Ni možno te pravice omejevati ali pa jih zmanjševati samo
                  skozi inštrumente finančnega pokritja ali pa skozi proračunske instrumente. Če je
                  treba te pravice zmanjševati, jih je treba zmanjševati na enak način kot so bile
                  ustanovljene, to se pravi, s spremembo odgovarjajočih zakonov, ne pa po stranski
                  poti. In ko se vse to dela, je treba imeti stalno pred očmi, da je najustreznejši
                  pristop k problemom na tem področju aktivna politika zaposlovanja. Če bi namreč
                  kdo videl proračunske rezerve v zmanjševanju sredstev za aktivno politiko
                  zaposlovanja mislim, da bi se mu vsi ti zneski in večji zneski vrnili v drugih
                  pozicijah in mislim, da bi bila to zelo nespametna politika.</p>
               <p>V okviru teh izhodišč sem sam, in tudi mnogi drugi poslanci Združene liste,
                  pripravil vrsto amandmajev. Naš osnovni pristop je, da je proračun, tak kot je
                  predložen v osnutku in predlogu, zgornja možna meja za dogovor v tem parlamentu,
                  zato smo iskali razloge in možnosti za amandmaje v tem, da smo po eni strani
                  iskali prihranke tam, kjer so po našem mnenju ti prihranki možni in predlagali
                  nove potrošnje, recimo na področju kulture, znanosti in še na nekaterih drugih
                  področjih, v breme teh prihrankov, nikakor pa ne v breme zvečanja proračuna.</p>
               <p>Gospod predsednik, če sem že tukaj, bi rad še nekaj rekel v zvezi z izvajanji
                  svojega predgovornika, pa naj mi oprosti, ker ne gre samo za njega; gre za nek
                  stil, da ne rečem temu maniro, ki se v naši družbi čedalje bolj uveljavlja. Po
                  izobrazbi sem pravnik in vem, da ni možno in v pravni družbi pravzaprav tudi ni
                  dopustno, da se o kaznivih dejanjih govori na splošno ali da se o njih nekaj
                  namiguje. Prvič obstaja dolžnost vsakega, ki ve za kaznivo dejanje, da to kaznivo
                  dejanje prijavi. Če nekdo ve za to, da so bile volitve kupljene, je dolžan z vsemi
                  podatki oborožiti organe pregona; če nekdo ve, da se vrši masovno podkupljanje
                  obmejnih organov, da se na veliko uvaža brez takšnih in drugačnih plačil, je
                  dolžan podati konkretno, ne splošno prijavo.</p>
               <p>In še nekaj. Tisti, ki obtožuje, mora dokazovati pravilnost svojih trditev. Mi bi
                  najraje, se mi zdi, naredili družbo, kjer bi morali dokazovati, da so nedolžni
                  tisti, ki se branijo, tisti, ki jih nekdo splošno ali konkretno nekaj obtožuje. Ta
                  manira vsestranskih medsebojnih sumničenj seveda lahko pripelje do ideje, da bi v
                  tej družbi rabili ne samo eno preiskovalno komisijo ali nekaj preiskovalnih
                  komisij, ampak vrsto organov s posebnimi pooblastili. Na ta način so se pravzaprav
                  začele deviacije v vseh tistih družbah, ki so bile polne velikih besed, recimo
                  prva francoska revolucija in jakobinci in jaz pred tem svarim. Jaz sem že včeraj
                  govoril, ob drugem primeru, o tem, da se je vseh teh problemov tam, kjer gre za
                  sume kaznivih dejanj, kjer gre za sume zlorab, treba lotevati konkretno, z
                  instrumenti pravne države. Vsak tisti, ki za te stvari ve, je na samo poklican,
                  ampak dolžan te stvari prijaviti. Ker le na ta način se te stvari dajo dognati do
                  konca. V vsakem drugem primeru, kjer drug drugemu namigujemo, kaj ima kdo vse za
                  bregom, pa kaj naj bi vse vedel, pa kaj naj bi se vse dogajalo, pa vodi v
                  atmosfero medsebojnih sumničenj, moralne degradacije ne samo medsebojnih odnosov,
                  ampak vse slovenske družbe, tudi v mednarodnih očeh. In mislim, da vodi v neko
                  nekreativno atmosfero medsebojnih prerekanj, ki nam bo onemogočila tudi to, da bi
                  se iz te, objektivno zelo težke krize, na ustvarjalen način izvlekli.</p>
            </sp>
            <sp xml:id="SDZ1-Redna-07-1993-04-14.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kocijančič, besedo ima gospod Peter Tancig.</p>
            </sp>
            <sp xml:id="SDZ1-Redna-07-1993-04-14.sp28">
               <speaker>DR. PETER TANCIG:</speaker>
               <p>Gospod predsednik, cenjeni kolegi in kolegice! Čeprav sem iz opozicije, ne bom
                  govoril podcenjujoče o memorandumu, pač pa o nekaterih res zaskrbljujočih, ne samo
                  tendencah, ampak tudi dejanjih, ki dejansko popolnoma reducirajo vlogo parlamenta
                  v procesu, ki obravnava enega oziroma dva najpomembnejša akta neke države. To se
                  pravi memorandum in proračun.</p>
               <p>Če naredi kratko, kot bi jaz temu rekel, somatično, pragmatično analizo zadnjega
                  odstavka tega predgovora, dejansko parlament nastopa v svoji funkcionalnosti samo
                  enkrat. Se pravi sprejema zakon o proračunu. V drugih alineah oziroma v drugih
                  procesih ga ni. Po drugi strani se pa vsi zavedamo, da sta proračunski memorandum
                  in zakon o proračunu siamska dvojčka. Če prvi daje filozofijo, koncepte, daje
                  drugi možnosti za realizacijo te filozofije, teh konceptov. In seveda s
                  primerjanjem postavk lahko šele govorimo o konsistentnosti oziroma
                  nekonsistentnosti odnosov med njima. Jaz primerjam s svojim primerkom, ki mi je
                  bližje, ko se pogovarjamo o prestrukturiranju gospodarstva z aktivnimi razvojnimi
                  politikami in seveda popolnoma, bom rekel nekonsistentno, pa bom ostal pri tej
                  notranji trditvi, da se recimo sredstva Ministrstva za znanost in tehnologijo, ki
                  ima dosti alinei aktivnih razvojnih politik, da se zmanjšujejo. Ob tem samo kot
                  zanimivost povem, da so za Ministrstvo za znanost in tehnologijo sredstva realno
                  padla, medtem ko so Ministrstvu za kulturo, pa nočem trditi, da je treba njemu
                  vzeti, realno zrasla in vidite, kaj je ena sfera v javnosti naredila in kaj je
                  druga. Verjetno ena lahko gre čez mejo, ena pa ne more. To je tudi ena od možnih
                  razlag.</p>
               <p>Kar mene skrbi, je ta reducirana vloga parlamenta, ki jo jaz sedaj vidim že skoraj
                  kot sistematično tendenco, seveda brez prehudih obtožb, ker temu rečem, je le učna
                  doba demokracije. Samo dejansko se človek nenadoma zave, da je pa le-ta gonja
                  proti članom parlamenta in plačam poslancev, očitno del neke širše paradigme, ki
                  bi rekel ima vsaj funkcionalno  verjetno za namen zreducirati parlament na tisto,
                  kar zunaj pravijo <q>"štempelj parlament"</q>. Ve se približno, v katerih družbah so bili
                  parlamenti tisti, ki so samo poštempljali, kar so jim dali pač različni centralni
                  komiteji oziroma nomenklature.</p>
               <p>V širšo razpravo ne bi šel, kaj je vloga Državnega sveta, kaj je vloga njegovih
                  delovnih teles, ampak verjetno se vsi strinjamo, da vrhnje sloje neke politike,
                  recimo, krmiljenja družbe dela parlament. To se pravi vizijo, strategijo, oris
                  politike. Izdelava politike je implementacija, seveda za katero je pa bistveno
                  orodje, ali če hočemo magari orožje, proračun, ki ga izvaja Vlada, potem seveda
                  zopet pride parlament, ki kontrolira izvajanje.</p>
               <p>In mene je prav presenetilo, do kakšnih podrobnosti gre ta kontrola izvajanja v
                  urejenih parlamentarnih družbah, kot je, recimo, Nemčija. Na obisku sem imel
                  nekega visokega uradnika, ki je povedal, da se tam parlament dejansko spotakne v
                  vrsto goriva, ki ga uporabljajo v določenih raketah za take in take raziskave.</p>
               <p>Kot rečeno, je to učna doba, ki jo bomo morali opraviti skupaj, ampak verjetno se
                  je treba teh dimenzij oziroma te perspektive zavedati.</p>
               <p>Zavedam se, da danes opozicija ni v neki udobni oziroma ugodni vlogi, da ima Vlada
                  sedaj na razpolago nekaj, čemur bi rekli dovolj velik glasovalni stroj ali celo
                  valjar. Samo jaz bi opozoril, da je to le videz. Da so ti valji že razpokani, o
                  tem je pričala debata o zakonu o plačah in o stiskah posameznih partnerjev.</p>
               <p>Po drugi strani se zavedam, da so časi preresni, po eni strani za demagogijo
                  opozicije, vsekakor pa tudi preresni za soliranje Vlade, recimo proti opoziciji.
                  In bi rekel, tudi do lastnih poslancev. Dejansko sem prepričan, kolikor sem uspel
                  spoznati ljudi, kolegov poslancev, da ne bodo pristali na to, da bodo dejansko
                  samo štempljali nekaj, kar je dalo potem še po drugi strani manjše število
                  njihovih kolegov v parlament.</p>
               <p>Opozoril bi še na nekaj, kar je gospod Horvat mogoče z drugimi besedami, z drugimi
                  poudarki dal, to je integracija aktivnih razvojnih politik.</p>
               <p>Opozarjam, da bom kot individualni poslanec in kot predsednik Odbora za znanost in
                  tehnologijo in razvoj to vprašanje zelo ostro postavil, ker pač iz svojega dela
                  kot minister vem, da je tukaj dosti več možnosti in sredstev na razpolago kot je
                  potem njihov končni sinergistični oziroma celotni izplen. Vzemimo recimo primer
                  samo verige  prestrukturiranja podjetij, znanstveno-tehnološke politike preko
                  projektov in programov in recimo aktivna zaposlitvena politika. Drug tak aspekt je
                  regionalna in demografska razvojna politika, kjer gre dejansko iz niza resorjev
                  dosti denarja, ne doseže pa tiste sinergije oziroma tistega součinkovanja. Se
                  pravi, tukaj napovedujem pošteno zahtevo, da se te zadeve vsebinsko nekako strnejo
                  v večje snope. To ne pomeni prerazporejanje denarja iz posameznih ministrstev, da
                  ne bo pač tega strahu; po drugi strani pa je seveda te zadeve treba metodološko,
                  kriterijalno in rokovno uskladiti. Hvala lepa.</p>
            </sp>
            <sp xml:id="SDZ1-Redna-07-1993-04-14.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Tancig. Besedo ima gospod Sašo Lap.</p>
            </sp>
            <sp xml:id="SDZ1-Redna-07-1993-04-14.sp30">
               <speaker>SAŠO LAP:</speaker>
               <p>Spoštovani! Naj mi bo dovoljeno povedati nekaj misli v zvezi z memorandumom. V
                  Samostojni poslanski skupini se ne strinjamo, da naj bi se sredstva za obrambo za
                  letošnje leto znižala za 14,8 %, tako da bi bruto družbeni proizvod znašal 1,6 %,
                  torej ta procent 1,6 znesek za obrambo. Ta znesek je prenizek zlasti, če ga
                  primerjamo z deležem bruto družbenega proizvoda, ki je določen za področje
                  posebnih pravic iz pokojninskega zavarovanja, ki letos znaša 0,7 %. Ker s
                  sredstvi, ki so določena v tako minimalnem obsegu, namreč ne bo mogoče zagotoviti
                  varnosti države v zaželenem okviru. Ne bo mogoče  pričeti izgradnje in
                  vzpostavitve najnujnejših borbenih sistemov, zlasti ne kombiniranega sistema za
                  nadzor in obrambo zračnega prostora, sistema zvez niti posodobitve sredstev za
                  protioklepno borbo in obrambo obale.</p>
               <p>Menimo namreč, da je potrebno krepiti obrambno varnost Slovenije in da ni čas za
                  to, da bi zmanjšali obseg sredstev za njo. Nobenih indicev namreč ni, da bi vsa
                  lepa načela o obrambi miru in varnosti v Evropi veljala še za koga drugega, razen
                  za članice Nato in tiste države, ki imajo še poseben status, torej nevtralne
                  države.</p>
               <p>Kot kaže izkušnja, kolektivna evropska varnost ne seže na Balkan  niti ne na dele
                  nekdanje Sovjetske zveze, čeprav so tam žarišča, ki ogrožajo mir na svetu. Torej
                  Slovenija mora poskrbeti za svojo varnost zlasti še potem, ko nam je postalo
                  jasno, da se odrekamo neuvrščenosti, ne moremo  pa v Nato pakt in so hkrati bile
                  zavrnjene pobude, da naj bi se opredelili za nevtralno državo. V takšni situaciji,
                  ko šele nastaja kolektivna evropska varnost, ki bo pokrila tudi takšno deželo kot
                  je Slovenija, si mora le-ta, dokler nima razvidnih potencialnih zavezništev, v
                  obrambnem smislu sama izgraditi obrambni sistem na osnovi predvsem lastnih vlaganj
                  v obrambo dežele.</p>
               <p>Potem je naše nadaljnje načelno stališče glede sociale v najširšem smislu, da naj
                  brezposelni prejema socialno podporo, ki pa mora biti le tako visoka, da sili
                  posameznika v razmišljanje, zakaj je tako nizka. Lahko rečemo, da mora biti
                  minimalna plača za delo vsaj dvakrat večja od socialne podpore, ne pa, da se
                  dogaja, da posamezniki, ki jih pač ni tako malo, dobijo kar lepo vsoto na mesec,
                  na črno pa služijo nekajkratne vsote socialne podpore.</p>
               <p>V proračunu vidimo, da je prisotno neskladje, ki izhaja iz dejstva, da se velike
                  vsote prelivajo v pokrivanje starih obveznosti. Tako je precej manj manevrskega
                  prostora za nova prestrukturiranja in podporo izvozu. Za tako  imenovane bančne
                  garancije bodo menda pripravljeni kriteriji, standardi in normativi o čemer
                  dvomimo.</p>
               <p>Glede strategije promotivne dejavnosti Slovenije v svetu, menimo, da se mora po
                  sprejetju zakona o proračunu ta dejavnost povezati na državni ravni, ker je sedaj
                  razdrobljena med postavke različnih uporabnikov. Verjetno vsi veste, v včerajšnjem
                  Delu je zakaj to govorim v včerajšnjem Delu je napisano, da nas nekateri še vedno
                  zamenjujejo, Slovenijo namreč, našo državo pred kratkim Slovaško, celo Slavonijo,
                  no včeraj so nas spremenili v Slovenijo, solventno Slovenijo. Torej, tudi s tega
                  stališča ta argument govori za to, da je te stvari treba povezati in mogoče tudi z
                  agresivnim nastopom promovirati državo navzven. Hvala lepa.</p>
            </sp>
            <sp xml:id="SDZ1-Redna-07-1993-04-14.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala , gospod Lap. Besedo ima gospod Jožef Kocuvan.</p>
            </sp>
            <sp xml:id="SDZ1-Redna-07-1993-04-14.sp32">
               <speaker>JOŽEF KOCUVAN:</speaker>
               <p>Spoštovani poslanci, predsedstvo! Dovolite, da se dotaknem v memorandumu tiste
                  točke oziroma tistega poglavja, ko govori o razvoju demografsko ogroženih
                  območij.</p>
               <p>V memorandumu je zapisano, da so za spodbujanje razvoja demografsko ogrožena
                  območja edino možna proračunska sredstva, ki so namenjena tako za dvig splošnega
                  standarda prebivalstva, za dvig ekonomske moči in za izboljšanje infrastrukture
                  neopremljenosti, kar naj bi imelo za posledico zmanjšanje odliva prebivalstva s
                  tega območja.</p>
               <p>Ugotavljam, da ta velika <q>"proračunska sredstva"</q>, dana za spodbujanje razvoja
                  demografsko ogroženih območij, do sedaj v zadnjih 10, 15 letih, ko se izvaja ta
                  politika, praktično niso prinesla nič spektakularnega. To potrjujem s primerom
                  svojega kraja, to je Vidma ob Ščavnici. Krajevna skupnost je razpisala in
                  izglasovala dvakrat zapored za 5 let referendum za krajevne ceste. Če želi letos
                  asfaltirati 2 kilometra krajevne ceste v širini 4 metrov, mora še od vsake hiše,
                  ki gravitira na to cesto, dodatno vsak občan dati 200.000 tolarjev.</p>
               <p>Sprašujem! Kdo v mestu, recimo, v Ljubljani bo poleg samoprispevka plačal letos za
                  ceste prostovoljno še 200.000 tolarjev? Mislim, da  najbrž nihče.  </p>
               <p>Telefonija. Pričakovali bi, da bomo naročniki na demografsko manj razvitih
                  območjih telefon zaradi poudarjenega spodbujanja razvoja gospodarske
                  infrastrukture na manj razvitih območjih imeli za polovico cenejšega v primerjavi
                  z mestom, recimo zopet mesto Ljubljana, če želimo zadržati prebivalstvo. Situacija
                  je prav nasprotna. Telefon je pri nas dražji in cena je konkretno 234.000
                  tolarjev, pa še za centralo smo morali združiti 875 DEM.</p>
               <p>Sprašujem! Kateri Ljubljančan je združeval svoja lastna sredstva za telefonsko
                  centralo?</p>
               <p>In sedaj sprašujem še naprej. S katerimi prihranki naj to prebivalstvo, ki se
                  izčrpava na ta način, vlaga ali investira v bolj donosne posle, obrt, podjetja, da
                  bo preživelo in da se bo postavilo na svoje noge? Mislim, da iz teh ljudi ni
                  mogoče več potegniti.</p>
               <p>Kdo v razvitih območjih se udeležuje prostovoljnega dela, recimo, kopanje jarkov
                  vodovoda, kanalizacije? To delamo pri nas v tem dežnem blatu. Smo blatni do ušes.
                  Kdo od visokih kulturnikov v Ljubljani še dela prostovoljno v kulturno-prosvetnih
                  društvih? Recimo, turističnih društvih? Cankarjevega doma še mnogi naši občani
                  niso videli.</p>
               <p>Kraji na manj razvitih območjih so obsojeni na propad, kljub tem velikim
                  proračunskim sredstvom za manj razvite. To dokazuje, recimo primer, ki ga vam bom
                  povedal, statistični, iz naše fare. Rodilo se je 13 otrok v letu 1992, 6 parov se
                  je poročilo, 40 ljudi smo pokopali. Šola v kraju je imela skupaj s podružnično
                  šolo pred 10 leti 600 otrok, danes jih premore komaj 300. Podružnično šolo smo
                  morali zaradi velikih obratovalnih stroškov in pritiskov glede normativov zapreti,
                  objekt pa je zdaj v breme občine in sramoto kraja. Ker obsega šolski okoliš velik
                  teritorij, ima šola velike stroške s prevozom otrok. Ti stroški odžirajo sredstva
                  amortizacije, prav tako pa tudi sredstva za učne pripomočke v teh šolah. Tako, da
                  mislim, da bo sedanji vzgojni pripomoček v teh šolah še kreda in pa tabla.</p>
               <p>Ugotavljam, da so sredstva, ki jih država namenja za demografsko ogrožena območja
                  za dvig ekonomske moči in standarda tako pičla, da je včasih bolje, da jih ne bi
                  bilo. Zakaj? Na primer. Na razpis za sredstva za spodbujanje razvoja se je lani v
                  občini Gornja Radgona prijavilo 400 prosilcev, dobili pa so po natečaju sredstva
                  samo 4. Omenjeni izbor je povzročil več škode kot koristi, saj so pogosto zaradi
                  nevoščljivosti, ker je ta dobil drugi pa ne, podrti medčloveški odnosi na vasi.
                  Odločitev bi morala biti, dati sredstva vsem, ki po razpisu izpolnjujejo pogoje,
                  kriterije iz razpisa ali pa nikomur.</p>
               <p>Da zaključim. Želel bi, da bi Ministrstvo za ekonomske odnose in razvoj bolj
                  spodbujalo gospodarske naložbe na teh območjih, kar bo dejansko prispevalo k
                  zmanjšanju odliva prebivalstva s tega območja. Tudi Ministrstvo za šolstvo bi
                  moralo bolj prisluhniti specifičnim problemom na teh območjih. Prav tako tudi
                  Ministrstvo za promet in zveze, ki bi končno moralo začeti z odpravo monopolov, ki
                  jih ima PTT ter bolj prisluhniti  reševanju modernizacije regionalnih in pa
                  lokalnih cest na manj razvitih območjih. Hvala lepa za strpnost.</p>
            </sp>
            <sp xml:id="SDZ1-Redna-07-1993-04-14.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kocuvan. Besedo ima gospod Štefan Kociper.</p>
            </sp>
            <sp xml:id="SDZ1-Redna-07-1993-04-14.sp34">
               <speaker>ŠTEFAN KOCIPER:</speaker>
               <p>Spoštovani predsednik, spoštovane poslanke in poslanci! V svoji kratki razpravi se
                  želim osredotočiti predvsem na tisto česar v proračunskem memorandumu in predlogu
                  proračuna ni. To je družinska politika. Niti v proračunskem memorandumu, niti v
                  proračunu nisem mogel zaslediti pojma ali postavke za družinsko politiko. To sem
                  zaman iskal tudi v posebni prilogi, v kateri posamezna ministrstva podrobneje
                  obrazlagajo posamezne postavke v proračunu za leto 1993 in da bi bila ironija
                  usode družinske politike še večja, sem besedo <q>"družino"</q> lahko našel v tej prilogi
                  le v naslovu ministrstva na strani 82, kamor smo ga poslanke in poslanci s
                  precejšnjo težavo ob sprejemanju zakona o Vladi vgradili. Seveda samo to dejstvo
                  še ni bilo dovolj, da bi se resornemu ministrstvu zapisala v proračunskem
                  memorandumu kakšna smernica o družinski politiki. Namesto takšnih</p>
               <p>smernic ali osnovnih potez družinske politike in časovnih rokov, v katerih bi
                  morali sprejeti temeljni zakon o družini in druge zakone oz. spremembe zakonov, ki
                  lahko prispevajo k izboljšanju temeljnega položaja družine, otrok in staršev,
                  namesto tega lahko na strani 83 navedene priloge preberemo, da so osebni prejemki
                  na področju otroškega varstva zagotovljeni na osnovi treh, štirih samoupravnih
                  sporazumov. Opozarjam, na osnovi samoupravnih sporazumov.</p>
               <p>Sam osebno in poslanska skupina Slovenskih krščanskih demokratov se v celoti
                  zavedamo, da smo poslanci in poslanke zavezani  z ustavnim zagotovilom 53. in 55.
                  člena ustave in zato smo dolžni vzpostaviti pogoje in ustrezno materialno, moralno
                  in vzgojno podporo v družini in starševstvu.</p>
               <p>Tretji odstavek 53. člena ustave namreč določa, da država varuje družino,
                  materinstvo, očetovstvo, otroke in mladino ter ustvarja za varstvo potrebne
                  razmere. V 55. členu pa določa, da je odločanje o rojstvih svojih otrok svobodno
                  in država zagotavlja možnosti za uresničevanje te svoboščine in ustvarja razmere,
                  ki omogočajo staršem, da se odločajo za rojstvo svojih otrok.</p>
               <p>Zaradi težkega socialnega položaja večine slovenskih družin se jih vse manj odloča
                  za rojstvo večjega števila otrok, ne majhen delež družin pa zaradi nizkih
                  družinskih prejemkov namenjenim otrokom, preživlja svoje otroke na robu socialnega
                  minimuma. Starši, ki so zaposleni in prejemajo povprečno slovensko plačo, tudi ti
                  lahko težko dostojno preživljajo enega samega otroka. Posledica tega je, da ima
                  večina slovenskih staršev le po enega otroka, kar pa ne zadošča niti za enostavno
                  obnavljanje slovenskega naroda. O demografski politiki kljub tej črni sliki ni
                  sledu v memorandumu, kaj šele v proračunu.</p>
               <p>V zadnjih 40 letih je letno število novorojenih otrok padlo od 36.000 na manj kot
                  20.000 v lanskem letu. Kar pomeni katastrofo za tako maloštevilen narod. Najbolj
                  dramatičen trend beležimo v zadnjih štirih letih in sicer vsako leto povprečno
                  okrog  5% upada glede na predhodno leto, v preteklem letu pa kar za neverjetnih
                  10%.</p>
               <p>Zato smo poslanke in poslanci Slovenskih krščanskih demokratov 25. marca
                  letošnjega leta ob obletnici prve vložitve ponovno vložili predlog za spremembo
                  zakona o dohodnini, s katero bi se bistveno povečale davčne olajšave za vzdrževane
                  družinske člane, povečala pa bi se tudi progresivnost za vsakega nadaljnega
                  vzdrževanega družinskega člana  oz. otroka. Taka sprememba zakona o dohodnini bi
                  na najbolj ekonomičen način izpolnila zahtevo po univerzalnem otroškemu dodatku,
                  ki je bil zapisan tudi v predlogu  resolucije o družinski politiki, ki jo je
                  pripravljalo prejšnje Ministrstvo za zdravstvo, družino in socialno varstvo.
                  Seveda pa je potrebno v zakonu o družinskih prejemkih dovolj občutljivo razgraditi
                  tako imenovani diferencialni otroški dodatek, s katerim se posebej pomaga
                  vzpostavljanje enakopravnejših materialnih pogojev otrokom iz socialno šibkejših
                  družin.</p>
               <p>Po vsej Evropi okrog nas, zlasti v smeri sever na zahod, se zadnja leta čedalje
                  bolj zavedajo, kako pomembna je družinska politika in zato v njo investirajo
                  čedalje več, zlasti pri zadnjih sprejemanjih proračunov. Oni se zavedajo, da je to
                  najsmotrnejša, najbolj gospodarna in tudi najbolj socialna naložba. V svoji ustavi
                  zagotavljamo, da smo socialna država. Prepričan sem, da se nas, tudi v tej
                  dvorani, večina prisotnih, zaveda nujnosti in smotrnosti take naložbe. Zato se ne
                  čudimo, da so bile pobude dane praktično že z vseh strani, skoraj iz vseh
                  poslanskih skupin. Kljub temu proračunski memorandum o usodi družinske politike ni
                  namenil niti enega samega stavka. Zato je matični Odbor za zdravstvo, delo,
                  družino in socialno politiko predlagal predsedniku Državnega zbora, da predlog
                  resolucije o družinski politiki in predlog zakona o družinskih prejemkih, ki sta
                  ju obravnavala prejšnja skupščina, uvrsti na eno od prihodnjih sej Državnega
                  zbora. Sedanja Vlada teh dveh dokumentov doslej še ni poslala v parlament, niti
                  jih ni v proračunskih postavkah predvidela kot realnost, oziroma, da bi jih bilo
                  mogoče uresničevati že v tem letu.</p>
               <p>Ne glede na tak sklep matičnega odbora, predlagam, da med sklepi, ki jih bomo
                  sprejemali k proračunskemu memorandumu, sprejmemo še dodatni sklep, s katerim bo
                  Državni zbor zavezal Vlado, da pripravi globalna izhodišča svoje družinske
                  politike in stališča do predloga resolucije o družinski politiki in do predloga
                  zakona o družinskih prejemkih, ki jih bo Državni zbor sprejemal na eni od
                  prihodnjih sej Državnega zbora, in to pred parlamentarnimi počitnicami. Hvala
                  lepa.</p>
            </sp>
            <sp xml:id="SDZ1-Redna-07-1993-04-14.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kociper. Besedo ima gospod Janez Podobnik.</p>
            </sp>
            <sp xml:id="SDZ1-Redna-07-1993-04-14.sp36">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Uvodoma se obračam na vas,
                  gospod predsednik, in vas prosim, da na koncu razprave daste na glasovanje sklep,
                  da Državni zbor glasuje o predlaganem memorandumu. Povedati moram, da sem bil
                  presenečen in me še vedno preseneča odločitev Vlade, da proračunskega memoranduma
                  ni ponudila Državnemu zboru v sprejem. Osebno menim, da je bila to prva stopnja
                  razvrednotenja tega dokumenta in samega instituta tega dokumenta. Ne samo, da bi
                  si Vlada s tem dobila prepotrebno podporo za svoj program, dopuščam možnost, da bi
                  ob kvalitetnem memorandumu dobila podporo tudi iz vrst opozicije - predvsem bi bil
                  tak memorandum, ki bi ga potrdil Državni zbor, najbolj verodostojna platforma za
                  globalno usmeritev delovanja Vlade. Ker to ni tako, pomeni, da je razprava o tem
                  dokumentu za Vlado povsem nezavezujoča. Ponovil bi misel, da je s tem Državni zbor
                  postavljen v podcenjevalno vlogo. V tem vidim zelo slab obet za proračunsko
                  razpravo. Časovna stiska in spremljajoča konfuznost obravnavanja predlogov postavk
                  proračuna me v tej misli samo še potrjuje. Zelo sem bil presenečen, da je na tak
                  način obravnave pristala tudi vladajoča koalicije, kar se je ne nazadnje ujela v
                  past enofaznega postopka. Odgovornost bo samo večja.</p>
               <p>Glede proračunskega memoranduma v celoti, bi ponovil misel, ki sem jo na tem mestu
                  že dvakrat povedal. Najprej ob volitvah mandatarja dr. Drnovška, in nato ob
                  razpravi o znižanju plač. Iz tega memoranduma najbolj izstopa dejstvo, da je brez
                  vizije - na mnogih področjih. Če bi se dotaknil samo enega področja, to je
                  področje, ki ga je težje definirati, gre za odnos do človeka. Mislim, da mora
                  imeti Vlada, ki vodi operativno politiko slovenske nacije, vizijo tudi na tem
                  področju. Kaj mislim s tem - odnos do človeka. Mislim, da gre za odnos do
                  slovenskega človeka. Gre za to, da imaš karizmo, ponavljam karizmo; da zmoreš
                  nagovoriti prostor, od katerega si dobil mandat, da mu kot vlada usmerjaš
                  gospodarski, socialni, kulturni, nacionalni in druge vidike življenja. Te karizme,
                  žal, ne vidim. Tudi ne vidim nekatere druge povezovalne sile, ki bi temu dokumentu
                  dala dušo. Ta dokument bi imel svojo veliko vlogo, če bi vseboval najprej
                  dimenzijo uresničljivosti, predvsem, če bi imel naboj, da bi ljudi - slovenski
                  narod in ne nas poslance prepričal, da je to za razvoj slovenske države tisto, kar
                  ima med ljudmi konsenz. Bojim se, da to ni tako.</p>
               <p>Omenil bi še usmeritev, ki je bila danes že omenjena. Gre za prikrito nadaljevanje
                  procesov centralizacije. Kot indikativno omenjam dejstvo, da je zelo malo prostora
                  namenjeno področju lokalne samouprave.</p>
               <p>Če se dotaknem problema sedanjih slovenskih občin. Če sem v medijih pravilno
                  razumel namero Vlade, da bo nekoliko povečala postavko finančne izravnave
                  občinskih proračunov s strani našega državnega proračuna, toda, da bo v ta namen
                  uvedla nek novi davek. To je zelo simptomatično. Mar si ne želi na tak način
                  ustvarjati averzijo slovenskih davkoplačevalcev do sedanjih občin, morda sploh do
                  lokalnih oblasti. Zato bi predlagal, če Vlada že razmišlja o novem davku, naj bo
                  ta davek namenski. Namenski za, npr. za sanacijo bank. Tistega dela sanacije bank,
                  za katerega se bo jasno ugotovilo utemeljenost vseh podatkov o nastajanju tega
                  dolga. Ta usmeritev v centralizacijo, bojim se, da bo poglobila napetosti med
                  državnim centrom in drugimi področji v slovenski državi.</p>
               <p>Podpiram razmišljanje gospoda Kocuvana, ko je govoril o problemu demografsko
                  razvitih področij v Sloveniji. Na ta način bo slovenska periferija avtomatično in
                  nehote potisnjena v držo opozicije do državnega centra; tudi v držo opozicije do
                  izvršilne oblasti, in tudi zakonodajne oblasti. Mislim, da je to slabo izhodišče.
                  Predvsem je slabo izhodišče za enakovreden razvoj slovenske države v smislu
                  teritorija.</p>
               <p>Na koncu. V čem bi videl nujen pogoj za poglobljeno razpravo o tem dokumentu in
                  tudi o državnem proračunu. V tem, da bi Vlada sporočila, na kakšen način se bo
                  spopadala z različnimi oblikami korupcije, ki vedno bolj obremenjujejo slovensko
                  družbo. Tu je treba omeniti krivično lastninjenje družbenega premoženja, pri
                  katerem bo najbolj izigran slovenski delavec. V jasnih izhodiščih je izhodiščna
                  točka, ki bo pokazala, da se lahko o problemih proračuna, o problemih globalnega
                  razvoja Slovenije govori na zavezujoč in odgovoren način. Mislim, da ne gre za
                  dialektiko zločina in kazni, pač pa gre za osnovno izhodišče poštenosti in
                  odgovornosti. Hvala lepa.</p>
            </sp>
            <sp xml:id="SDZ1-Redna-07-1993-04-14.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Janez Podobnik. Besedo ima dr. Leo Šešerko.</p>
            </sp>
            <sp xml:id="SDZ1-Redna-07-1993-04-14.sp38">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovane dame in gospodje! Pred Odborom za finance
                  in proračun se je gospod minister Gaspari pohvalil, da je to prvi proračun, ki je
                  primerljiv z evropskimi proračuni in je narejen po podobni metodologiji. To nas
                  zelo veseli. Zato predlagam, da naš zbor, ne glede na to, kakšen sklep bo sprejet
                  ali bomo glasovali o tem memorandumu ali ne, da sprejmemo poseben sklep, s katerim
                  bomo zavezali Vlado, da bo do naslednjega memoranduma in naslednjega proračuna, ki
                  bo približno čez 4 mesece, da bo takrat pripravila primerjavo strukture
                  slovenskega proračuna s strukturami proračunov držav Evropske skupnosti in da bomo
                  na tak način lahko izplavali nekoliko iz te meglene situacije, v kateri nekateri
                  menijo, da je pač logika razprave o proračunu takšna, da vsak diskutira za tisto
                  področje, ki se mu zdi, da je njegovo lastno, za njega navija, za druga bo
                  glasoval proti. To je moj vtis, ne glede na  to, da je situacija Slovenije gotovo
                  zelo specifična ta trenutek in da je enkratna glede na druge dežele, zlasti te, s
                  katerimi mislim, da se je treba primerjati in je tudi prav, da nas gospod Gaspari
                  primerja z njimi. Ampak vendar, iz te nedefinirane situacije, ko govorimo pri
                  proračunu, je treba izplavati.</p>
               <p>Kar zadeva želje, da bi celotne javne finance prišle pod jurisdikcijo Ministrstva
                  za finance, mislim, da bi bilo prav in bo prav, da se bo naš Državni zbor zavzel
                  za to, da naj ima, poleg drugih seveda, finančno ministrstvo zelo podroben pregled
                  nad skladi. Tu mislim na prvem mestu, jasno, pokojninski sklad, zdravstveni sklad.
                  Mislim, da bi bilo povsem narobe, če bi te sklade in druge, recimo ekološki sklad
                  ali tehnološko-razvojni sklad in tako naprej, vse povezali v vezno posodo, iz
                  katere bi potem Vlada oziroma finančno ministrstvo prelivalo sem in tja, kakor bi
                  se pač kakšen trenutek zdelo prav.</p>
               <p>Iz diskusije na Odboru za proračun izhaja, da je v zadnjem času sklad za
                  pokojninsko zavarovanje v bistvu uporabil tista sredstva, ki so bila zbrana s
                  prispevki za dokup delovne dobe, za tekoče izdatke. Mislim, da je to tak lep
                  primer kam pridemo, če prihaja do prelivanja, do vezane posode. Moje stališče je,
                  da moramo doseči, da bo prihajalo v skladih do racionalnega, kontroliranega
                  družbeno nadziranega, ampak avtonomnega uprav- ljanja sredstev, ki bo zagotovilo,
                  da bomo imeli čez 20, 30 let lahko še pokojnine v Sloveniji in da bomo imeli
                  zdravo okolje v Sloveniji in tako naprej.</p>
               <p>Kar zadeva proračun bi glede na to, da Zeleni nismo v Vladi, ampak ker je večina
                  strank stala na stališču, da je tudi ekološka zavzetost njihovo področje, bi
                  človek pričakoval nekoliko drugačno strukturo tega proračuna. Ne bom govoril zelo
                  na široko o njem, ampak bom samo jasno izpostavil ozek segment, to je segment
                  energetike.</p>
               <p>Če pogledate memorandum in če pogledate sam zakon proračuna, vidite, da je neko
                  razhajanje med njima. V memorandumu so stvari dosti optimistično lepo napisane, v
                  samem zakonu proračuna pa je predvidena, med drugim, zelo visoka postavka 620
                  milijonov za subvencioniranje cene rjavega premoga.</p>
               <p>Prej je nekdo rekel tudi, da ta Vlada ni pogumna v svojih odločitvah. Jaz mislim,
                  da je bila takšna odločitev za teh 620 milijonov kar pogumna in presenetljiva, da
                  ne uporabim kakšne druge besede, in sicer zaradi tega, ker ta premog vsebuje tako
                  približno 1,5% žvepla, ki je gorljiv poleg še približno 1%, ki ni gorljiv in to
                  žveplo bomo morali Slovenci in drugi, ki živijo blizu naših mej, pogoltniti, ob
                  tem, da Vlada iz seveda razumljivih vzrokov stoji na stališču, da ne sme priti do
                  nikakršnega poviševanja cene električne energije zato, da se zaustavlja inflacija.
                  To je razumljivo. Vendar sta ta dva cilja povsem zgrešena. Zakaj? Vlada je
                  pravkar, mislim da ta teden, znižala ceno električne energije za podjetje Talum
                  oz. TGA in tovarno dušika Ruše, kar je neka komplementarna poteza glede na tu
                  predlagano subvencioniranje rjavega premoga, ali z drugimi besedami rečeno: denar,
                  ki je tu v proračunu predviden za subvencioniranje cene rjavega premoga bo stekel,
                  tako ali drugače, v ta podjetja, ki seveda, kot veste, ne veljajo za prav zelo
                  uspešna. In pripombe gospoda Rejca prej, ta trenutek ga sicer ni tu, da pogreša v
                  tem proračunu večje postavke za racionalno rabo energije, so čisto na mestu in
                  tudi mi podpiramo tisto skromno postavko, ki je notri. Samo težava je v tem, da je
                  najpomembnejši inštrument za racionalno rabo energije cena. Če je ta tako nizka
                  kot je sedaj, potem ni stimuliran nihče, da racionalno troši to energijo in to je
                  tisto, kar nas najbolj skrbi. Takšna strategija, ki je tu inkorporirana, bo naprej
                  držala podjetje v tej stari strategiji neracionalne rabe naravnih virov in ne bo
                  zagotavljala, da bi že iz gospodarskih razlogov poskušala podjetja proizvajati
                  bolj zahtevne, energetsko manj potratne izdelke, ampak bomo ostali pri teh in to z
                  izrecno pomočjo proračuna, ne samo z ukrepi Vlade, ki zadevajo ceno nekega
                  energenta.</p>
               <p>Sedaj se nam zastavlja ob tem vprašanje politične organiziranosti na tem področju.
                  Težava je, da imamo mi ta trenutek ministra za gospodarstvo iz iste stranke, kot
                  je sekretar za področje o katerem govorim in predsednik Odbora za gospodarstvo je
                  prav tako iz te stranke in vprašanje se postavlja, če so takšne, jaz bi rekel,
                  italijanske politične rešitve dobre. Dobro, krivi smo na nek način vsi, ker smo
                  glasovali za takšno rešitev, ampak dolgoročno to ni dobra rešitev in mislim, da
                  bomo morali poskušati pri prvih ali naslednjih spremembah, ki se bodo zgodile prej
                  ali slej, najti drugačne rešitve. Je pa seveda tako, da v primeru, če neka stranka
                  praktično povsem zasede neko področje, to ni edino področje, ki ga imamo v mislih,
                  kjer se to dogaja, potem prevzema pretirano, preveliko odgovornost za neko
                  področje in kompleks energetike in gospodarstva, ki sta res upravičeno povezana,
                  ta trenutek to izkazuje tako pretirano odgovornost.</p>
               <p>Kar zadeva kmetijstvo, se v predlogu proračuna pojavljajo postavke, ki bi jih
                  pravzaprav pričakovali, da jih ne bo več. S tem nočem reči, da je delež, ki je
                  namenjen kmetijstvu, previsok, nikakor ne, ampak pojavlja se postavka
                  agromelioracije in zavedati se je treba, kaj agromelioracije pomenijo. Tudi na
                  odboru, kjer smo postavili vprašanje v zvezi s tem, je predstavnik ministrstva
                  povedal, to pač pomeni najprej primarna odvodnja, potem sekundarna odvodnja, potem
                  pa urejanje površin. Na kratko rečeno, to so hidromelioracije v drugi obliki ali z
                  drugim imenom ali z drugim naslovom. Zavedati se moramo, da je bila suša, ki je v
                  lanskem poletju tako strahovito prizadela Slovenijo, tako uničujoča v pomembnem
                  delu tudi zaradi tega, ker smo čez 100 tisoč hektarov v Sloveniji meliolirali,
                  posušili in zdaj so prišla ta leta, ko vsaka kaplja vode prav pride oz. ko so
                  zemljišča, ki ležijo nižje, bližje podtalnici najbolj primerna za obdelavo.</p>
               <p>Zdaj smo prišli v situacijo, potem ko je republika dolga leta investirala v
                  gradnje, ki se danes izkazujejo kot zelo škodljive, imamo tu postavke pri
                  Ministrstvu za kmetijstvo za namakanje. Mislim, da te postavke niso na pravem
                  mestu. Zakaj? Zato, ker če je vsa Slovenija ogrožena zaradi suše, potem je
                  vprašanje, kako pravično razdeliti ta denar ravno tistemu, ki bi bil v resnici
                  upravičen. Takega ni, preveč je prizadetih, zato bi bilo treba izvajati tiste
                  ukrepe v kmetijstvu, ki bi dolgoročno zavarovali naše kmetijstvo pred podobnimi
                  enostranostmi, kot so se dogajale v preteklosti, vendar to ni primer tega
                  proračuna. Tu je cela vrsta postavk tudi, kjer se nadaljujejo stvari iz
                  preteklosti, recimo dokončanje nekaj hidromelioracij, ob katerih se človek vpraša,
                  bomo še letos investirali v te hidromelioracije zato, da bomo čez dve leti se
                  spomnili, da je treba ta območja namakati.</p>
               <p>Kar zadeva varstvo okolja v tem proračunu, lahko rečem najbolj na kratko, da je
                  proračunsko zmasakrirano. Predvidevajo se avtonomne komunalne investicije, to se
                  pravi pri zadevah, ki so evidentno splošno nacionalnega interesa ali pa interesa
                  celih regij ali celih naselij, se predvideva, da se bodo financirala iz avtonomnih
                  investicij, medtem ko pa pri onesnaževalcih, o katerih sem prej govoril, proračun
                  predvideva njihovo praktično direktno financiranje.</p>
               <p>Kar zadeva našo naravno in kulturno dediščino, bi pa rekel, da je ta memorandum
                  neke vrste briljant ali vsaj tu en detajl in sicer se glasi v enem detajlu takole:
                  zmanjšanje sredstev za varovanje naravne in kulturne dediščine <stage>(popravila
                     in vzdrževalna dela na spomenikih naravne in kulturne dediščine)</stage>
                  pomeni, da bomo lahko v letu 93 le plačali račune za že opravljena dela na
                  spomenikih in zavarovali najbolj ogrožene spomenike s konservacijo obstoječega
                  stanja in ustavitvijo del. Torej z ustavitvijo del bomo zavarovali najbolj
                  ogrožene in spomenike.</p>
               <p>Glede na to, da od leta 81 ni prišlo do nobenega zavarovanja na nacionalnem
                  nivoju, leta 81 je bil sprejet zakon o Triglavskem narodnem parku, Slovenija pa
                  ima danes še obsežno narodno bogastvo, ki bi ga bilo nujno treba zavarovati in
                  zato bi bile potrebne neke investicije, je mogoče treba razumeti ta del
                  memoranduma kot neko duhovitost, ki so jo tisti, ki so jo koncipirali, pripravili
                  ali pa kot recimo, krik vpijočega v puščavi, ki želi na tak duhovit način
                  opozoriti, da stvari tu niso v redu. Hvala lepa.</p>
            </sp>
            <sp xml:id="SDZ1-Redna-07-1993-04-14.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šešerko. Besedo ima gospod Franc Zagožen.</p>
            </sp>
            <sp xml:id="SDZ1-Redna-07-1993-04-14.sp40">
               <speaker>DR. FRANC ZAGOŽEN:</speaker>
               <p>Spoštovani predsednik, spoštovane poslanke in poslanci! Glede na prisotnost
                  ministrov, samo enega vidim tukaj, se je Vlada najbrž res odločila, da je to njen
                  memorandum, ki nam ga je pač dala, da o njem razpravljamo, naše mnenje je pa ne
                  zanima. Ne vem, koliko je potem smiselno razpravljati o tem. Kljub temu bi povedal
                  svoje mnenje. S kritiko mnogih se strinjam. Opozoril bi, da v tem memorandumu in
                  proračunu vidim predvsem načrt stabilizacije ob tem, da gospodarstvo nazaduje. Ni
                  pa videti nekega razvojnega programa in  razvojne vizije. Dva resorja, to je
                  Ministrstvo za finance in Ministrstvo za delo, družino in socialno varstvo naj bi
                  dobila 40% sredstev celotnega proračuna. Ministrstvo za finance predvsem kot je
                  bilo že rečeno, pokriva veliko črnih lukenj. Po mojem mnenju pa tudi sredstva,
                  namenjena Ministrstvu za delo, družino in socialno varstvo ne zagotavljajo
                  delovnih mest in zaslužka. Torej oba ta dela proračuna imata predvsem za cilj neko
                  stabilizacijo, po mojem stabilizacijo brez čistih računov, ki jih parlament nikoli
                  še ni dobil na mizo in pa stabilizacijo na administrativen način, brez socialnih
                  partnerjev, ki bi bili udeleženi pri tem.</p>
               <p>V tem memorandumu ne vidim nikakršnega ambicioznega načrta dobrega gospodarja. Ne
                  govori o nacionalnem gospodarstvu, kam naj se razvija, kako naj se razvija, ni
                  vizije o tem, kaj pravzaprav iz Slovenije hočemo narediti. Kaj hočemo z našim
                  nacionalnim gospodarskim prostorom in kaj hočemo s slovenskim narodom, njegovo
                  kulturno identiteto? Ne, kot je bilo omenjeno, govori o družinski politiki,
                  zanemarjena so demografsko ogrožena področja.</p>
               <p>Iz tega memoranduma in proračuna ni mogoče sklepati, da bi bil zagotovljen skladen
                  regionalni razvoj Slovenije in da bi lahko računali s hitro izgradnjo
                  infrastrukture v vsem nacionalnem prostoru. Mislim, da so tu veliki potenciali
                  zanemarjeni in zanemarjeni veliki nacionalni naravni viri in človeški viri. Če je
                  polovica poseljene Slovenije ogrožena, demografsko ogrožena, potem je seveda tudi
                  po tej plati zanemarjen velik del ne samo nacionalnega prostora, ampak naroda in
                  njegovih človeških virov. Nekatere stvari v tem memorandumu so lepo zapisane,
                  recimo tudi tisti del, npr. ki govori o kmetijstvu ali o turizmu. Za kmetijstvo je
                  napovedana celo 12 % rast v letošnjem letu, ampak iz proračuna seveda ni mogoče
                  razbrati, da bi Vlada in Ministrstvo za kmetijstvo lahko tudi zagotovila to.</p>
               <p>O cestah je bilo že precej govorjeno. Opozoril bi, da ni še nihče na vodno
                  gospodarstvo, na drugo infrastrukturo in telekomunikacije. Samo na vodno
                  gospodarstvo bi opozoril. Škoda zaradi ene same poplave leta 1990 je bila večja,
                  kot 50-kratnik te vsote, ki jo Vlada letos namenja za investicijsko vzdrževanje v
                  vodnem gospodarstvu.</p>
               <p>Prav tako seveda ta proračun ne zagotavlja, ampak memorandum izrecno pravi, da ni
                  mogoče sanirati niti posledic poplav iz leta 1990. Mimogrede, komaj petina tega je
                  bilo opravljeno, kaj šele iz leta 1992, kar bo ostalo v celoti neporavnano.</p>
               <p>Torej, kot da center, ali v njegovem imenu Vlada, vladna koalicija pozablja na
                  Slovenijo, na zaledja, na ves nacionalni prostor. S tem je seveda ta nacionalni
                  prostor in velik del prebivalstva ogrožen. V takem propadajočem okolju in upravnem
                  neredu pa seveda ni mogoče pričakovati razvojnega optimizma in aktiviranja vseh
                  razvojnih človeških potencialov, ki jih je najprej treba aktivirati.</p>
               <p>Na podlagi tega memoranduma ni mogoče pričakovati optimizma podjetnikov in
                  motivacije za dobro gospodarjenje. Bojim se, da bo veliko ljudi še naprej
                  razmišljalo predvsem o tem, kako bi obogateli s špekulacijo. To pa seveda ni novo
                  bogastvo.</p>
               <p>O kulturi ni danes še nihče posebej spregovoril. V memorandumu pravzaprav ni
                  omenjena. V zvezi s tem bi predvsem rekel, da kultura je zanemarjena v proračunu.
                  Predvsem pa obstaja nevarnost naše kulturne identitete ob taki razvojni politiki
                  stabilizacije. Tako, da ni razvojna politika, ampak razvojna politika
                  stabilizacije, ki pa bo hkrati, bojim se, pripeljala do tega, ker nimamo
                  strategije tujih vlaganj, da lahko postanemo zelo hitro tudi plen tujega kapitala,
                  kakršnega koli že. Morda tudi takega, ki je potreben pranja in da je s tem
                  pravzaprav Slovenija kot država, ki je komaj dobro nastala, samostojna in odvisna,
                  že na samem začetku ogrožena.</p>
               <p>Pravzaprav tak razvoj po vojni leta 1991 že vse skozi teče in ta memorandum in
                  proračun sta po mojem samo nadaljevanje tega. Hvala.</p>
            </sp>
            <sp xml:id="SDZ1-Redna-07-1993-04-14.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Zagožen. Besedo ima gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-14.sp42">
               <speaker>ZMAGO JELINČIČ:</speaker>
               <p>Gospod predsednik, dame in gospodje! Memorandum je res tisto, kot je že bilo danes
                  rečeno, nekaj o čemer si je treba stvari zapomniti. Hkrati je pa treba stvari tudi
                  premisliti. In premišljevali izgleda smo dosti premalo. Predvsem je pa premalo
                  premišljevala naša Vlada, ki nam je dala v razmislek in v obravnavo proračunski
                  memorandum.</p>
               <p>Stvari so res lepo napisane. Vendar v dejanskem stanju nikakor niso takšne, kot
                  naj bi bile. Oživljanje gospodarske rasti, ki jo napoveduje proračunski
                  memorandum, ne vem, kje jo bomo videli. Gospodarska rast je upočasnjena, zadeve so
                  iz dneva v dan slabše in vendar se nekako v gospodarstvu krpa z leve in z desne,
                  samo da bi se nekako kupil nekakšen socialni mir, ki pa vemo, da nekaj časa še bo.
                  Vendar lahko že v jeseni pričakujemo kaj dosti hujšega kot samo takšne občasne
                  obiske določenih sindikalistov pred skupščinskimi oziroma parlamentarnimi
                  vrati.</p>
               <p>V proračunskem memorandumu nikjer ni omenjena bistvena zadeva, ki Republiko
                  Slovenijo zavira in jo potiska nazaj v tiste jugoslovanske spone, kamor bi
                  nekateri zopet oziroma še vedno želeli, da pademo. Slovenija postaja socialna
                  država Neslovencev. Nekakšna nova Jugoslavija v malem. Nikakor pa nikogar ne
                  skrbijo Slovenci, ki so iz dneva v dan v slabšem položaju. Kultura slovenskega
                  naroda je na psu. Oplaja se z nekakimi nadnacionalnimi, multikulturalnimi
                  projekti, ki nikamor ne vodijo. Če vodijo kam, vodijo nazaj na Balkan.</p>
               <p>Zunanja politika ji gre v štric. Opažamo, da se dosti bolj uklanja zahtevam,
                  recimo, italijanske manjšine v Sloveniji, kot sploh upošteva slovensko manjšino v
                  Italiji.</p>
               <p>Kar se tiče financ, - in tudi represivnih aparatov - še danes nimamo finančne
                  policije, o kateri se je govorilo. Še danes nimamo urejene zakonodaje, ki bi
                  preprečevala tisto, kar je danes še vedno mogoče. To se pravi, divjo privatizacijo
                  po Markovičeve zakonu, kajti niso krivi tisti, ki privatizirajo, konec koncev oni
                  ne kršijo zakona. Krivi so zakonodajalci, ki iz tega ali drugega razloga zakona
                  niso spremenili. V razloge se ne bomo spuščali, sčasoma bo prišlo na dan, kdo
                  stoji za temi zadevami in mislim, da bodo imeli pravosodni aparati in tudi
                  represivni aparati kar dosti dela na tem področju.</p>
               <p>Zakaj sem rekel, da postaja Slovenija socialna država Neslovencev? Še vedno 4.700
                  oficirjev JNA dobiva velike denarje. V proračunu sta bili čez 2 milijardi tolarjev
                  namenjeni njim. V Sloveniji je zavarovanih 2.290.000 ljudi, čeprav vemo, da imamo
                  Slovenci državljanov, ne Slovencev, ampak državljanov 2.970.000 in nekaj. To se
                  pravi, 300 tisoč ljudi je zavarovanih v Sloveniji, ki niso Slovenci, ki se borijo
                  na Balkanu, ki so na Balkanu ranjeni, koljejo, so zaklani in se potem zdravijo na
                  račun Republike Slovenije, na račun nas vseh in na račun tistih ljudi, ki zunaj
                  komaj <q>"štrikajo"</q> in komaj konec s krajem dajejo skupaj, da lahko preživijo, in
                  vendar o tem nihče niti besede. To je še vedno v proračunu. Še vedno bo šel ne vem
                  kakšen denar izven Republike Slovenije, še vedno bomo hranili ne vem koga vse, še
                  vedno bomo zaposlovali Neslovence. Konec koncev begunci se prijavljajo za redne
                  službe v Republiki Sloveniji, nihče ne naredi na tem nič. Primer je bil celo, da
                  so se begunci prijavili za mesto sekretarja Državnega zbora.</p>
               <p>V zdravstvu je grozljivo. Zdravstvo, res je, da nima denarja, treba je urediti
                  znotraj. V zdravstvu je vedno več Neslovencev, ki držijo glavne stvari v rokah in
                  konec koncev poglejte sestavo Komisije za upokojitve, boste videli kdo jo vodi. To
                  ni urejeno in tega ni v nobenem proračunskem memorandumu, ki bi moral biti vizija
                  razvoja Slovenije, tako gospodarskega, kot kulturnega in nacionalnega. Tega ni.
                  Dogaja se to, da hočejo skozi proračun spraviti zadeve kot, recimo, legalizacijo
                  tistih beguncev, ki nimajo statusa beguncev in nihče - ne vem - če se povpraša, to
                  bi se moral marsikdo, predvsem pa tisti, ki so za to postavljeni, če je interes
                  Slovenije, da vsi begunci dobijo status. Kajti to pomeni, da bo novih 57.000 ljudi
                  zahtevalo čez čas stanovanja, službe, podpore, in ne vem kaj še vse. In ko jih
                  bomo želeli spraviti oziroma poslati v njihovo lastno domovino, tega ne bomo mogli
                  narediti, če ne bo prej sklenjen meddržavni sporazum med deželo, ki bo na tistem
                  mestu takrat in vse bodo morali <q>"požegnati"</q> Združeni narodi. Kdo bo vse to
                  plačeval, Slovenija in Slovenci. O tem, kaže, nihče ali ne razmišlja ali kar je
                  slabše, ve o tem in vendar nekako tišči v ozadje, da ne bi slučajno kdo vprašal
                  tega in da ne bi prišlo do kakšne razprave o teh zadevah.</p>
               <p>Vprašal bi se kdo, konec koncev določa globalno politiko, ne samo političnega
                  razvoja, ampak tudi gospodarskega in kulturnega razvoja Republike Slovenije? Vedno
                  bolj imam občutek, da to ni parlament, in da Vlada dela to tako nekako na svoj
                  račun in za svoj račun.</p>
               <p>Konec koncev, piše se o sanaciji tega, drugega, tretjega. Kdo v vladnih službah je
                  naredil kakšen bolj trezen pregled, vzemimo železnice. Železnice Republike
                  Slovenije so bile tako ali tako kompletne Istrske z voznim parkom poklonjene
                  Hrvaški. O tem se nič ne govori in se nič ne vpraša navkljub temu, da so bila
                  vprašanja o tem. Železnice kot take lahko prinašajo denar in lahko bi prinašale
                  denar, če ne bi bile urejene in urejevane tako kot so. V železnici je večina kadra
                  neslovenskega in bodite prepričani, da ta neslovenski kader ne dela v korist
                  Slovenije.</p>
               <p>Kaj se počne po drugi strani? Kupovanje socialnega miru zato, da tisti Slovenci,
                  tako imenovani Slovenci, ki so to postali čez noč, ne bi stopili pokonci in
                  naredili kakšnih socialnih nemirov v Sloveniji. Zato se niža cena električne
                  energije v Talumu, zato se na vsak način hoče obdržati železarne in vse druge
                  zadeve. Slovenija je polna zgrešenih projektov, ki nikamor ne vodijo. In zgrešeni
                  projekti se delajo še naprej. V proračunu samem, za katerega osebno mislim, da ni
                  previsok, vendar je absolutno napačno razporejen. V tem proračunu so te stvari
                  nedodelane, nepremišljene in človek bi rekel, da v nekaterih primerih usmerjene v
                  področja, kjer bo nekje nekomu kapnilo. To so težke besede, vendar mislim, da te
                  besede stojijo in to se bo pokazalo, tako kot se je že pokazalo, se bo zopet.</p>
               <p>Povsod je veliko možnosti. V Sloveniji je možnost zaslužiti denar, je možnost
                  obračati denar, je možnost investirati lastni denar, ne s tem, da prodajamo
                  Slovenijo komurkoli, ne s tem, da zaposlujemo Neslovence in ne s tem, da jih
                  ščitimo bolj kot kakršnega koli Slovenca.</p>
               <p>Mislim, da je najbolj bistveno to, da bi se Vlada morala zavedati za koga dela in
                  kdo je postavil to Vlado. To Vlado je postavil parlament in ta parlament je
                  postavilo slovensko ljudstvo. Danes se pa vprašam, če morda res ne bi bilo
                  najbolje začeti tega, kar sem povedal z besedami, <q>"uboga Slovenija"</q> in končati z
                  <q>"ubogi Slovenci"</q>. Hvala lepa.</p>
            </sp>
            <sp xml:id="SDZ1-Redna-07-1993-04-14.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jelinčič. Besedo ima gospod Franc Černelič.</p>
            </sp>
            <sp xml:id="SDZ1-Redna-07-1993-04-14.sp44">
               <speaker>FRANC ČERNELIČ:</speaker>
               <p>Spoštovani predsednik, spoštovane poslanke in poslanci! Oči in ušesa javnosti so
                  usmerjena v oblikovanje proračuna 93. Pravzaprav vsi pričakujejo, da bi bil ta
                  resnično v tem mesecu sprejet, da bi na osnovi novih postavk se začele odvijati
                  dejavnosti, ki jih naša država še kako potrebuje.</p>
               <p>Pozorni so tisti, ki imajo eksistenco še zagotovljeno, še bolj pa tisti, katerih
                  eksistenca in standard sta na čedalje nižjem nivoju. Poslanci prav gotovo občutimo
                  utrip vseh področij Slovenije, zato bi morali oblikovati politiko vlaganj tistih
                  razpoložljivih sredstev, kot so pač na razpolago in to tudi skozi nek dokument,
                  imenovali ga memorandum ali kakorkoli drugače. Mislim, da mi vidimo dosti stvari
                  tudi iz mikro nivoja in hkrati moramo videti tudi makro. Občutek imam, da Vlada v
                  veliki meri vidi samo makro. Nekaj tega je res, da je potrebno tudi tako, vendar
                  prisluhniti je treba tudi tistemu drugemu delu.</p>
               <p>Že v predhodni pobudi sem podal zahtevo, da je treba nekaj več nameniti tudi
                  področjem, ki so obmejna področja. Še posebno področjem, ki mejijo na sedanjo
                  Republiko Hrvaško, kajti to področje je bilo v minulem obdobju zanemarjeno zaradi
                  tega, ker pač ni mejilo na neko drugo državo, ampak je bilo v sestavi prejšnje
                  Jugoslavije. Razumeli smo na tem področju, da je bila prva naloga seveda
                  osamosvojitev in mislim tudi, da so jo vsi na teh področjih podprli. Vendar smo
                  vsi pričakovali, da bo v drugi fazi, v drugem delu pa dejansko namenjeno več
                  prostora za oživljanje, za dvig nekega osnovnega, minimalnega standarda, ki je
                  potreben za to, da to področje ostaja živo in da postaja tudi tisti branik, ki ga
                  poznamo na teh mejah, ki so bile že dalj časa državne. V prejšnji Vladi je bilo
                  dejansko zastavljeno nekaj v tej smeri in zato bi bilo pričakovanje ob
                  predstavitvi proračuna oz. memoranduma toliko večje. Žal, se je to pričakovanje
                  sesulo, ker pa ni povsem nova Vlada, nas to še toliko bolj čudi.</p>
               <p>Če pogledamo zemljevid in pas hrvaško-slovenske meje, se moramo hitro zavedati, da
                  to ni majhna površina zemlje, te naše slovenske, da je to kar velik del področja,
                  katerega ne moremo zanemariti. V tem področju dejansko ni nobene pomembne
                  magistralke, ni nobene pomembne regionalke, ni nobenih posebnih železniških in
                  drugih povezav, ni informacijskih koridorjev. Vendar vse to potrebujemo. Mi smo -
                  kljub mojemu nasprotovanju - sprejeli sklep za pomurski del, za povezavo
                  železnice. Takoj za tem sem preverjal, na področju ob hrvaški meji, v
                  kočevsko-metliškem oziroma črnomeljskem delu je tudi nekaj področij, ki niso
                  dostopni po slovenski zemlji, do določenih slovenskih vasi. Naredili smo eno
                  potezo, ampak smo jo naredili pavšalno. Morali bi skleniti, in pričakoval sem, da
                  bo v memorandumu vsaj v tej smeri dana neka misel, da moramo vsa ta področja, vse
                  vasi, vse zaselke, ki nimajo pravega dostopa in prave povezave po naši slovenski
                  zemlji, da bi morali to po hitrem postopku povezati. Na tem področju ni dostopov
                  za odkup mleka, mesa, kmetijskih proizvodov. Otroci gredo v šolo - še vedno - na
                  velike razdalje, peš. Za ta področja je trimetrski asfalt zelo velika dobrina brez
                  pločnika, brez javne razsvetljave. Ti ljudje so veseli, če gredo lahko h komu, ki
                  je bolj premožen in si je kupil mobitel ali h komu, ki ima telefon, na razdaljo 3
                  - 4 kilometre. Sedaj nimamo nobenega pregleda kako so ta področja pokrita. Moram
                  reči, da je pogosto boljša povezana teh področij na hrvaško stran, da so na
                  hrvaški strani dostikrat že uredili komunikacije.</p>
               <p>Poudaril bi še nekaj. Na področju, ki ga bolj natančno poznam, to je vsega skupaj
                  13 kilometrov meje krške občine, je bilo izseljevanje iz teh področij načrtno
                  skozi tako imenovano ekonomijo. V predelih kjer je predrago graditi komunikacije,
                  kjer je predrago graditi kanalizacijo, je predrago graditi vodovod. Se pravi,
                  najboljše je izseliti ljudi v jedra - to je na našem koncu našim predhodnikom,
                  tudi uspelo. Hkrati je na našem področju, na slovenski zemlji, kupljenih že 400
                  hektarjev zemljišč, ki so v lasti hrvaških državljanov. Še malo nadaljujmo, pa
                  bomo lahko rekli, da mejo počasi premaknemo. Ljudje, krajani, občani pričakujejo
                  nek premik v tej smeri. Ne pričakujejo jutri asfaltiranja ali neke zadeve.
                  Pričakujejo, da se v proračunu korak za korakom dela za to, da bi bil ta osnovni
                  standard, tudi na področjih, ki zahteva več vlaganj za isto količine dobrine, da
                  bi bil prisoten. Kakšne so možnosti, glede na to, če Vlada zavrne vse amandmaje,
                  ki smo jih mi - iz različnih skupin - vložili. Prvič. Občine ne bodo imele tolarja
                  za investicijo. Prav sedanje občine, tako kot so ta trenutek, na nek način blažijo
                  probleme tega neuravnovešenega standarda. Investicijska vlaganja, ki so bila svoj
                  čas, pojenjujejo. Dokaz za to je izrazito v gradivu, ki ga imamo, kjer vidimo, da
                  država iz leta več načrtuje, da je normalna rast pri pokojninskem in zdravstvenem
                  delu, da se lokalni del denarja na ta račun zmanjšuje in s tem onemogoča osnovni
                  del. Mislim, da je to zgrešeno. Želel bi, da bi odločal o dveh stvareh. Odločal v
                  takem krogu, da se s politiko opredelimo, koliko bomo kam vlagali, potem samo malo
                  korigiramo, ne pa da dobimo že sestavljen proračun in poskušamo po lokalističnih
                  zadevah vnesti nekatere stvari. Mislim, da čas ne dopušča povratka in da bomo
                  morali z vsemi amandmaji sprejeti proračun in delovati naprej ter več narediti, da
                  bomo izvajanje proračuna izredno kontrolirali.</p>
               <p>Memorandum, ali kakorkoli ga imenujemo, včasih je dilema o tem, ali je to akt, ki
                  naj ne bi imel posebnega trajnejšega vrednotenja, mislim, da vsaj za eno leto mora
                  veljati, ker konec koncev se moramo spomniti, na osnovi česa smo se odločali za
                  posamezne postavke. Jaz bi rad, da se memorandum dopolni, da Vlada dejansko tudi
                  to obmejno področje obdeluje temeljito in po svoji presoji, na osnovi vloženih
                  amandmajev naredi nek premik, nek korak v tej smeri, da bomo vsi skupaj občutili,
                  da je volja. Ta korak pričakujem.</p>
               <p>Drugo. Opozoril bi, da so demografsko ogrožena področja tudi s turističnega vidika
                  zelo zanimiva, tudi obmejna področja. Slovenija je tako majhna, da mora imeti
                  varno mejo in dostopnost do zadnjega kilometra ob meji, kajti pri nas je lepota
                  izražena v krajini, v različnosti krajine, v čistosti, miru. To je potencialno
                  področje, ki mu je treba omogočiti dostopnost.</p>
               <p>Prav tako ni nič jasnega o tem, kako spodbuditi družinsko politiko na tem
                  področju. Moj kolega je govoril v globalu. Jaz bi rad rekel takole. Tudi na tem
                  področju ni mogoče govoriti samo o tem, da bomo dali cesto, da bomo dali nekaj
                  drugega, če ne bomo naredili nekaj več za to, da bo mati z veseljem rodila, ker bo
                  vedela, da bo lahko oblekla otroka, ker bo vedela, da bo lahko zagotovila prevoz v
                  šolo in ker bo vedela, da bo lahko ta otrok popolnoma enakopravno bil vključen v
                  okolje, tako kot tisti, ki je bližje mesta ali pa bližje centra. Mislim, da je
                  treba skozi večjo spodbudo, torej z ukrepi naj si bo v smislu spodbud ali v obliki
                  usklajevanja dajatev, zmanjšanja dajatev dejansko večati interes za bivanje na tem
                  področju in zmanjšati skrb matere, staršev, ali bodo lahko na tem področju
                  pravzaprav živeli tudi če jih bo več. Več kot jih je, več je smeha, več je radosti
                  in tega se moramo vsi zavedati. Bojim se, da danes razpravljamo in razlagamo
                  tistim, ki vse te zadeve poznate in je znano. Meni je žal ali pa kot novinec sem
                  malce mislil, da bo drugače. Pričakoval sem, da bo ta stran polna, da bodo vsi
                  tisti, ki na nek način sooblikujejo proračunski del pa tudi na koncu koncev
                  usmeritve, poslušali. Kajti iz povzetkov  se lahko zgodi, da bodo tudi tiste
                  iskrice, ki so za povzeti, mogoče izgubljene. Verjamem, da je tudi nekaj plev,
                  vendar vsaj iskrice bi bilo treba pobrati. Hvala lepa.</p>
            </sp>
            <sp xml:id="SDZ1-Redna-07-1993-04-14.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Černelič. Besedo ima gospod Ciril Pucko.</p>
            </sp>
            <sp xml:id="SDZ1-Redna-07-1993-04-14.sp46">
               <speaker>CIRIL PUCKO:</speaker>
               <p>Hvala lepa. Spoštovani gospod predsednik, poslanke in poslanci! Verjetno nihče
                  izmed nas ni popoln. Če seveda kdo meni, da je, se iskreno opravičujem. In tak je
                  po mojem mnenju tudi ta memorandum. Zato bi ga želel v določenih segmentih
                  dopolniti.</p>
               <p>Na 7. strani govori o dohodkovni politiki, o politiki plač in cen in o
                  zmanjševanju konkurenčnosti našega blaga na tujih trgih. Menim, da je za to krivo
                  predvsem nesorazmerje med cenami domačih in s tem favoriziranih sektorjev ter
                  izvoznih sektorjev. Po tej plati se ohranjajo stari in ustvarjajo novi monopoli.
                  Zato predlagam sklep, da Vlada Republike Slovenije nemudoma pripravi in da v
                  obravnavo proti-monopolno zakonodajo. Iz memoranduma ni razvidno, kdo bo podpiral
                  realni sektor, to je tisti sektor, ki lahko edini pospeši gospodarsko rast.
                  Finančno disciplino lahko izboljša le pravna država in tržni mehanizmi, ne pa
                  nobena socialistična zakonodaja v smislu zakona o zavarovanju plačil v
                  dolžniško-upniških razmerjih.</p>
               <p>Če je zapiranje energetskih objektov glavna usmeritev energetske politike in
                  razvoja te panoge v Sloveniji, potem bomo verjetno zelo hitro zaostajali za
                  razvitimi, ne za 10, temveč za 30 in več let. Danes bi želel dobiti točne odgovore
                  na naslednja vprašanja: Kakšna je energetska politika Republike Slovenije in v tem
                  okviru razvoj naftno-predelovalne industrije v republiki? Ali se bomo v tej
                  strateški panogi popolnoma prepustili oskrbi iz tujine in kakšna je v tem primeru
                  alternativa za zaposlene v naftno-predelovalni industriji Slovenije?</p>
               <p>Pri prometnih povezavah manjkata dve bistveni stvari in sicer železniška povezava
                  Luke Koper z Republiko Madžarsko in izgradnja cestne povezave Koper - Gorica z
                  Lendavo.</p>
               <p>Od turizma pričakuje vlada 1 milijardo ameriških dolarjev deviznega priliva, pa
                  hkrati ničesar ne pove o tem kakšno bo njena propagandna dejavnost in izvedba
                  le-te. Pri projekciji gospodarskega razvoja Republike Slovenije manjka osnovni
                  pogoj za ta razvoj. To je način, kako bo Vlada vzpodbudila gospodarsko rast.</p>
               <p>Na strani 17 - menjava s tujino - ni nobenih podatkov o tem, koliko uvozimo kot
                  fizične osebe, čeprav po mojem mnenju ta delež ni nezanemarljiv in ima pomemben
                  vpliv na gibanje ekonomskih kategorij. Tako kot predvideva Vlada na strani 17 pri
                  nezaposlenosti, prav gotovo ne bo. Kajti padec bruto domačega proizvoda bo višji
                  kot le 1 %, se pravi, da bo tudi število novih brezposelnih višje.</p>
               <p>Takratni kandidat za mandatarja in kandidat za finančnega ministra sta me pred
                  dobrima dvema mesecema prepričevala kako se bo zmanjševal delež javne porabe v
                  bruto domačem proizvodu, da bi v letu 1995 padel delež odhodkov javnega sektorja
                  na okroglih 44,5 % bruto domačega proizvoda. To je bil takrat zame eden izmed
                  najpomembnejših argumentov, da sem sploh glasoval za izvolitev sedanje Vlade.
                  Sedanji memorandum in proračun, o katerem razpravljamo, zelo nazorno demantirata
                  takratne oblike. V proračunski razpravi na odboru sem opozarjal tudi na dejstvo,
                  da je višina primanjkljaja previsoka in da ga Vlada s predvidenim 67. členom
                  zakona želi še podvojiti. Zato bom tudi predlagal črtanje tega člena zakona.
                  Vendar pa je ta primanjkljaj po svoje tudi razumljiv, saj gre v višini več kot 20%
                  proračunskih odhodkov za plačevanje zapitka bivšega sistema in tega, bojim se,
                  naši davkoplačevalci ne vedo. Ne vedo, da plačujemo tako visoko ceno za propadli
                  sistem, ne da bi ob tem sploh poskušali najti krivce za vse zgrešene poteze. To je
                  verjetno tudi eden izmed prispevkov k novejši slovenski zgodovini, storiti vse, da
                  ne bi moral kdorkoli odgovarjati za napačne poteze v preteklosti.</p>
               <p>In na koncu menim, da je dejstvo, da enega izmed avtorjev tega memoranduma ni na
                  tem zasedanju, več kot ignorantsko do Državnega zbora. Hvala lepa.</p>
            </sp>
            <sp xml:id="SDZ1-Redna-07-1993-04-14.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Ciril Pucko. Besedo ima g. Poljšak Marjan. To razpravo bi še
                  opravili, potem pa napravili odmor do 16.00 ure.</p>
            </sp>
            <sp xml:id="SDZ1-Redna-07-1993-04-14.sp48">
               <speaker>MARIJAN POLJŠAK:</speaker>
               <p>Kar bom jaz povedal, je kritika vladne politike. Nesprejemljivo in destruktivno je
                  dovoljevanje davčnih utaj. Za tiste, ki davke plačujejo, so davki preveliki in
                  marsikoga dušijo. Predvsem dušijo v socialnem smislu tiste z najnižjimi dohodki in
                  podjetniškem smislu tiste, ki ne morejo konkurirati drugim, ki davke v manjši ali
                  večji meri utajujejo. Prepričan sem, da je ena tretjina davkov utajenih. Vlada naj
                  torej stopnjo davkov zmanjša, pobere pa naj jih od vseh, ki bi morali plačevati
                  davke. To je prva stvar.</p>
               <p>Ko se povprečen državljan ozira okoli sebe in se sprašuje, odkod nekaterim tako
                  visok standard, si mora odgovoriti, da je ena tretjina materialnega bohotenja nove
                  buržuazije iz utaje davkov. Ena stvar.</p>
               <p>Druga stvar.  Vsem je očitno razraščanje državne porabe ali družbene porabe. To je
                  predvsem večanje neproduktivne administracije in s tem povezano zadolževanje.
                  Vlada predlaga povečanje stroškov vladnih služb za 175%. Predlaga nakupovanje
                  novih objektov za svoje poslovanje in večanje sedanjih administrativnih enot in
                  ustanavljanje novih. Na koncu pa je efekt zelo skromen. Poglejmo primer Agencije
                  in Sklada za razvoj. To je povečanje administracije. Učinek je isti kot da jih ne
                  bi bilo. Kje pa konča denar za povečanje plač funkcionarjev in administracije?
                  Večino v nakupih potrošnih dobrin iz tujine. Nakupujejo si avtomobile in druge
                  luksuzne stvari. Nakupovanje obstoječih nepremičnin in ne za gradnjo novih. Denar
                  torej nikakor ne pospešuje proizvodnega ciklusa dela in ne daje novih delovnih
                  mest. Tak denar je brez smisla.</p>
               <p>Druga smer neproduktivnega nalaganja državnega denarja, torej denarja
                  davkoplačevalcev, je sanacija bank in podpiranje državnih izgubarjev. Tudi ta
                  denar večinoma ne bo končal v nekem delu in rezultatih tega dela. Absurdno je, da
                  državljani saniramo banke, ki kupujejo podjetja. Banke so res nekje zadolžene,
                  toda tudi podjetja so pri njih zadolžena in to se kompenzira. Potreba za sanacijo
                  bank je torej lažna. Zato je potrebno kot očiten primer preusmeriti denar za
                  sanacijo bank v dejavnost, ki bo zanesljivo odprla nova delovna mesta in bodo
                  trajne in začasne dobrine rezultat tega dela. Če Vlada ne ve za nič pametnejšega
                  predlagam, da se čim več družbenega denarja preusmeri v izgradnjo železnic in cest
                  za povezavo našega pristanišča Koper z Madžarsko. Madžarska in naprej Ukrajina in
                  Slovaška so naši novi ekonomski partnerji. Denar bankam in izgubarjem pa bo končal
                  večinoma pri nakupovanju obstoječih nepremičnin. Na koncu bodo te nepremičnine
                  lahko celo končale po metodi HIT v privatni lastnini. Če pa bo šel denar v
                  gradbeništvo, bo delovni ciklus pognan, delale bodo še tovarne gradbenega
                  materiala, pa tudi kmetijstvo, dam primer in podjetja kmetijske predelave in
                  široke potrošnje bodo imela malo več dela, ker bodo zaposleni več kupovali. Vlada
                  naj se torej ne izgovarja in naj poleg pospeševanja izvoza pospeši ciklus
                  proizvodnje znotraj države. Če Vlada nima tega namena, pa predlagam, da jo mi
                  poslanci tega zbora v to prisilimo z ustreznimi amandmaji.</p>
               <p>Še po domače bi povedal. Če ima kdo dosti denarja za luksuzni avto, za to bo
                  delala tuja tovarna. Če pa s tem denarjem zida hišo, potem bo zaposlil 10 sosedov
                  - zidarjev, ki bodo pri njem zidali. Kupoval bo gradbeni material od slovenske
                  tovarne, ki proizvaja. Dal sem samo primer, ker mi nekateri namigujete, da je
                  mogoče smešno, ampak je pa evidentno. Navaden kmečki gospodar zna obračati tako
                  denar, lahko obrača tako denar, da imajo iz tega denarja domači ljudje kruh, ne pa
                  tuji. Če pa vlagaš v nepremičnine in kupuješ to tovarno, ali drugo tovarno, zaradi
                  tega se ne bodo nova delovna mesta odpirala.</p>
            </sp>
            <sp xml:id="SDZ1-Redna-07-1993-04-14.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Poljšaku. Predlagam odmor do 16.00 ure. Prosim, da smo točni, ker
                  bomo verjetno glasovali. Saj se moramo opredeliti do predlogov gospoda Omana in
                  gospoda Janeza Podobnika.</p>
            </sp>
            <stage type="time">(Seja je bila prekinjena ob 14. uri in se je nadaljevala ob 16.02
               uri.)</stage>
            <sp xml:id="SDZ1-Redna-07-1993-04-14.sp50">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice, spoštovani kolegi, nadaljujemo sejo. Besedo ima gospod Žaro
                  Pregelj.</p>
            </sp>
            <sp xml:id="SDZ1-Redna-07-1993-04-14.sp51">
               <speaker>ŽARKO PREGELJ:</speaker>
               <p>Spoštovani! Ne bom vsebinsko razpravljal o proračunskem memorandumu, ker menim, da
                  je bilo že veliko povedanega in da moja razprava bistveno ne bi pripomogla k temu
                  dokumentu, poleg tega pa ugotavljam oz. se sprašujem, čemu razpravljati o
                  dokumentu, čemu kakršno koli razmišljanje, ko pa nihče ne bo dolžan to
                  razmišljanje, ta mnenja kamorkoli vključiti.</p>
               <p>Kaj se danes dogaja? Razpravljamo o nekih dokumentih, ki niso ne poročila ne
                  stališča ne sklepi ne programi niti nimajo nekega naslova, nekega akta, ni ne
                  resolucija ne deklaracija ne zakon nič podobnega, kajti enostavno predlagano je
                  bilo, da naj tega dokumenta Državni zbor ne bi sprejemal. Zakaj ta dokument sploh
                  je pred nami? Hkrati opažam, da je zakon o proračunu pomanjkljivo opremljen, da mu
                  manjka uvod, da niso pojasnjeni cilji, na koncu je sicer neka obrazložitev, to je
                  pa tudi vse.</p>
               <p>Odbor za infrastrukturo je predlagal, da se del memoranduma, to je predvsem
                  začetni del, temeljne usmeritve gospodarske in socialne politike v letu 93 ter
                  projekcija gospodarskega razvoja oz. okviri porabe v letu 93, da se sprejmejo kot
                  uvodni del zakona. Vsekakor bi bila to mogoče neka normalna rešitev, hkrati pa
                  ugotavljam, kot že nekaj mojih predhodnikov, da v bistvu memorandum, tako kot je
                  bil zamišljen in kot je tudi predlagan kot poseben akt državnega zbora v novem
                  poslovniku, pač da je bil memorandum zamišljen kot dokument, ki naj ga Državni
                  zbor sprejme in to ne hkrati s proračunom, ampak nekaj mesecev prej. Memorandum
                  naj bi dajal osnovne smernice, osnovna programska načela, tudi naj bi določal meje
                  porabe za naslednje leto in na podlagi teh načel in usmeritev naj bi si oblikoval
                  državni proračun.</p>
               <p>Jasno je, da zdaj v tem primeru, ko smo že dobili državni proračun, narejen po
                  nekem določenem razredu, je sprejetje takega memoranduma v bistvu zgolj formalno
                  ali pa neformalno dejanje. Osebno predlagam, da te dokumente, te materiale, ki jih
                  imamo pod naslovom proračunski memorandum sprejmemo danes kot osnutek za izdelavo
                  pravega memoranduma. Na podlagi današnje razprave in obstoječih dokumentov, naj
                  Vlada do sprejetja, se pravi, do končne obravnave proračunskega zakona pač
                  pripravi memorandum tako, kot naj bi ga pripravila v bodoče, nekaj mesecev pred
                  sprejemanjem proračuna in naj Državni zbor ta memorandum sprejme ali pa
                  zavrne.</p>
               <p>Celotna razprava je danes v bistvu razprava v prazno, v kolikor se na podlagi te
                  razprave ne sprejmejo določeni dokumenti, določeni sklepi ali kaj podobnega in
                  takega načina Državni zbor ne sme sprejemati. Ne sme sprejemati takega odnosa
                  Vlade do Državnega zbora, da so mu pač ponudili nekaj papirjev v razpravljanje, da
                  Državni zbor razpravlja zato, ker mu je všeč razpravljati, na koncu pa nič ne
                  sprejme. To ni namen Državnega zbora, zato soglašam z vsemi tistimi, ki zahtevajo,
                  da se o proračunskem memorandumu glasuje, predlagam, da danes glasujemo o teh
                  dokumentih kot o osnutku za proračunski memorandum. Vsi predvidevamo, da to ne
                  more biti končni dokument in da Vlada do sprejemanja oziroma do glasovanja o
                  proračunu za leto 1993 pripravi celovit dokument, tak, ki ga bo moč popraviti, če
                  bo potrebno, z ustreznimi amandmaji in ga predloži Državnemu zboru v sprejem. Do
                  takrat, kot sem že na začetku omenil, vsebinsko ne bom razpravljal. Mislim, da je
                  sam dokument marsikje izčrpen, si pa v marsikaterih zadevah nasprotuje. Dokler ne
                  bo jasno, kaj bomo s tem dokumentom počeli, je zame vsebinska razprava nepotrebna.
                  Hvala lepa.</p>
            </sp>
            <sp xml:id="SDZ1-Redna-07-1993-04-14.sp52">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Pregelj. Besedo ima gospod Ivo Verzolak.</p>
            </sp>
            <sp xml:id="SDZ1-Redna-07-1993-04-14.sp53">
               <speaker>IVAN VERZOLAK:</speaker>
               <p>Hvala gospod predsednik, spoštovane poslanke in poslanci! Škoda da ni več
                  predstavnikov Vlade, mislim pa da je nekdo, ki je za te zadeve pristojen. Čisto na
                  kratko bi povedal določene stvari. Kje ima Vlada službe, ki bi bile sposobne
                  poiskati in vrniti vsaj del kapitala, ki je pobegnil v tujino, doma pa izterjati
                  vsa sredstva na račun dajatev in davkov. Samo za pojasnilo, za kako velika
                  sredstva gre, navajam znesek neizterjane dohodnine. Po podatkih, objavljenih v
                  Delu ni izterjane 1/4 dohodnine. To je pri zbrani dohodnini, ki znaša 48,2
                  milijarde tolarjev, 1/4 - 12 milijard tolarjev. Mislim, da se ob tem lahko vsi
                  skupaj zamislimo. Denar, ki leži na cesti in ga nismo uspeli pobrati. V parlamentu
                  se obremenjujemo in podajamo žogico za nekaj sto tisoč tolarjev in se ob tem
                  naprezamo. Vlada bi morala o tem razmisliti in ustrezno ukrepati. Hvala lepa.</p>
            </sp>
            <sp xml:id="SDZ1-Redna-07-1993-04-14.sp54">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Verzolak. Besedo ima gospod Franc Lipoglavšek.</p>
            </sp>
            <sp xml:id="SDZ1-Redna-07-1993-04-14.sp55">
               <speaker>FRANC LIPOGLAVŠEK:</speaker>
               <p>Hvala lepa. Spoštovane kolegice in kolegi! Želel bi opozoriti na neusklajenost
                  memoranduma znotraj in tudi memoranduma in zakona o proračunu. Gre za področje
                  energetike, konkretno za hidroelektrarno Vrhovo. Na 13. strani govori - področje
                  energetike, druga alinea - da bi se dokončala hidroelektrarna Vrhovo. Pri
                  Ministrstvu za gospodarske dejavnosti, postavka 1832, na strani 57 - obrazložitve,
                  da je hidroelektrarna Vrhovo v zaključni fazi. Tečejo zaključna dela za poskusno
                  obratovanje, ki je predvideno v juliju 1993. Za dokončanje je bilo najetih 38.188
                  DEM. V tem znesku niso v celoti upoštevani stroški kredita in dodatna dela zaradi
                  visokih voda iz leta 1992. To pomeni, da 13. stran, dokončanje hidroelektrarne,
                  prihaja pod vprašaj, ker niso predvidena vsa dela.</p>
               <p>Druga zadeva je, da memorandum ni usklajen z zakonom. V zakonu o proračunu je
                  predvideno 400 milijonov, za dokončanje del pri Ministrstvu za gospodarske
                  dejavnosti. Področje hidroelektrarne dejansko posega na več področij. Če se
                  spomnite, smo pred dvemi zasedanji dobili odgovor Vlade, da bo urejena
                  koordinacija za dograditev hidroelektrarne v gospodarskem ministrstvu pri
                  Sekretariatu za energetiko. Ta koordinacija še ni zaživela, zlasti, ker
                  Ministrstvo za urejanje prostora nima predvidenih sredstev, so pa predvidene z
                  lokacijskim načrtom čistilne naprave. Prav tako je področje prometa in zvez.
                  Ministrstvo za promet nima predvidenih sredstev za cestno povezavo skozi Vrhovo,
                  kar je prav tako pogoj za dokončanje hidroelektrarne. Še nekaj teh zadev je tudi
                  pri Ministrstvu za promet. Gre za glavno progo Ljubljana - Zagreb oziroma Zidani
                  Most - Zagreb. Urejanje dela na tem področju, tako da obstaja vprašanje, če bo ta
                  hidroelektrarna resnično začela obratovati v juliju oziroma, če bo v letu 1993
                  dokončana, tako kot je predvideno v področju energetike, na 13. strani.</p>
               <p>Predlagam, da Vlada prouči to neskladje in da sama pripravi amandmaje za
                  uresničitev nalog, na 13. strani - dokončanje hidroelektrarne Vrhovo, s tem, da se
                  ali sredstva ustavijo pri Ministrstvu za gospodarstvo in se potem z obrazložitvijo
                  predvidi, kje se bodo ta sredstva in zakaj se bodo ta sredstva tudi porabila, ali
                  pa je druga varianta, da napišemo nedovršni čas na 13. strani in dokončujemo
                  hidroelektrarno Vrhovo v 93 letu in jo bomo potem v 94. letu mogoče končali.</p>
               <p>Opozoril bi pa še to, hidroelektrarna Vrhovo naj ne bi šla predolgo v poskusno
                  obratovanje, ker bo delovala kot pretočna in v tem primeru ne bo polno
                  izkoriščena, v bistvu bodo sredstva, velika sredstva, ki so bila vložena in ki že
                  danes ne dajejo tega, kar bi morala zaradi zamika gradnje, bodo neracionalno
                  vložena, ker predvideno je, da bi hidroelektrarna Vrhovo delala v času konic, to
                  je zjutraj in eventualno zvečer, zato je tudi 11 km zajeza v strugi Save.</p>
               <p>Torej predlagam, da vlada prouči, kot sem že dejal in da dopolni memorandum oz.
                  zakon z lastnimi amandmaji. Hvala.</p>
            </sp>
            <sp xml:id="SDZ1-Redna-07-1993-04-14.sp56">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Lipoglavšek. Besedo ima gospod Jagodnik.</p>
            </sp>
            <sp xml:id="SDZ1-Redna-07-1993-04-14.sp57">
               <speaker>JOŽE JAGODNIK:</speaker>
               <p>Gospod predsednik, spoštovani zbor! Skozi goščavo besed - namenjene zdaj tem zdaj
                  drugim efektom - bi se rad pritolkel h konkretnejšim sklepom v zvezi z
                  memorandumom.</p>
               <p>Najprej nekaj besed za uvod. Tudi današnja razprava je pokazala, da je naša skupna
                  pozornost v precejšnji meri namenjena skladnejšemu regionalnemu razvoju. V
                  memorandumu je o tem govor samo posredno, povsem neposredno pa so danes poslanci
                  vzpostavljali vrsto vprašanj npr. cestni križ, regionalne mreže cest, slovenske
                  železnice, magistralne in regionalna, demografsko ogrožena območja, obmejna
                  območja, financiranje občin, zmanjševanje tega financiranja v proračunu 93 s 6 na
                  4 %, zaposlovanje in socialno politiko, ki je v centru drugačna, kot na obrobju
                  itd.</p>
               <p>Posebno skrb vzbujajo tudi naša t.i. nekoč velika središča, ki so tako in tako že
                  plačala svoj gospodarski, socialni, ekološki davek - nekdanje nedavne - silne
                  industrializacije in so zdaj še posebej v zagatnem položaju. Npr. družbeni
                  proizvod Maribora je v 8 letih dobesedno prepolovljen, stopnja nezaposlenosti
                  znaša v tem trenutku nekaj nad 19 %, kar je 5 % nad državnim povprečjem, umirajo
                  t.i. revirji, kjer je še toliko manj manevrskega prostora za kakršnokoli
                  perspektivo. Na Kozjanskem nam vedo povedati, da pravzaprav nimajo možnosti
                  asfaltirati niti enega samega km regionalne ceste itd., itd.. Morda primeri niso
                  najboljši, pa vendarle, v razpravi o memorandumu, ki spremlja proračun je najbrž
                  prava priložnost, da vsega tega ne spregledamo in odrinemo na rob, češ, saj
                  pripravljamo vendar sistem, ki bo sam po sebi razreševal odprta vprašanja tudi
                  regionalizma.</p>
               <p>Ob tem memorandumu, ki seveda, žal, ni predmet sprejemanja, se ponuja priložnost
                  in predlagam Državnemu zboru naslednji sklep:</p>
               <p>Vlada Republike Slovenije naj za Državni zbor v roku dveh mesecev, najkasneje pa
                  do jeseni pripravi podrobno analizo regionalnega razvoja Slovenije, vlaganj in
                  njihovih učinkov za zadnje triletno obdobje. Poudarki take razčlembe naj slonijo
                  na analizi socialne podobe, gospodarske in prometne infrastrukture in deleža javne
                  porabe. Taka analiza regionalnega razvoja Slovenije, dopolnjena z razpravo na
                  Državnem zboru naj bo tudi sestavni del memoranduma ob sprejemanju proračuna
                  94.</p>
               <p>Skratka, memoranduma v prihodnje naj ne bi bilo več brez razdelanega sistema
                  razvoja politike regionalnega razvoja Slovenije. Hvala lepa.</p>
            </sp>
            <sp xml:id="SDZ1-Redna-07-1993-04-14.sp58">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jagodnik. Repliko ima gospod Šešerko.</p>
            </sp>
            <sp xml:id="SDZ1-Redna-07-1993-04-14.sp59">
               <speaker>DR. LEO ŠEŠERKO:</speaker>
               <p>Gospod predsednik, hvala lepa. Jaz se želim referirati na tisto, kar je govoril
                  gospod Lipoglavšek v zvezi s hidroelektrarno Vrhovo. Ta apel je bil očitno
                  dobronameren in opozorilo, da proizvodnja tu ni optimalna. Gradnja že sama po sebi
                  povzroča izgubo velikih sredstev.</p>
               <p>Še večji problem je, da tudi poraba te elektrike ne bo preveč racionalna, in to
                  zaradi prenizke cene električne energije oz. zaradi tega, ker cena električne
                  energije, ki bo s to elektrarno pridobljena in ki je pridobljena v drugih
                  elektrarnah,</p>
               <p>ni pokrita s plačanimi računi, zato tisti, ki uporabljajo to elektriko, jo pač
                  rabijo, kakor se jim zdi, zlasti neracionalno in zato je povsem narobe, če mi tu s
                  tega mesta apeliramo na Vlado, naj daje še več denarja v ta namen.</p>
               <p>Ker to pomeni, da mi silimo Vlado, da usmerja sredstva iz proračuna v dosti
                  neuspešne investicije. Zato je prava druga pot. To se pravi, mi moramo doseči, da
                  bo Vlada omogočila elektrogospodarstvu, da bo samo začelo racionalno poslovati, se
                  pravi da bo najemalo komercialne kredite in da bodo ti komercialni krediti pokriti
                  z uspešno prodajo električne energije. Na tak način bomo dosegli tako na strani
                  proizvodnje kot na strani potrošnje maksimalen rezultat. Da je Vlada tu v precepu,
                  zato ker želi brzati inflacijo sem opozarjal že vnaprej, ampak s sedanjim
                  konceptom totalnega zamrznjenja, zlasti pa s toleriranjem, da veliki neplačniki
                  mirno rabijo energijo in celo dobivajo od Vlade še prav posebne popuste ne peljejo
                  nikamor. Zato predlagam Vladi, da ne sprejme tega sicer dobronamernega predloga
                  gospoda Lipoglavška, ampak nasprotno, da tu obrazloži, kakšno strategijo cen bo
                  izvajala, tako da bo slovensko gospodarstvo prišlo nazaj v svoje ravnovesje in da
                  bo začelo produktivno delovati. Hvala lepa.</p>
            </sp>
            <sp xml:id="SDZ1-Redna-07-1993-04-14.sp60">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šešerko. Besedo ima gospod Jože Pučnik.</p>
            </sp>
            <sp xml:id="SDZ1-Redna-07-1993-04-14.sp61">
               <speaker>DR. JOŽE PUČNIK:</speaker>
               <p>Gospod predsednik, spoštovane poslanke in poslanci! Socialdemokrati smo prebrali
                  memorandum dokaj temeljito, upam, in prišli smo do naslednjega sklepa:</p>
               <p>To je res memorandum, to je nekaj, kar je Vlada pripravila za to, da poslanci
                  lažje razumejo argumente, po katerih so v Vladi sestavljali te številke, ki jih
                  pač imamo v tem drugem delu v tem, bi rekel, pravem delu proračuna. Zato menimo,
                  naj se o tem dokumentu, ki ni program neke ekonomske politike, da bi bil program,
                  manjka mnogo, ki ni niti nekaj drugega, kar bi bilo, kar bi imelo podobo
                  dokumenta, o katerem naj zbor sklepa, ga sprejme oz. zavrne, zato pač menimo, da
                  naj matično telo, kakor je že pravzaprav deloma v osnutku narejeno, pripravi
                  predlog sklepov v zvezi s tem memorandumom in da se zbor odloča o teh sklepih.</p>
               <p>V tej zvezi smo tudi Socialdemokrati pripravili dodatek, amandma k tem sklepom.
                  Ideja tega amandmaja, ki ste ga dobili, ki ga imate na mizi je naslednja:</p>
               <p>Če hočemo resno jemati problematiko cestne infrastrukture, moramo poseči po
                  dodatnih virih financiranja. Iluzija je pričakovati, da bomo ob današnji
                  gospodarski situaciji, ob socialnih bremenih, ki jih imamo kot posledico te
                  gospodarske situacije, lahko v naslednjih letih dobili dovolj sredstev, da bi
                  lahko z njimi gradili kaj več kot nekaj kilometrov avtoceste na leto in to je
                  seveda odločno premalo.</p>
               <p>Druga stvar, ki je ne smemo pozabiti je to: mnogo se govori o koncesijah in s tem
                  se razširja tudi naivna predstava, kakor da bomo s koncesijo dobili zdaj maso
                  denarja v deželo in da nam ne bo potrebno dodati k tem koncesijam in da bomo tako
                  rekoč s pomočjo tujega kapitala, kakor se poenostavljeno reče, zgradili naš
                   avtocestni križ. To seveda ni res, strokovnjaki oz. tudi laiki dobro vemo, da če
                  hočemo koncesije dobiti, moramo dati najmanj tretjino ali pa tudi več lastnih
                  sredstev, bodisi v obliki odkupa zemljišč bodisi tudi v kapitalni obliki.</p>
               <p>To se pravi, mi rabimo tudi dodatna sredstva tudi, če računamo na koncesije. S
                  posojili od zunaj, saj s tistimi ugodnimi, je natanko tako: brez lastnega deleža
                  ne bomo prišli do ugodnih kreditov za izgradnjo avtocestnega omrežja.</p>
               <p>Predlagamo poseben sklad, neko drugačno obliko financiranja. Pri tej ideji gre za
                  to, ker se bojimo, če bi sredstva iz povečane cene goriva pritekala v integralni
                  proračun, bi za ceste - zaradi razlogov, ki jih poznamo, zaradi velikih potreb -
                  ostalo malo. To ne bi pomenilo odločne poteze v smeri izgradnje avtocestnega
                  križa. Če hočemo to - vsepovsod se sliši, da hočemo - po tem moramo dovolj odločno
                  zastaviti in zagotoviti neka sredstva. Za sklad govori tudi to. Izgradnja avtocest
                  bo trajala vrsto let. Vsa sredstva ne bodo porabljena prvo leto. Morda se bo prvo
                  leto manj porabilo kakor drugo leto. V skladu bi se sredstva zbirala, seveda pod
                  ustreznim nadzorom in strogo namensko. Če ne zagotovimo stroge namenskosti uporabe
                  teh sredstev, je vsa zadeva izgubljena. Naj opozorim na psihološko pripravljenost
                  slovenskega prebivalstva za financiranje avtocestnega omrežja. Vsem je znano, mi
                  imamo zelo poceni bencin, zelo poceni gorivo. Še vedno je predrago za naš
                  standard, to rad priznam, glede na primerjave z drugimi je to nekaj, kar bi
                  slovensko prebivalstvo sprejelo, če bi zagotovili strogo namenskost. Naši
                  prebivalci takega zviševanja cen goriva ne bi sprejeli, če to ne bi bilo
                  zagotovljeno.</p>
               <p>Da končam. Zavzemamo se za to, da bi ta amandma prišel v sestavo sklepov, o
                  katerih bo glasoval odbor in da bi - morda v naslednjem mesecu - prišli do
                  predloga zakona, po katerem se odredi - mislim, da je to ena od možnih poti -
                  povišanje cene goriva in stroga namenskost in ustanovitev oziroma formiranje
                  sklada. Zaradi mene je ta sklad lahko v okviru finančnega ministrstva. Ne gre za
                  to, važno je, da se zagotovi strogo namenska uporaba teh sredstev.</p>
               <p>V tem smislu bomo Socialdemokrati glasovali proti glasovanju o memorandumu in za
                  sklepe, ki jih bo predložila ustrezna matična komisija. Hvala lepa.</p>
            </sp>
            <sp xml:id="SDZ1-Redna-07-1993-04-14.sp62">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Pučniku. Želi še kdo besedo? Prosim, replika, gospod
                  Lipoglavšek.</p>
            </sp>
            <sp xml:id="SDZ1-Redna-07-1993-04-14.sp63">
               <speaker>FRANC LIPOGLAVŠEK:</speaker>
               <p>Gospod predsednik, kolegice in kolegi! Gospodu Šešerku bi odgovoril. Nisem se
                  zavzemal, da mora biti elektrarna. Zavzemal sem se, da je v memorandumu in v
                  zakonu to usklajeno; da na eni strani ne govorimo o dokončanju, na drugi, da
                  manjka sredstev. Jaz se ne zavzemam, da mora biti elektrarna za vsako ceno. Če
                  elektrarna bo, po tem morajo biti izpolnjeni vsi pogoji, da bo lahko normalno
                  delovala. Če je pa cena previsoka, naj inštitucije o tem povedo, jaz nisem o ceni
                  ničesar rekel; kar je je tu, to moramo na nek način rešiti. Hvala lepa.</p>
            </sp>
            <sp xml:id="SDZ1-Redna-07-1993-04-14.sp64">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Lipoglavšek. Želi še kdo besedo? Želi morda predstavnik Vlade
                  besedo?</p>
               <p>Ker ne želi nihče več razpravljati, zaključujem razpravo. Odločiti moramo o
                  predlogu gospoda Omana in gospoda Janeza Podobnika, ki sta predlagala, da se o
                  memorandumu glasuje, če prav Vlada izrecno pojasnjuje, da memorandum ni predmet
                  glasovanja in sprejemanja v Državnem zboru, ker je to akt Vlade. Zato ponovno
                  poudarjam, da proračunski memorandum, kot akt Državnega zbora, ni predviden. Kaj
                  pomeni sprejem ali ne sprejem proračunskega memoranduma kot akta Državnega zbora
                  in kakšne so posledice za Državni zbor ali Vlado, če je memorandum sprejet ali ne,
                  ne vemo. Zato lahko sprejmemo le stališča do tega akta Vlade in Vladi naložimo
                  določeno ravnanje oziroma poročanje o uresničevanju stališč. Proračunski
                  memorandum bomo lahko uvedli v novem poslovniku kot akt, ki bo predmet glasovanja
                  in sprejemanja v Državnem zboru. Tako je v osnutku poslovnika, ki smo ga včeraj
                  obravnavali, že predvideno. Predlagam, da zato ostanemo pri mojem uvodnem
                  predlogu, ki je dogovorjen tudi z vodji poslanskih skupin, to je, da odbor vaše
                  razprave upošteva pri pripravi končnega besedila predloga stališč in sklepov, o
                  katerih bomo odločali v nadaljevanju seje. Sprašujem gospoda Omana in gospoda
                  Janeza Podobnika, če vztrajata pri svojem predlogu ? Vztrajata! Ker poslanca
                  vztrajata pri predlogu, da se memorandum sprejema kot akt Državnega zbora, dajem
                  ta predlog na glasovanje. Ugotovimo navzočnost, prosim. <stage>(72
                     prisotnih.)</stage></p>
               <p>Kdo je za tak predlog? <stage>(30 poslancev.)</stage> Kdo je proti temu predlogu?
                     <stage>(39 poslancev.)</stage></p>
               <p>Ugotavljam, da predlog ni sprejet.</p>
               <p>S tem prekinjamo to točko. Z odločanjem bomo nadaljevali prihodnji teden.</p>
               <p>Prehajamo na 2.b) točko dnevnega reda: predlog zakona o izvrševanju proračuna in o
                  proračunu Republike Slovenije za leto 1993. Ta del seje bo vodil gospod Kreft.</p>
            </sp>
            <sp xml:id="SDZ1-Redna-07-1993-04-14.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo na 2.b) točko dnevnega reda - predlog zakona o izvrševanju
                  proračuna. Prosim.</p>
            </sp>
            <sp xml:id="SDZ1-Redna-07-1993-04-14.sp66">
               <speaker>ŽARKO PREGELJ:</speaker>
               <p>Se opravičujem. Nastopam proceduralno. Nekaj mi ni čisto jasno. Pri prejšnji
                  točki, kar se tiče proračunskega memoranduma, je bilo rečeno, da bomo o tem
                  glasovali prihodnjič in da bomo glasovali o nekih stališčih in sklepih, ki bi jih
                  pripravil matični odbor. Na podlagi česa bodo ta stališča pripravljena? Jaz sem
                  dal neko pobudo in sem predlagal, da se ta razprava upošteva. Ali se upošteva v
                  teh stališčih ali v glasovanju o memorandumu? Da ne bomo glasovali o memorandumu
                  smo se že izjasnili. Treba se je še izjasniti, kaj bo z našo razpravo, ki smo jo
                  danes opravili. Nihče ni obvezen. Tudi odbor ni obvezen upoštevati te razprave pri
                  svojih stališčih in sklepih. Dajmo svojemu delu vrednost, ki mu gre. Nismo vse
                  dopoldne uporabili za to, da bi govorili tem stenam, ki že znajo vse na pamet.
                  Mislim, da tukaj manjka sklep, da zadolžimo Odbor za finance in proračun - kot
                  matično delovno telo - da upošteva to razpravo in pripravi stališča in sklepe.
                  Hvala lepa.</p>
            </sp>
            <sp xml:id="SDZ1-Redna-07-1993-04-14.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa za proceduralni predlog. Sam mislim, da je samo po sebi razumljivo, da
                  naše lastno delovno telo dela na podlagi razprave; če obstaja želja, lahko tak
                  sklep posebej sprejmemo za garancijo. Vemo pa tudi, da so bili v razpravi dani
                  nekateri konkretni, amandmajsko oblikovani predlogi k gradivu stališča in sklepi,
                  ki smo ga vsi pravočasno prejeli. Dodatno pozivam vse poslanke in poslance, da
                  delovnemu telesu dostavijo, eventualno tudi druge amandmajsko oblikovane predloge,
                  preden bo to delovno telo zasedalo. Sam predlog sklepa lahko damo na glasovanje
                  seje; samo po sebi je razumljivo, da bo razprava upoštevana v delu delovnega
                  telesa. Prosim.</p>
            </sp>
            <sp xml:id="SDZ1-Redna-07-1993-04-14.sp68">
               <speaker>MAG. HERMAN RIGELNIK:</speaker>
               <p>Gospod Pregelj, v uvodu k tej točki proračunski memorandum za leto 1993, sem
                  povedal tudi tole, citiram:</p>
               <p><q>"Glede na povedano v sedanjih dogovorih vas prosim, da se v razpravi opredeljujete
                  do predlaganih stališč in sklepov seveda v amandmajski obliki, da bo lahko odbor
                  te amandmaje upošteval pri pripravi končnega predloga stališč in sklepov o katerih
                  bomo odločali v nadaljevanju seje."</q></p>
               <p>Jaz mislim, da je s tem  saturirana tudi vaša želja.</p>
            </sp>
            <sp xml:id="SDZ1-Redna-07-1993-04-14.sp69">
               <speaker>PODPREDSEDNIK DR. LEV KREFT:</speaker>
               <p>Prosim. Samo ne proceduralne debate, ker je ne sme biti, ker potem moramo takoj
                  glasovati. Edino, če želi gospod Pregelj obrazložiti zdaj po pojasnilu svoj
                  predlog. Potem moramo pa glasovati, ker ni razprave o proceduralnih predlogih. O
                  teh se samo takoj glasuje. Če želi gospod Pregelj formulirati svoj proceduralni
                  predlog, prosim, tako da bomo lahko o njem glasovali.</p>
            </sp>
            <sp xml:id="SDZ1-Redna-07-1993-04-14.sp70">
               <speaker>ŽARKO PREGELJ:</speaker>
               <p>Spoštovani, jaz se strinjam, da je bilo to rečeno na začetku seje. Ampak jaz sem
                  predlagal nekaj drugega. Še vedno sprašujem, kaj je z našo razpravo. Namreč tukaj
                  so zahtevani amandmajski popravki stališč in sklepov, ki jih bo pripravil Odbor za
                  proračun. Toda kaj je s to razpravo. Ta razprava je šla v prazno. To je dejstvo.
                  Nihče ni dolžan, tudi odbor ne, da je ne upošteva. Kajti kot veste, pri vsakem
                  aktu, ki ga je ta zbor sprejemal do zdaj, smo vedno sprejeli tisti znameniti
                  sklep: ob upoštevanju razprave pripravi predlagatelj ali predlog zakona ali
                  karkoli. In tukaj zdaj tega ni. Res da je namreč za zakon, o proračunu smo se
                  zmenili, da je amandmajski v zadnji fazi. Ampak razprava o memorandumu pa ni imela
                  nobene faze. Ne vem, če me uspete razumeti, da se v bistvu vrtimo v praznem
                  prostoru, ker nismo temu dokumentu, tej razpravi dali neke osnove, ki jo poslovnik
                  omogoča. Mi lahko sprejmemo te dokumente kot neka poročila, kot kakor kaj. Ni
                  treba kot proračunski memorandum, ker dejansko res v poslovniku tega akta še ni.
                  Zato sem predlagal, da se vsa ta razprava, ki je bila opravljena, nekje upošteva.
                  In dajem predlog, da ta zbor sklene oziroma naloži Odboru za proračun in finance,
                  da ob upoštevanju te razprave pripravi stališča in sklepe.</p>
            </sp>
            <sp xml:id="SDZ1-Redna-07-1993-04-14.sp71">
               <speaker>PODPREDSEDNIK DR. LEV KREFT:</speaker>
               <p>Slišali ste predlog. O tem ni nadaljnje razprave, ker gre za proceduralen predlog.
                  Dajem ga na glasovanje. Želite v zvezi s tem predlogom? O proceduralnih predlogih
                  ni razprave. Takoj se glasuje na proceduralni predlog. Tako imamo v poslovniku.
                  Razen, če imate še kakšen drugačen proceduralni predlog o drugih stvareh.</p>
            </sp>
            <sp xml:id="SDZ1-Redna-07-1993-04-14.sp72">
               <speaker>STANE FRIM:</speaker>
               <p>Gospod predsednik je prej povedal pogoje in mislim, če je kdo razpravljal o tem in
                  če je bil pripravljen vnesti v tiste naše predloge, je lahko dal to v pisni obliki
                  in o tem bo odbor razpravljal oziroma sprejemal, če je takšna zadeva, da oceni. Iz
                  celotne razprave pa verjetno ne bo mogel vnesti v samo poročilo, ker so lahko zelo
                  različna mnenja, ki jih potem ne moreš v takšnem poročilu upoštevati.</p>
            </sp>
            <sp xml:id="SDZ1-Redna-07-1993-04-14.sp73">
               <speaker>PODPREDSEDNIK DR. LEV KREFT:</speaker>
               <p>Sicer bi to pojasnilo lahko dal tudi jaz sam. Upam, da je jasno, da bo delovno
                  telo pripravilo predlog stališč in sklepov in da bo o tem seveda pred glasovanjem
                  glede na spremembe, ki jih bo vneslo, ponovno razprava in da bomo o samem gradivu,
                  ki ga sprejemamo, to so pa stališča in sklepi in ne memorandum pač ob tem novem
                  predlogu dopolnili in tako dalje pač imeli ponovno razpravo. Ne glede na to pa
                  dajem predlog gospoda Preglja na glasovanje, ker sem to tudi po poslovniku
                  dolžan.</p>
               <p>Prosim, da ugotovimo prisotnost. <stage>(71 prisotnih poslancev.)</stage></p>
               <p>Kdo je za predlog? <stage>(23 poslancev.)</stage> Kdo je proti? <stage>(39
                     poslancev.)</stage></p>
               <p>Ugotavljam, da predlog ni sprejet.</p>
               <p>Hvala lepa. Prosim, gospod Podobnik.</p>
            </sp>
            <sp xml:id="SDZ1-Redna-07-1993-04-14.sp74">
               <speaker>MARJAN PODOBNIK:</speaker>
               <p>Spoštovani! Včeraj smo ob razpravi ob sprejemanju dnevnega reda razpravljali o
                  vprašanju dodatkov v zvezi s sanacijo bank in Elana. Kljub dolgi razpravi nismo
                  uspeli sprejeti drugega sklepa, kot to, da se bo stvar obravnavala v okviru točke
                  proračun. Zdaj bomo prišli k tej točki, zato tukaj direktno sprašujem gospoda
                  Gasparija, ali imate pripravljene te podatke in kdaj jih bomo dobili v roke oz.,
                  če jih nimate pripravljene oz., če jih ne mislite dati v vpogled, da obrazložite,
                  zakaj ne.</p>
            </sp>
            <sp xml:id="SDZ1-Redna-07-1993-04-14.sp75">
               <speaker>PODPREDSEDNIK DR. LEV KREFT:</speaker>
               <p>Gospod Podobnik, moram opozoriti, da nisem še odprl razprave o tej točki dnevnega
                  reda.</p>
            </sp>
            <sp xml:id="SDZ1-Redna-07-1993-04-14.sp76">
               <speaker>MARJAN PODOBNIK:</speaker>
               <p>Namreč sprašujem proceduralno, proceduralno zato, ker smo razpravljali o točki
                  dnevnega reda, sklenjeno pa je bilo, da ne bo posebne točke dnevnega reda, pač pa
                  v okviru te točke. Ker pa ob samem dnevnemu redu ni nikjer navedeno, kje v okviru
                  te točke je ta razprava, to pomeni, da nimate nobene posebne obveznosti do tega
                  vprašanja, sprašujem gospoda ministra, ali lahko pričakujem te podatke. Namreč ta
                  razprava proračunska je direktno povezana s temi podatki in to v velikem ne
                  majhnem deležu in mislim, da je prav in v interesu vseh nas tukaj, da zvemo, ali
                  bomo s temi podatki seznanjeni.</p>
            </sp>
            <sp xml:id="SDZ1-Redna-07-1993-04-14.sp77">
               <speaker>PODPREDSEDNIK DR. LEV KREFT:</speaker>
               <p>V čem je vaš proceduralni predlog?</p>
            </sp>
            <sp xml:id="SDZ1-Redna-07-1993-04-14.sp78">
               <speaker>MARJAN PODOBNIK:</speaker>
               <p>Predlog je in vprašanje procedurale je v tem, ali bomo v okviru te točke
                  seznanjeni s strani vlade o teh podatkih? Tako je bilo namreč rečeno, da bomo v
                  okviru te točke razpravljali tudi o tem vprašanju.</p>
            </sp>
            <sp xml:id="SDZ1-Redna-07-1993-04-14.sp79">
               <speaker>PODPREDSEDNIK DR. LEV KREFT:</speaker>
               <p>No, to vprašanje sodi v okvir razprave ne v proceduro.</p>
            </sp>
            <sp xml:id="SDZ1-Redna-07-1993-04-14.sp80">
               <speaker>MARJAN PODOBNIK:</speaker>
               <p>Seveda. Glede na to, da nekdo ne more biti dvakrat na v enem trenutku na dveh
                  mestih ali pa delati dveh stvari, sprašujem ali je vlada to že opravila, če ni
                  kdaj bo oz. ali bomo v okviru te točke mi te podatke tudi dobili. Ta točka se
                  namreč zdaj pričenja.</p>
            </sp>
            <sp xml:id="SDZ1-Redna-07-1993-04-14.sp81">
               <speaker>PODPREDSEDNIK DR. LEV KREFT:</speaker>
               <p>Gospod Podobnik, na to vprašanje boste dobili odgovor med razpravo in tudi sicer
                  prosim, da se ne izkorišča proceduralno vprašanje za razpravljanje. To ni bil
                  predlog o proceduri, kako naj vodimo to točko, to je bil del te razprave, zato je
                  bilo tudi rečeno, da se o tem razpravlja v okviru razprave o proračunu in tudi to
                  vprašanje sodi v ta okvir.</p>
               <p>Prehajamo na <title>2.b TOČKO DNEVNEGA REDA: PREDLOG ZAKONA O IZVRŠEVANJU
                     PRORAČUNA IN O PRORAČUNU REPUBLIKE SLOVENIJE ZA LETO 1993</title>.</p>
               <p>Sprašujem, ali želi predstavnik Vlade besedo? Ne. Želijo poročevalci delovnih
                  teles besedo? Prosim.</p>
            </sp>
            <sp xml:id="SDZ1-Redna-07-1993-04-14.sp82">
               <speaker>STANE FRIM:</speaker>
               <p>Gospod predsednik, spoštovane poslanke in poslanci! Odbor za finance in monetarno
                  politiko je na svoji seji o proračunu obravnaval tudi zakon o izvrševanju
                  proračuna in zavzel stališče in predlaga Državnemu zboru, da ga sprejme, seveda z
                  amandmaji, ki so nekateri redakcijske narave, nekateri pa posegajo tudi na
                  posamezna področja, ki pa jih skušamo nekoliko boljše urediti. Tako iz vsebinske
                  razprave, če jih samo malo povzamem.</p>
               <p>Pri 32. členu imamo predlog, da se o nakupu operativne opreme obvešča Državni
                  zbor. Menimo, da komisija Vlade za nakup specialne operativne tehnike seznanja
                  prisotno telo oz. Državni zbor.</p>
               <p>V 40. členu dajemo pobudo za določbo, da se o kriterijih za določanje višine javne
                  porabe v občinah dogovarjajo tudi posamezna ministrstva, mislim o teh stališčih z
                  upravnimi organi občin, tako da to sodelovanje pospešimo.</p>
               <p>V 58. členu, kjer gre za možnost zadolževanja, torej pokrivanje javnega dolga, ki
                  nastaja iz proračuna, dajemo določbo, ki naj bi preprečila večje zadolževanje v
                  tujini z določbo, da se dajejo poroštva Vlade le do pravnih oseb z območja
                  Republike Slovenije.</p>
               <p>Večjo polemiko smo imeli tudi pri določbah 67. člena, ki daje Vladi možnost
                  dajanja garancij oz. poroštev za posojila in druge obveznosti pravnih oseb o
                  katerih odloča Vlada. To je konceptualno vprašanje in sodi v del aktivne vladne
                  ekonomske politike. Namreč, 67. člen zakona posameznim ministrstvom daje na
                  razpolago določen garancijski potencial, s katerim lahko po predhodni odobritvi
                  Vlade direktno intervenira pri reševanju tekoče gospodarske problematike.</p>
               <p>Mnenje odbora - bil je nekakšen strah -je bilo izraženo zaradi izkušenj glede
                  podeljevanja garancij Vlade v preteklosti, saj so te garancije bile večinoma
                  vnovčene in jih sedaj moramo plačevati iz republiškega proračuna. Problem ni samo
                  teh garancij, ampak tudi kakšna je kvaliteta, za kakšen posel se te garancije
                  namenjajo. Da bi bilo to področje bolj pregledno in pod nadzorstvom, je odbor
                  predlagal amandma, in sicer da se pri 65. členu doda: <q>"Vlada odloča o poroštvih iz
                  prejšnjega odstavka v skladu s sprejetimi kriteriji, o odobravanju poroštev. Vlada
                  o sprejetih kriterijih obvesti Državni zbor pred začetkom odločanja o poroštvih"</q>.
                  To pomeni, da te možnosti dajanja garancij oziroma s temi kriteriji moramo biti
                  predhodno seznanjeni.</p>
               <p>Prav tako v 72. členu dajemo amandma, ki se glasi: <q>"Ministrstvo za finance
                  predlaga Državnemu zboru trimesečna poročila o izdanih poroštvih v letu 1993"</q>.
                  Prejšnji predlog je ob zaključku proračuna. S tem naložimo Vladi, da podaja
                  preglednost nad dajanjem teh garancij tudi Državnemu zboru, s tem ciljem, da so te
                  garancije kolikor toliko kvalitetno podeljene. To bi bilo pri samem zakonu.
                  Hvala.</p>
            </sp>
            <sp xml:id="SDZ1-Redna-07-1993-04-14.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da so o tem razpravljala skoraj vsa delovna telesa
                  Državnega zbora, sprašujem poročevalce drugih delovnih teles ali želi še kdo
                  besedo? Prosim, gospod Dimitrij Rupel.</p>
            </sp>
            <sp xml:id="SDZ1-Redna-07-1993-04-14.sp84">
               <speaker>DR. DIMITRIJ RUPEL:</speaker>
               <p>Spoštovani predsedujoči, gospe poslanke, gospodje poslanci! Ne bi vas utrujal s
                  ponavljanjem tega, kar je v poročilu našega odbora že povedano. Rad bi vas
                  opozoril na dve - tri točke, ki se mi zdijo, da so posebno pomembne. V slovenski
                  javnosti je vprašanje sredstev za kulturo zbudilo precej zanimanja in kar živahne
                  proteste. Naš odbor se je na nek način moral odzvati stališčem ali protestom
                  kulturne javnosti, in sicer smo v naši razpravi - ob tem, da smo poskušali čim
                  bolj konstruktivno razpravljati - predvideli rešitev, ki bi, po mojem prepričanju,
                  kulturno javnost, ki je zelo razburjena zaradi premajhnih sredstev, ki bi to
                  kulturno javnost zadovoljili. Posebej vas opozarjam na stran 3 tega poročila, kjer
                  je govor o dveh možnostih nadomestitve primanjkljaja. Gre za okrog milijardo
                  tolarjev, in sicer po prvi varianti naj bi - to je predlagala ena skupina naših
                  članov in poslanskih klubov - poskusili dobiti manjkajoča sredstva iz Ministrstva
                  za finance, se pravi iz postavke za Irak, iz Ministrstva za obrambo in iz vladnih
                  služb. Druga varianta, ki je meni osebno bližja, ampak nimam pravice, da bi dajal
                  prednost v tej razpravi; v tej drugi varianti je govor o tem, da bi za določena
                  sredstva prikrajšali tisto postavko, ki govori o nakupu poslovnih prostorov za
                  potrebe državnih organov. Zdi se mi, da je druga varianta v skladu z današnjo
                  diskusijo in zaradi tega na njo posebej opozarjam.</p>
               <p>Kar zadeva šolstvo, ki je drugi del poročila, drugi del opravila v tej komisiji,
                  moram reči, da proti splošnemu mnenju šolniki oziroma predstavniki Ministrstva za
                  šolstvo, niso navdušeni nad višino sredstev, ki jim jih je proračun določil.
                  Navsezadnje smo prišli do rešitve oziroma do predloga, da bi poskusili za potrebe
                  šolstva, zlasti za 15 šol, ki so navedene na zadnji strani, dobiti manjkajoča
                  sredstva na ta način, da bi odvzeli pri postavki 8645, to je odkup šole
                  Litostroj.</p>
               <p>To je tista zadeva, o kateri je bil danes dopoldne že govor, in vas tudi v zvezi s
                  tem posebej opozarjam na ta poudarek. Vemo, da gre za neko dolžnost oz. za neko
                  postavko, ki jo je zagrešila že Vlada, izvoljena po prvih demokratičnih volitvah,
                  in da gre za neko obljubo oz. pogodbo, ki jo je podpisal prejšnji minister za
                  šolstvo - se pravi gospod Vencelj. Seveda je bilo v razpravi jasno, razločno
                  povedano, da je bil v tem smislu narejen nek prekršek, kajti ta sredstva v
                  prejšnjem proračunu niso bila predvidena, in je bila ta stvar narejena malce za
                  hrbtom slovenske politične javnosti. V tem smislu mislimo, da bi bilo mogoče
                  manjkajoča sredstva na tem mestu, se pravi namesto te šole Litostroj,
                  pridobiti.</p>
               <p>V tem smislu predlagam korekture, sicer pa je problem natančno obrazložen v
                  poročilu. - Hvala lepa.</p>
            </sp>
            <sp xml:id="SDZ1-Redna-07-1993-04-14.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo od poročevalcev delovnih teles besedo? - Prosim,
                  gospod Pregelj.</p>
            </sp>
            <sp xml:id="SDZ1-Redna-07-1993-04-14.sp86">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je na svoji 4. seji dokaj podrobno
                  obravnaval proračun, predvsem tisti del, ki se tiče infrastrukture in varstva
                  okolja. Jasno je, da je za te namene vedno premalo denarja in je zato tudi odbor
                  nekako iskal možnosti, da bi večja sredstva usmerili v reševanje perečih
                  infrastrukturnih problemov. Tako se je dotaknil problemov rekonstrukcije in
                  investicije v cestno infrastrukturo in na podlagi dogovora z Ministrstvom za
                  promet in zveze nekako oblikoval amandma, ki ga imate v poročilu. Amandma je sicer
                  obširen, tudi sorazmerno težak - milijardo 345 milijonov. Žal, lahko danes
                  ugotavljamo, da ta amandma ne obsega vseh perečih problemov, ki se kasneje še
                  kažejo preko posameznih amandmajev, ki jih poslanci ves čas še dodatno vlagajo.
                  Tako, da bo verjetno potrebna ponovna seja v zvezi s to problematiko.  Že ta
                  sredstva, ki smo jih nekako predlagali kot dodatno vlaganje v cestno
                  infrastrukturo, bo težko zagotoviti iz tega proračuna. Predlagane so bile rezerve,
                  ki se pojavljajo na področju garancij. Vsekakor pa bi dokončno besedo moral reči
                  Odbor za proračun in finance, ki ima v bistvu vlogo usklajevalca.</p>
               <p>V glavnem so te rekonstrukcije in investicijska vzdrževanja cest nujna. Tudi ta
                  seznam je sestavljen po regionalnem načelu, tako da vsako področje, vsaka občina
                  dobi nekaj; nihče naj ne bi bil zapostavljen. Koliko pa naj bi dobila vsaka občina
                  za rekonstrukcijo cest, je odvisno od tega, koliko tudi vlaga v ta proračun. Na
                  podlagi tega kriterija in kriterija o dokončanju že začetih gradenj, oz. o
                  nadaljevanju tistih, za katere so že podpirane pogodbe, je bil potem sestavljen ta
                  spisek.</p>
               <p>Drugo področje, ki se tudi tiče dela tega odbora, je komunalno gospodarstvo, in
                  sicer v okviru Ministrstva za okolje in prostor, kjer smo predlagali povečanje za
                  300 milijonov tolarjev. Da je ta problematika pereča so nas opozarjali številni
                  dopisi slovenskih občin, kjer se pojavljajo neskončni problemi na področju same
                  komunalne infrastrukture, od vodovodov naprej; pa tudi plinifikacija in
                  toplifikacija sta še zelo zapostavljeni v naši državi, s tem pa je tudi vpliv na
                  onesnaženje okolja z neustreznimi sistemi toliko večji.</p>
               <p>Odbor je tudi predlagal, da se iz proračuna črtajo sredstva obrambe pred točo, ker
                  ni dobil zadovoljivega odgovora glede na to, da je ta sistem strokovno vprašljiv.
                  V kolikor bo ustrezno ministrstvo znalo to argumentirati, se lahko ta amandma
                  kasneje tudi umakne. Vsekakor pa je tukaj, na tem področju veliko odprtih
                  vprašanj; gre tudi za posodabljanje tega sistema in na odboru je bilo postavljeno
                  vprašanje, ali niso možne drugačne rešitve - ali z letali ali s pomočjo
                  sosedov.</p>
               <p>Naslednje področje je vodno gospodarstvo. Tam je odbor ravno tako predlagal
                  povečanje za približno milijardo tolarjev. Gre za potrebe sanacije hudournikov,
                  oziroma za predhodno zaščito, preden nastane večja škoda. Tudi ta amandma je odbor
                  sprejel na predlog ustreznih resorjev, kjer ugotavljajo, da bi tako zmanjšanje
                  sredstev, kot se zadnja leta dogaja na njihovem področju, ogrozilo nadaljnjo
                  vzdrževanje nujnega stanja; se pravi stanja, ki še ne povzroča večjih nevarnosti
                  ali večjih poškodb v prostoru.</p>
               <p>Poglavje zase je odprava posledic poplav še iz leta 1990. Ob dejstvu, da so se
                  tudi lansko jesen pojavile katastrofalne poplave in da za te poplave v proračunu
                  ni nikakršnih sredstev, je odbor sprejel amandma, da se sredstva s 500 milijonov
                  povečajo na milijardo 200. Na ta način bi rešili nujne probleme.</p>
               <p>Predvsem področje Mozirskega je še vedno v izrednem stanju, kajti posledice za
                  poplavami, ki so tam pustošile pred leti, še vedno niso sanirane.</p>
               <p>To so amandmaji, ki jih je odbor sprejel po dokaj obširni razpravi. Moram
                  poudariti, da smo razpravljali dva dni, in to po pet, šest ur naenkrat. V bistvu
                  smo zadeve dokaj premislili in na vse poslance apeliram, da imajo razumevanje za
                  to področje. Jasno je, da bo potrebno poiskati rešitve, ki bodo sprejemljive v
                  okviru tega proračuna, sicer verjetno taka sredstva ne bo moč kar tako
                  vključevati. - Hvala lepa.</p>
            </sp>
            <sp xml:id="SDZ1-Redna-07-1993-04-14.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi besedo še kdo od poročevalcev delovnih teles? - Prosim, gospa
                  Pozsončeva.</p>
            </sp>
            <sp xml:id="SDZ1-Redna-07-1993-04-14.sp88">
               <speaker>MARIA POZSONEC:</speaker>
               <p>Spoštovani! Komisija Državnega zbora Republike Slovenije za narodne skupnosti je
                  na svoji 1. seji obravnavala predlog zakona o izvrševanju proračuna in o proračunu
                  Republike Slovenije za leto 1993. Vodja Urada za narodnosti Vlade Republike
                  Slovenije je podrobno predstavil in članom komisije razložil tisti del proračuna
                  oziroma postavke v proračunu pri Uradu za narodnosti in v posameznih ministrstvih,
                  ki se nanašajo na narodni skupnosti. Člani komisije so se osredotočili na te
                  postavke znotraj proračuna in so bili, po obširni vsebinski razpravi, soglasni, da
                  komisija predlaga naslednji amandma: da se - pri 15/ vladne službe, 16/ Urad za
                  narodnosti Vlade Republike Slovenije - znesek v postavki 5205 - narodnostne
                  skupnosti, zviša na 15 milijonov SIT. Za povečani znesek se naj zmanjša znesek v
                  postavki pri vladnih službah oziroma posameznih ministrstvih, ki je namenjen za
                  nakup vozil ali za nove zaposlitve v organih.</p>
               <p>Obrazložitev. Ustavna obveza Republike Slovenije je, da skrbi za italijansko in
                  madžarsko narodno skupnost in to obvezo mora država izpolniti, kar s predlaganim
                  zneskom ne bo mogla storiti. V proračunu predviden znesek bi komaj zadostoval za
                  delovanje ene narodne skupnosti. S strani komisije bi predlagani znesek omogočil
                  delovanje obeh narodnih skupnosti in njuno predvideno reorganizacijo. Manjši del
                  predlaganega zneska bi se dodatno uporabil še za informativno dejavnost madžarske
                  narodne skupnosti. V nadaljnji razpravi o proračunu je bilo, med drugim, izraženo
                  mnenje, s katerim se je večina članov komisije strinjala, da postavka - dvojezično
                  poslovanje v Republiki Sloveniji, ne sodi k Uradu za narodnosti. Treba jo je
                  prenesti, v ustrezno, za to pristojno ministrstvo. Člani komisije se  strinjali s
                  predlogom, da naj komisija podpre amandmaje Odbora za kulturo, šolstvo in šport,
                  ki jih je odbor oblikoval k predlogu zakona o proračunu.</p>
               <p>Komisija je, po razpravi o investicijah - predvsem glede obnove palače Vanceoli in
                  sedeža skupnosti Italijanov Koper - soglasno sprejela sklep. Komisija opozarja
                  Vlado Republike Slovenije, da ni izpolnila dane obljube, zato od nje zahteva, da
                  prevzete mednarodne in druge obveznosti glede renoviranja teh dveh objektov, v
                  celoti izpolni in vključi v proračun in ustrezne postavke. Hvala lepa.</p>
            </sp>
            <sp xml:id="SDZ1-Redna-07-1993-04-14.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo, od poročevalcev delovnih teles, besedo? Ugotavljam, da
                  ne. Hkrati ugotavljam, da so zastopane vse poslanske skupine. Pričenjam razpravo.
                  Nekaj prijav je bilo že oddanih. Prosim vse, ki se nameravate oglasiti pri 2.b)
                  točki dnevnega reda, da to storite čim prej in da oddate pisno prijavo k razpravi.
                  Prvi se je prijavil gospod Anton Peršak.</p>
            </sp>
            <sp xml:id="SDZ1-Redna-07-1993-04-14.sp90">
               <speaker>ANTON PERŠAK:</speaker>
               <p>O zakonu o izvrševanju proračuna in o proračunu za leto 1993 ter o samem proračunu
                  bi rad na kratko spregovoril s treh vidikov.</p>
               <p>Prvi vidik je tisti, ki smo ga danes delno že načeli, in sicer sem v proračunskem
                  memorandumu tudi jaz očital Vladi, da ni nič povedala o svojih prioritetah oziroma
                  o tistih dejavnostih ali panogah, ki bi jih veljalo s proračunom posebej
                  spodbuditi. Zagovorniki Vlade so replicirali, češ, to sploh ni važno. Politika
                  Vlade, prioriteta in kaj še sodi zraven, to se vidi iz proračuna. O tem je treba
                  razpravljali ob proračunu. To po eni strani drži! Še zlasti letos, glede na to, da
                  je politiko Vlada že sprejela mimo parlamenta. O tem smo že govorili.</p>
               <p>Res pa je, da se tudi prioritete v proračunu zelo jasno začrtane. Dostikrat ne gre
                  za najvišje številke, čeprav - kot ilustracijo - na prvi pogled preseneča, da se
                  skoraj tretjino teh sredstev, ki sicer označujemo s pojmom javna poraba, vrača
                  tako rekoč neposredno nazaj gospodarstvu <stage>(javna poraba v ožjem pomenu
                     besede, ne glede na 560 milijard tolarjev)</stage>.</p>
               <p>Gre za 83 milijard, ki se iz naslova obresti za javni dolg in subvencij, socialnih
                  preferjev, investicij in tako dalje, stekajo iz proračuna v gospodarstvo. Moram
                  povedati, da temu ne oporekam, da ne bo nesporazuma, vendarle bo treba tudi na to
                  opozoriti, da je eden največjih uporabnikov proračuna prav gospodarstvo, ker se
                  vedno sliši samo tista plat, ki pravi, da proračun preveč zajema iz gospodarstva.
                  Celo upam, da bodo investicije, ki so v tem primeru predvidene plodonosne in da bo
                  tudi to prispevalo k temu, da prihodnje ta obremenitev za gospodarstvo ne bo več
                  tako huda kot je zdaj.</p>
               <p>Zgodbo o prioritetah pa bi lahko ponazoril tudi z znano literarno para frazo. V
                  državi je skrivnost in nihče ne ve zanjo, pa vendar deluje. Na strani 35
                  memorandumu preberemo podatek, da bodo vse investicije, investicijsko vzdrževanje
                  na račun proračuna samo za državne organe znašale letos 8 milijard in 800
                  milijonov tolarjev. Za ilustracijo, to je več kot 2 milijardi, kot je celoten
                  vložek države v kulturo letos. Ta podatek mogoče za  marsikoga ni boleč, ni
                  presenetljiv, meni se vendarle zdi šokanten. Še zlasti glede na to, ker smo vsi
                  govorili o pocenitvi države. Če zdaj ta znesek pogledamo malo bolj podrobno,
                  vidimo, da vladne službe nameravajo poleg - meni neznane kvadrature poslovnih
                  prostorov v objektih Smelt I in II, kupiti letos še okrog 10.500 kvadratnih metrov
                  poslovnih prostorov ob tem, da se obnavlja že vrsta sedanjih prostorov in objektov
                  Vlade. Vlada kupuje - recimo neke nizke številke v objektih Smelt I in II, vsaj
                  11.000 kvadratnih metrov poslovnih prostorov, kar je kvadratura za približno 85
                  solidnih trisobnih stanovanj ali pa prostor za vsaj tisoč uradnikov.</p>
               <p>Ali je to v tem času res nujno in v tolikšnem obsegu? To je samo en primer, kar
                  zadeva prioritete. Teh postavk nisem napadal s svojimi amandmaji, ker najbrž ne bi
                  imelo smisla, so pa prav to postavke, v zvezi s katerimi bi se dalo najbrž ob tem
                  proračunu govoriti tudi o možnem zmanjšanju proračuna.</p>
               <p>Rad bi pod točko 2 pojasnil svoje amandmaje. Vložil sem jih 10 in enega sem tudi
                  še sopodpisal z gospodom Kocuvanom in gospodom Horvatom. Poleg amandmaja, ki sem
                  ga vložil pri posebnem delu proračuna, kjer so številke, kjer gre za zelo nizek
                  znesek v primerjavi z ostalimi zadevami, dogradnjo knjižnice v Gornji Radgoni -
                  sem vse amandmaje vložil na besedilo zakona o izrševanju proračuna in o proračunu.
                  Z enakim zakonom in enakimi težnjami Vlade - moram priznati, čeprav sem bil takrat
                  v stranki, ki je bila v vladni koaliciji  neuspešno polemiziral že lani - letos se
                  mi zdi problem še hujši. V zakonu je cela vrsta členov, s katerimi želi Vlada tako
                  rekoč izničiti naše današnje pehanje v zvezi s postavkami o proračunu. Ne le, da
                  si pridružujem pravico do renominacije glede na inflacijo, pridružujem se tudi
                  povsem diskrecijsko pravico, da ne glede na to, kaj je odločil ta zbor oz. kaj bo
                  odločil o postavkah za posamezne uporabnike, prenaša sredstva iz ene postavke na
                  drugo, da sama odloča o tem, kako bo prenašala pristojnosti in sredstva za
                  izvrševanje teh pristojnosti od uporabnika do uporabnika proračuna.</p>
               <p>Lahko razumem, da Vlada z malenkostnimi popravki postavk ne želi obremenjevati
                  Državnega zbora, vendar je to lahko kaj hitro nevarna igra. Zato s svojimi
                  amandmaji predlagam spremembe vrste členov, kot so 13., 14., 16. in tako dalje, in
                  ti amandmaji oz. členi vsi govorijo o možnostih poseganja v razmerja med
                  postavkami oz. višanja ali nižanja postavk. Seveda pričakujem ugovor, češ, Vlada
                  bo o tem poročala Državnemu zboru, le-ta bo s svojo Komisijo za nadzor proračuna
                  imel možnost na to opozarjati, vendar Državni zbor ima na ta način to možnost šele
                  post festum in seveda ob argumentih, o katerih je zelo težko razpravljati, ko je
                  operacija že izvršena, neka pristojnost že izvršena in sredstva tudi že povečana,
                  pomanjšana ali prenesena v drugo postavko.</p>
               <p>Menim, da si Državni zbor, ki bo sprejemom proračuna prevzel tudi odgovornost za
                  položaj in prihodnost vseh uporabnikov, da mora on odločati o vseh znatnejših
                  spremembah postavk. Razen enega, ki je redakcijski. Vsi amandmaji - jih je 9 -
                  govorijo o tem in skušajo korigirati člene na tej točki. Gre za to, da Državni
                  zbor mora zadržati pravico do presoje o tem ali je komu namenil preveč ali premalo
                  sredstev. Po odzivu na te amandmaje - bo seveda mogoče soditi, ali res želimo biti
                  parlament z vso odgovornostjo, ki nam jo nalaga ustava ali pa se bomo sprijaznili
                  z že omenjeno težnjo Vlade, da na račun naše odgovornosti sama izvaja in nato še
                  spreminja politiko in predvsem deli denarne odpustke, kar je politično najbolj
                  donosno.</p>
               <p>Na kratko bi podprl še predlog Odbora za kulturo, šolstvo in šport v zvezi s
                  povečanjem sredstev za kulturo na račun investicij pri državnih organih. Zakaj?
                  Delež 0,55 iz bruto domačega proizvoda za kulturo je verjetno med najnižjimi v
                  Evropi, je pa trikrat manjši od deleža, ki ga priporoča UNESCO. Rad bi tudi
                   povedal, da kultura ni zgolj strošek, temveč je medij širjenja idej, vzpodbujanja
                  ustvarjalnosti in tako dalje. Rad bi povedal še to v zvezi s tem, da bom  podprl
                  tiste amandmaje, ki bodo v kulturi namenjali sredstva za dejavnost, za akcije,
                  zlasti tiste, ki se bodo obračali na neodvisne ustvarjalce in producente, ki so
                  zdaj še izrazito postavljeni.</p>
               <p>Mimogrede, pričakovati in obetati <stage>(tako kot piše v proračunskem
                     memorandumu)</stage> da je mogoče s sponzorstvom in z mecenstvom gospodarstva v
                  tej situaciji danes nadomestiti delež države pri odgovornosti za kulturo, je,
                  dokler ne bo izrazite spremembe v odnosu med sredstvi v zasebni lasti in v
                  družbeni lasti in izrazite spremembe tudi glede gospodarske rasti in nekaterih
                  sprememb davčne zakonodaje - najbrž  ni mogoče resno tega braniti, teh
                  pričakovanj. Hvala.</p>
            </sp>
            <sp xml:id="SDZ1-Redna-07-1993-04-14.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. France Bučar.</p>
            </sp>
            <sp xml:id="SDZ1-Redna-07-1993-04-14.sp92">
               <speaker>DR. FRANCE BUČAR:</speaker>
               <p>Spoštovani predsedujoči, spoštovani zbor! Proračunska razprava ima prizvok
                  folklore. Vedno se prične proračunska razprava z evociranjem visokih načel. Doslej
                  smo zapravljali, od zdaj naprej bomo pa varčevali in zmanjšali bomo proračun. Ko
                  je ta ritual opravljen, ko se vse stranke zvrstijo in evocirajo svojo visoko
                  privrženost k proračunskemu varčevanju, se sprejme proračun, ki je vedno nekoliko
                  višji kot prejšnji.</p>
               <p>V tem našem primeru pa ne gre za ritual. Stojimo pred neizprosno zahtevo, da
                  zmanjšamo stroške za državo, tako kot smo že večkrat rekli. Naše gospodarstvo in
                  sanacija naše družbe ne prenese takega bremena. Vendarle, gremo - ne samo v
                  zmanjšanje proračuna - v povečanje proračuna. Če povzamem to, kar smo že dvakrat
                  slišali, da je država sprejela kot svoj cilj, da porabi okrog 9 milijard za nakup
                  novih poslovnih prostorov zdaj, ko zmanjšujemo državno upravo - prosim, 9 milijard
                  - in da da za za kulturo približno 6 milijard in pol, taka Vlada v mojih očeh
                  zgublja sleherno kredibilnost ne glede na to ali je ta predlog zdaj sprejet ali
                  zavrnjen. Tudi, če je ta predlog zavrnjen, Vlada, ki si upa priti v parlament s
                  takim predlogom, zame zgublja sleherno kredibilnost. Vendarle ne govorim proti
                  temu proračunu samo iz teh razlogov. Moderna demokracija je nastala ne iz, torej
                  kot parlamentarna demokracija v zibelki parlamentarnega sistema v Angliji z <q>"Magno
                  carto libertatis a libertatum"</q>, ker še danes visoko povzdigujemo načela o
                  človečanskih pravicah itn. Moderna demokracija je nastala na povsem prozaičnih
                  osnovah in sicer na davkih. <q>"Magna carta"</q> je v bistvu dokument, ki zapoveduje
                  kralju nobenih davkov več brez našega soglasja. V tem. In tu se začne v bistvu
                  demokracija. In če zdaj primerjam ta dokument, ki se imenuje predlog proračuna je
                  s to logiko in s tem demokratičnim izročilom popolnoma skregan. Če govorimo o
                  <q>"magni karti libertatis a libertatum"</q> potem moramo o tem proračunu reči, da je to
                  Magna carta brezpravnosti. Kajti tega proračuna ne morem sprejeti, govorim zase
                  osebno, ne morem zanj glasovati, če se ne odločim, da bom glasoval zoper ustavo.
                  Kajti ta predlog proračuna je od A do Ž protiustaven in protizakonit.</p>
               <p>Bistvo ustavnosti je v tem, da država lahko posega v pravice državljana izključno
                  samo z zakonom in na zakonski podlagi. Ta proračun, zdaj še ne govorim o prvem
                  delu, govorim o tem delu, kjer so navedeni v posameznih oddelkih in partijah
                  proračunski predlogi za financiranje posamičnih institucij. Niti tolarja ne more
                  ta država izdati, ne, da se opira na neko zakonito osnovo. Če pa zdaj pogledam,
                  recimo, Urad predsednika republike, ne ugovarjam proti temu, da ima predsednik
                  republike svoj urad, se razume, toda ta urad mora imeti neko zakonsko podlago, ki
                  je nima. Če vzamem Urad predsednika Vlade Republike Slovenije, ki je po svojem
                  obsegu tak, da predstavlja celo neko veliko institucijo, nek velik državni organ.
                  Kje, vas sprašujem, spoštovani poslanci, kje imate zakonsko podlago za kaj
                  takega?. Kje imamo zakon o Uradu predsednika republike? In ga moramo imeti, če naj
                  sploh govorimo o tem, da smo pravna država itn. itn., lahko bi našteval kar od A
                  do Ž.</p>
               <p>Moram opozoriti še na to. Nekateri so se danes sklicevali na to, češ Vlada si
                  prisvaja pravico, da sama določa politiko; seveda, če določa politiko, jo mora
                  tudi financirati in je popolnoma jasno, da je vse to financiranje brezpravno. Jaz
                  gospode poslance opozarjam kako so glasovali takrat, ko smo sprejemali zakon o
                  vladi. Z zakonom o vladi, dragi gospodje, ste dali podlago  za tako
                  brezpravnost.</p>
               <p>Poleg tega je to proračun, ki je praktično trošenje na odprt račun kot temu
                  pravimo. Vse inštitucije, ki jih imamo tukaj notri, so praktično na temelju
                  odprtega računa: trošite kakor veste in znate. Edina omejitev je toliko, kolikor
                  imamo sredstev toliko bomo zapravili. To je edina omejitev. Druge omejitve pa ni v
                  tem proračunu. In vendarle v urejeni državi mora imeti popolnoma vsak tolar, vsaka
                  finančna enota mora imeti svoje kritje  v zakonu ali v sistemizaciji ali
                  kakorkoli. To ste, dragi gospe in gospodje poslanci, odklonili z zakonom o vladi.
                  Kako naj zdaj jaz presojam, ali je za to <q>"iks"</q> inštitucijo ta proračun ustrezen
                  ali ni ali je opravičen ali ni, saj nimamo nobenih kriterijev. Zdaj se lahko
                  vračamo na diskusijo o poslanskih plačah itn.. Skratka ta Vlada ali kdorkoli,
                  enostavno ni pripravljena narediti in pristati na temeljni red v teh stvareh, ki
                  predstavljajo najbolj temeljno izhodišče za kakršenkoli pravni red. V tem pogledu
                  zaostajamo daleč celo za bivšo, predvojno Jugoslavijo.                            
                     </p>
               <p>In če pogledate sedaj prvi del tega zakona o izvrševanju proračuna, ali kakor se
                  že imenuje. Ne bi vam sedaj držal predavanja; gre za to, da kup stvari, ki so v
                  tem zakonu, sodijo v učbenik; je pa naša stara praksa, da tukaj predavamo, namesto
                  da bi samo normativne stvari postavili. In če se sedaj ozrem na normativne stvari,
                  pa poglejte <stage>(pa ne, da bi vas z detajli mučil)</stage>. 11. člen, 12., 14.,
                  15., 16., 18., 19., 20., 21., 30., 32., 33. člen in tako naprej - jih niti ne bom
                  našteval, ker jih je preveč. Vsi ti praktično kršijo ustavno načelo, da se smejo
                  nalagati dolžnosti samo z zakonom; in kolikor se nalagajo, da je samo ta zbor
                  pristojen, da to naredi. Tukaj si Vlada kratko-malo sama deli pristojnosti, si jih
                  sama odmerja, lahko dela, kar hoče, če nekje ostane, da drugam in tako naprej.
                  Skratka, ne vem zakaj smo sploh potrebni, da sprejemamo proračun, če je stvar
                  taka? Zakona v taki obliki enostavno ne moremo sprejeti.</p>
               <p>In končno bi moral reči še to-le. Danes sem ta izraz že enkrat uporabil.
                  Proračunska razprava pri nas je pravi <q>"soročinski"</q> sejem. Če imamo mi normalne
                  stvari urejene, če je politika določena, potem je popolnoma jasno samo to, kar smo
                  že sprejeli - bodisi z zakoni bodisi z določeno politiko -, samo to prelijemo v
                  številke. Nobene druge stvari ni! Se pravi: tako pojmovan proračun lahko postane
                  praktično rutina, in v večini normalnih držav tudi je rutina. Razprave se
                  opravljajo samo v nekih izjemah, ki zaradi spremenjenih okoliščin zahtevajo
                  določene izjemne poteze oz. izjemno financiranje. To pa, kar je pri nas, je
                  praktično dejansko odraz ne samo pravnega, ampak tudi gospodarskega in splošnega
                  družbenega kaosa.</p>
               <p>In zato sem jaz, ko smo glasovali o proračunskem memorandumu, glasoval proti
                  njemu. Ne zato, da glasujem <q>"za"</q> ali <q>"proti"</q>, ampak sploh o tem dokumentu nočem
                  nič slišati, ker preprosto nima nobenega mesta v našem sistemu, niti v
                  skupščinskem niti v zakonodajnem. Mi moramo na posameznih področjih sprejeti
                  politiko, za katero je pristojen ta zbor; in ko je politika sprejeta, je to samo
                  jasno prelitje v številke oziroma v proračunsko obliko.</p>
               <p>Meni se jasno postavlja vprašanje, ali ravnam neodgovorno, če glasujem proti
                  proračunu, kajti država brez proračuna ne more biti. Kaj torej narediti? Zavestno
                  bom glasoval proti proračunu, kajti če sprejmemo tak proračun, ki je tukaj
                  predložen, je čisto vseeno, če ga imamo ali če ga nimamo. Kajti to je dokument
                  brezpravja in bianco menica za Vlado, da dela kar hoče. Tega pa enostavno ne
                  moremo narediti.</p>
               <p>Ob tem bi opozoril samo še na eno stvar, ki sem si jo tu občrtal ob tem, ko sem
                  poslušal poročilo Odbora za finance in kreditno-monetarno politiko. Med drugim je
                  tukaj rečeno tudi: <q>"Vlada Republike Slovenije naj pri dograjevanju gospodarskega
                  sistema izhaja iz ugotovitve, da se je število skladov, kot zunaj proračunske
                  porabe, povečalo v takšni meri, da je prisotna netransparentnost sistema javnega
                  financiranja .."</q> in tako naprej. Poslušajte! Na stolu sem se kar presedel, ko sem
                  to prebral. Vprašal sem se, ali pri nas ustava sploh ne obstaja, oziroma, če smo
                  jo sprejeli in je napisana v knjižici, je to samo papir za neko skupščinsko
                  folkloro. Najbrž je treba ustavo spoštovati! Kako se more nek odbor, če odgovorno
                  dela, postaviti na takole stališče: izvenproračunska poraba narašča v takem ....
                   Mislim, da je to 148. člen <stage>(če se ne motim)</stage> ustave, ki jasno
                  pravi, da imamo pri nas sistem integralnega proračuna. Niti enega tolarja ne more
                  biti v tej državi, ki ne bi šel skozi proračun, če gre za državne izdatke. Seveda,
                  država lahko tudi sodeluje v različnih skladih - kot partner, kot udeleženec,
                  itn., ampak vendarle mora ta denar iz proračuna priteči v sklad in proračun se
                  mora najprej o njem odločiti. Tako pa kaže, da nam ustava praktično ne pomeni nič.
                  In tudi, če danes govorimo - naša stranka celo predlaga t.i. <q>"bencinski tolar"</q> -
                  se pravi, ne v smislu, kot da je to denar, ki je izven proračuna in se steka v
                  izvenproračunski sklad. To je proračunski denar, ki gre iz proračuna. Seveda pa
                  Državni zbor določi s svojo politiko, kako bo s tem denarjem upravljal. Mislim, da
                  je splošno znano, da je ravno proračun tisto sredstvo, ki omogoča odgovorno in
                  normalno finančno poslovanje. - Hvala lepa. <stage>(ploskanje)</stage></p>
            </sp>
            <sp xml:id="SDZ1-Redna-07-1993-04-14.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Zadnji prijavljeni k razpravi sem jaz, tako da pozivam vse, ki se niste prijavili
                  k razpravi, pa imate namen v njej sodelovati, da se čim prej prijavite, sicer bo
                  po tem nastopu razprave konec.</p>
            </sp>
            <sp xml:id="SDZ1-Redna-07-1993-04-14.sp94">
               <speaker>DR. LEV KREFT:</speaker>
               <p>Drage gospe, spoštovani gospodje! V imenu slovenskega Pena je pesnik Boris A.
                  Novak, v najboljši tradiciji civilne družbe 80-tih let na izrednem plenumu
                  kulturnega zbora 17.marca tega leta, v Cankarjevem domu, ob ugotovitvi, da je nova
                  slovenska oblast gluha za kulturo in zahtevi, da se je te gluhote ozdravi, ponudil
                  trpko zdravilo. Navajam: treba je preprosto vsem politikom, vključno z vsemi
                  poslanci, zagroziti, da v primeru glasovanja za taka krčenja sredstev ne morejo
                  več računati na ponovno izvolitev v slovenski parlament. Pred leti smo že rušili
                  en totalitarni režim in ni hudič, da ne bi zrušili kakšne nenačelne koalicije.
                     <stage>(Konec navedbe.)</stage> Njegov nastop in grožnjo pozdravljam, saj mi je
                  naznanila, da se znova rojeva nekaj življenja v civilni družbi. Rojevanje
                  samozavesti civilne družbe, posebej s strani kulture in posebej s strani
                  slovenskega Pena, ki je bil pred vojno pod vodstvom Izidorja Cankarja in Franceta
                  Steleta ena redkih postojank proti fašizmu in nacizmu, že na začetku 30-tih let,
                  je vsekakor danes na začetku 90-tih, pomenljiva.</p>
               <p>Sam sem - če mi dovolite - ob protestu kulturniškega zborovanja našel dovolj
                  razlogov, da ob podpori določenemu povečanju sredstev za kulturo stopim na stran
                  neodvisnih ustvarjalcev in producentov, ki vseh ne združuje asociacija neodvisnih
                  ustvarjalcev in producentov; gotovo vsaj načelno govori za tiste, ki niso njeni
                  člani. Naj citiram njihov samoopis: <q>"Neodvisna kulturno-umetniška produkcija je
                  izredno močna oblika ustvarjanja, ki nastaja in živi vzporedno z odvisno. Zavezana
                  je svojim notranjim duhovnim in organizacijskim zakonom. Ne želi postati del
                  institucionalne kulture, temveč razvija nove prožnejše oblike produkcijskih
                  odnosov, ki zagotavljajo avtonomijo umetniškega ustvarjanja in živost nacionalne
                  kulture"</q>. <stage>(Konec navedbe.)</stage> S tem opisom v glavnem soglašam, če tudi
                  bi o neodvisnosti lahko teoretično neskončno dolgo razpravljati, kaj to je. Bistvo
                  je prav v neinstitucionalnosti. Kajti sodobne nacionalne kulture brez te
                  neinstitucionalne komponente ni. Brez te komponente ni vsaj tolikšnega razvoja
                  konkurenčnosti, kot ga zmoreta slovenska kulturna produkcija in slovenski kulturni
                  trg. Neodvisni ustvarjalci in producenti so konkurenčni po kvaliteti, po
                  kvantiteti in po ceni. Zato predstavljajo, kljub majhnemu deležu sredstev,
                  pomemben segment in vzvod kulturne politike, še zlasti v časih, ko je stiska za
                  sredstva iz državnega proračuna velika. Podprl sem amandma, ki sta ga v enakem
                  besedilu vložila tako Odbor za kulturo, šolstvo in šport, kot za Združeno listo,
                  kjer smo ga vložili skupaj Miran Potrč, Jože Jagodnik in jaz. Posebej sem vložil
                  amandma v podporo neodvisni kulturni produkciji, Gledališča Glej, Plesnega teatra
                  Ljubljana, Inart centra, New Ordnung Gledališča Ane Monro, Koreodrame, Podjetja za
                  proizvodnjo fikcije, KUD-a Franceta Prešerna, Ramovš-consorta, Galus
                  internacionala, ŠKUC foruma, Strip-cora, Galerije ŠKUC, Galerije Equrna, Studija
                  humanitatis, Semsina, Maske, Ekrana, Emotion-filma, Doline odmeva, Woking-line
                  produkcije, Samostojnih videastov in drugih. Namenoma sem jih vse naštel. Vsi ti
                  bi brez teh sredstev lahko preprosto izginili iz slovenskega in mednarodnega
                  kulturnega prostora, če jim teh sredstev ne dodelimo.</p>
               <p>Menim, da bo Ministrstvo za kulturo s pomočjo obeh amandmajev lahko pripravilo
                  lasten usklajen predlog, ki bo neodvisne producente podprl in pričakujem, da bodo
                  za to dobili vladno podporo in uskladitev proračunskih postavk, kar sem
                  pripravljen naslednji teden glasovalno tudi sam podpreti. Ker si brez neodvisne
                  kulturne produkcije sodobne vladne kulturne politike sploh ne morem zamisliti,
                  ponujam v razmislek ali je bila logika, kot je vodila letošnjo sestavo kulturnega
                  dela proračuna in taktika, kot je vodila bitko za nekaj več sredstev sprva
                  dodeljenih, kulturno-politično prava. V kulturi je jasno, da vedno nekaj ali celo
                  dosti vrednega, kar bi bilo treba že letos podpreti, ostane izven proračuna. Zato
                  je vprašanje prioritet v kulturni politiki resnično vedno prvovrstnega pomena. Zdi
                  se mi, da je letos mnogo preveliki poudarek namesto kulture dobil socialni mir v
                  kulturi, v katerem so bile plače institucioniranih delavcev prva prioriteta,
                  hladni pogoji institucij druga, začete investicije pa tretja. Po tem je sredstev
                  skoraj že zmanjkalo. Kot presežek preko stotih procentov so se pojavile tiste
                  kulturne dejavnosti, brez katerih obstoj institucij nima nobenega smisla. Na
                  primer likovne in muzejske razstave, brez katerih muzeji in galerije nimajo kaj
                  početi, za svoje plače, zlasti tisti ne, ki nima stalne zbirke. Preko 100% je
                  segal tudi najbolj živi del kulturne scene - neodvisna kulturna produkcija, ki že
                  dolgo ni več niti samo subkulturna, niti samo alternativna še manj pa marginalna.
                     </p>
               <p>Tega bi se morali pri načrtovanju sredstev, ki je poleg zakonodajnih predlogov
                  temeljni vzvod kulturne politike, bolj zavedati in v primeru, da sredstev ni
                  dovolj za vse pač vse prikrajšati ne pa predpostaviti hladni pogoj institucij
                  živemu pogonu neinstitucionalne scene. Kajti rast kritične in samozavestne civilne
                  družbe, s katerim je spregovoril tudi Boris A. Novak, se še nikdar ni artikuliral
                  v institucijah. In brez tega glasu, ki mu mnogi očitajo, da igra vlogo Jabolusa in
                  Musica, bi imel proračun za kulturo rahlo plehek zven.</p>
               <p>Pri vložitvi amandmaja se mi je pridružila kolegica Vika Potočnik, vas pa prosim,
                  da se nama pridružite pri glasovanju. Hvala lepa. <stage>(Gre za predsedniški
                     pult.)</stage></p>
            </sp>
            <sp xml:id="SDZ1-Redna-07-1993-04-14.sp95">
               <speaker>PREDSEDUJOČI DR. LEV KREFT:</speaker>
               <p>Besedo ima gospod Janez Podobnik.</p>
            </sp>
            <sp xml:id="SDZ1-Redna-07-1993-04-14.sp96">
               <speaker>JANEZ PODOBNIK:</speaker>
               <p>Spoštovani predsedujoči! Priznam, da sem zelo presenečen nad tako sušo
                  razpravljalcev na temo proračuna.</p>
               <p>Rad bi obrazložil vsebino treh amandmajev, ki jih vlagam. Najprej amandma k
                  postavki investicij v demografsko ogroženih področjih. Predlagam, da se pod
                  postavko - investicije  demografsko ogroženi - iz predvidene postavke 1 milijarde
                  tolarjev poviša na 1 milijardo 300 milijonov. Prav tako predlagam, da se iz
                  postavke - naložbe v kmetije in drobno gospodarstvo - iz predlagane postavke 380
                  milijonov slovenskih tolarjev poveča na 530 milijonov slovenskih tolarjev. To so
                  lanske številke, realizirane na teh področjih. Če to na kratko obrazložim.</p>
               <p>Državni proračun je najmočnejši vir investicij za demografsko ogrožena področja in
                  je v bistvu motor razvoja tega podeželja, predvsem pa tudi obmejnih področij in
                  demografsko ogroženih. V tem se lahko vidi zagon, da občine, krajevne skupnosti,
                  posamezniki, podjetniki, kmetje, različne zadruge, ustanove in drugi ambiciozno
                  načrtujejo razvoj teh področij. Osebno sem prepričan, da bo ta amandma deležen
                  podpore številnih poslancev tega cenjenega zbora.</p>
               <p>Predlagam, da se sredstva za povečanje teh dveh postavk prerazporedijo iz postavke
                  - obresti Republike Slovenije III.</p>
               <p>Prav tako vlagam tudi amandma, da se v posebnem delu proračuna pri postavki
                  Ministrstva za delo, družino in socialne zadeve pod točko 13 - investicije - doda
                  nova postavka Varstveno delovni center Zagorje, in sicer 14 milijonov
                  tolarjev.</p>
               <p>Če razložim. V Zasavju že 9 let deluje delavnica pod posebnimi pogoji, ki se je v
                  januarju 1992 organizirala v samostojni zavod Varstveno delovni center Zagorje. Ta
                  pobuda za adaptacijo in razširitev objekta je bila dana še iz prejšnjega
                  Ministrstva za zdravstvo, družino in socialno varstvo. To je zavod, ki ima
                  regijski značaj in pokriva teritorij štirih zasavskih občin. Morda je
                  presenetljivo, da sem kot poslanec Državnega zbora iz 1 volilne enote iz občine
                  Idrija vložil ta amandma, ker se je name osebno, mislim da tudi na nekatere druge
                  poslance, obrnila direktorica tega zavoda in sem se odločil in predlagam.  Ta
                  amandma utemeljujem z naslednjim.</p>
               <p>V tem zavodu je 43 invalidnih oseb, ki bivajo in delajo na 150 kvadratnih metrih
                  delovne površine. Število invalidnih oseb po podatkih v tej regiji iz leta v leto
                  narašča in da v Zasavju potekajo dobrodelne akcije, v katerih se zbirajo sredstva
                  za pomoč pri adaptaciji tega zavoda.</p>
               <p>Kot sem zasledil, sta amandma s povsem podobno vsebino vložila tudi kolega gospod
                  Potrč in mislim da še en kolega iz Državnega zbora.</p>
               <p>Prav tako bi na kratko obrazložil svoj amandma k predlogu zakona o izvrševanju
                  proračuna Republike Slovenije in sicer gre za področje cest, gre za postavko
                  relacije Kalce - Robič, ki v letošnjem letu ni dobila nobenih sredstev. To je
                  postavka, ki jo predlagam. Mi to cesto imenujemo Keltika. Magistralna cesta Kalce
                  - Robič, ki se pričenja na državni meji z Italijo in se konča na Kalcah, to je pri
                  Logatcu, ima zelo pomembno povezavo in je najugodnejša povezava Tolmina in Idrije
                  z Ljubljano.  Tod potekajo glavni prometni tokovi v slovenskem merilu predvsem pa
                  tudi po tej cesti svoj tovor izvažajo zelo pomembni izvozniki regije. Mejni prehod
                  Robič je tudi okno idrijske regije v svet, prav tako pa tudi povezava s
                  severovzhodno Furlanijo. Ta cesta je tudi edini način prometne komunikacije v tem
                  prostoru.</p>
               <p>Predlagam, da za to postavko nameni 200 milijonov tolarjev. Slabe prometne
                  povezave zaviralno vplivajo na vse oblike meddržavnega sodelovanja s sosednjo
                  Italijo, zato se upravičeno pojavlja bojazen, da se bo njihov interes usmeril na
                  druga področja ali celo na druge slovenske regije oziroma na sosednjo državo.
                  Tujci pač odnos do nekega okolja gledajo tudi in predvsem skozi odnos lastne
                  države do določenega območja. Hvala.</p>
            </sp>
            <sp xml:id="SDZ1-Redna-07-1993-04-14.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič.</p>
            </sp>
            <sp xml:id="SDZ1-Redna-07-1993-04-14.sp98">
               <speaker>ZMAGO JELINČIČ:</speaker>
               <p>Hvala lepa! Prej je gospod Bučar povedal marsikakšno resnico, nad katero bi se
                  morali zamisliti. Ne bom se spuščal v podrobnosti. Strinjam se z gospodom
                  Bučarjem. Mogoče bi nekaj potegnil iz predloga zakona o izvrševanju proračuna in o
                  proračunu Republike Slovenije za leto 1993. Nekaj je, kar zelo hitro in zelo močno
                  zbode v oči. Če nič drugega, v členu 31., ki opredeljuje, kdaj sme uporabnik
                  oddati dela brez javnega razpisa. Mislim, da so ti časi preseženi, ko so se
                  oddajala dela brez javnih razpisov ali pa zopet prihajamo v eno italijansko
                  varianto tega, da se bo vedno in povsod oddajalo brez razpisa, odvisno od tega,
                  koliko bo kdo komu potisnil v žep.</p>
               <p>Spodnje meje, do katerih se lahko uporabljajo sredstva brez javnega razpisa in se
                  trošijo, mislim, da ne ustrezajo. Kot je rekel gospod Bučar, v vseh pravnih
                  deželah - kaže, da Republika Slovenija, kolikor jo imamo radi, da kljub vsemu to
                  še ni - se ve kam gre posamezni tolar, posamezni denar, posamezna marka; kaže, da
                  pri nas še vedno dopuščamo dovolj širok segment sredstev, ki bodo lahko odhajala
                  na razne račune in nekontrolirano debelila kakšne denarnice. Tudi v 32. členu
                  piše, da se javni razpis ne uporablja za nakup oborožitve in za nakup specialne
                  operativne tehnike, ki ga opravlja Ministrstvo za obrambo, Ministrstvo za notranje
                  zadeve, Ministrstvo za pravosodje in Varnostno - informativna služba Vlade. Tega
                  ni nikjer v kulturni Evropi. Švicarji se v parlamentu dogovarjajo, kakšne tanke
                  bodo kupiti, s tem da strokovnjaki povedo, kakšne so specifikacije, kakšna je cena
                  in vse drugo. Pri nas se zopet hoče nekaj skrivati. Zakaj? Morda zato, da Slovenci
                  ne bi vedeli, s kakšnimi aparaturami jim prisluškujejo ali kaj podobnega. Konec
                  koncev, vojni strokovnjaki so vedno rekli, da ni vojna tajnost to, kakšne tanke
                  imamo, ampak kako so naši ljudje izvežbani, da jih bodo uporabili. Hvala lepa.</p>
            </sp>
            <sp xml:id="SDZ1-Redna-07-1993-04-14.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper, za njim bo na vrsti kolega Sašo
                  Lap.</p>
            </sp>
            <sp xml:id="SDZ1-Redna-07-1993-04-14.sp100">
               <speaker>ŠTEFAN KOCIPER:</speaker>
               <p>Hvala lepa. Predsedujoči, spoštovane gospe poslanke in gospodje poslanci! Želel bi
                  predstaviti dva amandmaja, ki sem ju vložil in predložil na zainteresiranih
                  delovnih telesih Državnega zbora, in sicer v zvezi z družinsko politiko, ki sem jo
                  v dopoldanski razpravi nekoliko naznačil in povedal nekaj izhodišč, za katera se
                  sam zavzemam, je tudi konkretni amandma simbolične narave. Sam se zavedam, da
                  zakon o družinskih prejemkih oziroma integralne družinske zakonodaje ni mogoče
                  sprejeti v krajšem roku. Prepričan sem, da zakon o družinskih prejemkih, za
                  katerega je tudi matično telo presodilo, da ga je potrebno sprejeti na eni od
                  prihodnjih sej pred parlamentarnimi počitnicami, terja tudi določena namenska
                  sredstva, tako za otroški dodatek kot za porodniški dopust. V tem smislu je ta
                  amandma, in sicer v znesku 500 milijonov tolarjev, čeprav projekcije, ki jih je
                  pripravilo bivše Ministrstvo za zdravstvo, družino in socialno varstvo, kažejo
                  bistveno večjo potrebo po povečanju te postavke, vendar se zavedam, da bo
                  izvajanje tega zakona prav gotovo samo določeno obdobje, glede na to, da ga moramo
                  šele sprejeti. Da se povečajo sredstva za te namene predlagamo - to je sprejel
                  matični odbor, Odbor za zdravstvo, delo, družino in socialno politiko - tudi za
                  svoj amandma -  da se vzamejo iz porabnika presežki v državnih podjetjih in
                  proračunskih porabnikih. Tam je namreč namenjeno 2.500.000 tolarjev. Na tej
                  postavki je v letošnjem proračunu namenjenih celo za 3,4% več sredstev kot v
                  lanskem proračunu oziroma, kot je bila dejanska poraba v lanskem letu. Čeprav bi
                  bilo upravičeno pričakovati, da bi morala Vlada v preteklem letu ob takih
                  sredstvih to področje že sanirati. S sprejetjem predlaganega amandmaja in tudi
                  amandmaja, ki ga je podprl matični odbor, bodo sredstva za to področje še vedno
                  presegala lansko realizacijo realno pa bodo sicer za 17% na tej postavki
                  nižja.</p>
               <p>Mnogo bolj, kot brezkončno namenjanje sredstev za tako imenovane presežke v
                  državnih podjetjih in proračunskih porabnikih, medtem ko pri proračunskih
                  porabnikih kaže trend prav v nasprotno smer, torej nova zaposlovanja, zaskrbljuje
                  negativen odnos Vlade do celotnega področja družinske politike, kar sem že omenil
                  v dopoldanski razpravi.</p>
               <p>Potem, ko je pri proračunski razpravah že več let po vrsti ugotovljeno, da je
                  nujno za ustrezno družinsko politiko nameniti bistveno več sredstev, kot smo jih
                  namenjali doslej, se ob tem predlogu proračuna srečamo še z dodatnim znižanjem
                  celotne postavke v transferi otroško varstvo, kot se ta glasi. In to kar za 3,1%
                  oziroma družbene pomoči otrokom kar za 4,3%. Čeprav vsi vemo, da je sedanji tako
                  imenovani otroški dodatek oziroma družbena pomoč otrokom bistveno prenizka.</p>
               <p>Toliko v podkrepitev in obrazložitev tega amandmaja.</p>
               <p>Pridružil bi se amandmaju Odbora za šolstvo in šport, ki je na moj predlog oziroma
                  na predlog, ki sem ga sam imel, spremenil amandma, in sicer povečal pač vsoto
                  sredstev, ki so namenjena za demografsko ogrožena področja. V prvi vrsti pa seveda
                  še za tisti dolg, ki ga ta parlament dolguje Prehodnemu mladinskemu domu, to je
                  namreč za izgraditev oziroma dokončanje investicije, ki je sredi gradnje.</p>
               <p>Namreč Prehodni mladinski dom stoji sredi prenove, že več kot leto dni, po tem, ko
                  že v preteklem letu proračun ni namenil ustreznih sredstev za nadaljevanje v smeri
                  zelo uspešne reorganizacije zavodske vzgoje v sodoben, v svetu že desetletja
                  uveljavljen družinski sistem vzgoje.</p>
               <p>Pred dobrim letom je tedanji minister za šolstvo odprl prvo družinsko hišo v
                  Črnuški gmajni, ki danes zelo uspešno deluje. Neodgovorno je torej do strokovnega
                  osebja in do otrok, ki so v Prehodnem mladinskem domu, da ostaja več kot
                  desetletje načrtovan koncept prenove tega zavoda leto za letom nerealiziran
                  navkljub vsem izpolnjenim formalnim in strokovnim pogojem in celo ob že podpisani
                  pogodbi s strani izbranega izvajalca gradbenih del.</p>
               <p>Zato predlagam, oziroma je predloženo v tem amandmaju, da se za nadaljevanje
                  izgradnje prehodnega mladinskega doma v letošnjem proračunu namenijo namenska
                  sredstva v višini 78 milijonov tolarjev, kar bi omogočilo, da bi bila celotna
                  prenova tega zavoda zaključena v manj kot enem letu.</p>
               <p>Ta sredstva, to je potrebno podčrtati, so dejansko nižja kot so predvidena, recimo
                  za dograditev Vzgojnega zavoda Logatec, kar seveda podpiram. Za katerega pa smo že
                  v lanskem letu v proračunu namenili precejšen del sredstev in predstavljajo tudi
                  precej manj, kot eno desetino predvidenega zneska, ki je namenjen za odkup šole
                  Litostroj. Seveda ta postavka, ki je bila namenjena tudi dodatno še za demografsko
                  ogrožena področja, za izgraditev osnovnih šol in za adaptacije šol, ki so potrebne
                  tega, se je potem na Odboru za šolstvo in šport tudi še dodatno povečala. Vendar
                  moram povedati, da je tisti znesek, ki je ostal na postavki odkup šole Litostroj,
                  še zmeraj takšen, da se da realizirati in zadnja tranša, ki jo je dolžna država
                  plačati Litostroju, da dejansko lahko preide šola v posest države.</p>
               <p>Tukaj se mi zdi ob vseh, bom rekel kar insinuacijah in podtikanjih, ki so bila do
                  sedaj povedana, ki so jih predgovorniki, verjetno v dobri veri predstavljali,
                  vredno povedati, da gre tukaj za nekoliko specifičen položaj. Spomnimo se za
                  nazaj, koliko zakonov smo sprejeli po <q>"tekočem traku"</q>, kjer odpisujemo neizterjane
                  terjatve oz. obveznosti posameznih podjetij, ki so se znašla v gospodarski krizi,
                  kar tako, brez kakršnegakoli nadomestila. V tem primeru gre dejansko za pobot
                  oziroma za odstop šole Litostroj, ki je bila po prvotni oceni uradnih sodnih
                  cenilcev ocenjena <stage>(rekel bom kar v markah)</stage> na 20 milijonov mark,
                  sedaj pa je ta pobot v proračunu realiziran približno v višini 12 milijona in pol
                  mark.</p>
               <p>Moram priznati, da sam osebno tega knjigovodskega posla ne obvladam v toliki meri
                  in ne vem, kaj se bo zgodilo s tem amandmajem, vendar sem prepričan, da se ta
                  zadeva da realizirati tako ali drugače <stage>(kot sem prej navedel)</stage> tudi
                  s posebnim zakonom, da se ta pobot zapiše v posebnem zakonu in ne tukaj v postavki
                  Ministrstva za šolstvo in šport, s tem, da to ni odpis dolga, ampak kot pobot.
                  Medtem ko ta postavka, ki ostane na tej številki - torej odkup šole Litostroj, pa
                  je tisti zadnji del obveznosti, ki jo ima Ministrstvo za šolstvo in šport. S tem
                  pa je pridobilo oziroma bo - sedaj ima še vedno Litostroj pravico državo postaviti
                  na cesto, ker pobot še ni narejen - šolstvo dve veliki pridobitvi, in sicer
                  Kovinarsko poklicno šolo in Frizersko poklicno šolo, kar pa vemo, da je za
                  današnji čas zelo pomembna pridobitev po tistem usmerjenem izobraževanju, ko smo
                  dejansko pozabili, kaj je pravzaprav poklicna šola.</p>
               <p>Toliko v pojasnitev in obrazložitev teh dveh amandmajev. Hvala lepa.</p>
            </sp>
            <sp xml:id="SDZ1-Redna-07-1993-04-14.sp101">
               <speaker>PODPREDSEDNIK DR. LEV KREFT:</speaker>
               <p>Prosim, gospod Peršak.</p>
            </sp>
            <sp xml:id="SDZ1-Redna-07-1993-04-14.sp102">
               <speaker>ANTON PERŠAK:</speaker>
               <p>Sem eden tistih, ki so napadli to postavko v proračunu, o kateri je sedaj na koncu
                  govoril gospod Kociper. Te postavke ni najbrž ne jaz ne kdo drug, napadel zaradi
                  tega, ker bi recimo napadel dejstvo, da je država kupila neko šolo in da danes v
                  teh prostorih deluje neka šola - mislim, da celo dve: frizerska in srednja
                  tehnična <stage>(če se ne motim)</stage>. To postavko in to operacijo - nekdo je
                  prej govoril o pravni državi - kritiziramo točno s tega vidika. Vlada je na račun
                  letošnjega proračuna sklenila pogodbo, ko ta proračun še ni bil niti zasnovan kaj
                  šele sprejet, in ko o tej postavki še ni bila opravljena nobena razprava. Na račun
                  tega proračuna - pa ne gre samo za tisti pobot v višini 533 milijonov tolarjev,
                  ampak gre tudi za razliko, ki bo šla v gotovini na ta račun iz letošnjega
                  proračuna - je sklenjena pogodba, odkup je izvršen na račun proračuna, ki
                     <stage>(kot rečeno)</stage> ni bil še niti zasnovan, kaj šele sprejet. Gre
                  preprosto za vprašanje pravnosti tega posla. Minister za šolstvo je na odboru
                  odgovoril, češ, vlada je vprašala javnega pravobranilca, ali je pogodba pravno
                  neoporečna. Pogodba je seveda pravno neoporečna, če so vsi členi v njej in če je v
                  redu napisana. Na eni strani je kupec, na drugi strani je prodajalec. Ampak gre za
                  to, da je ta posel izvršen na račun nečesa, o čemer takrat še sploh ni bilo
                  nobenega govora. In mi smo ta proračun, o katerem danes govorimo, dobili že s
                  tako-rekoč izplačanim stroškom. - Hvala.</p>
            </sp>
            <sp xml:id="SDZ1-Redna-07-1993-04-14.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap; za njim bo na vrsti gospod Marjan
                  Poljšak.</p>
            </sp>
            <sp xml:id="SDZ1-Redna-07-1993-04-14.sp104">
               <speaker>SAŠO LAP:</speaker>
               <p>Spoštovani! Samostojna poslanska skupina je vložila 7 amandmajev; obdelal bom samo
                  enega, in to:</p>
               <p>Pod zaporedno številko 26 - Ministrstvo za delo, družino in socialne zadeve - 11
                  Ministrstvo za delo, družino in socialne zadeve, se pod točko 4 <q>"socialni
                  transferi"</q>, točka 43 <q>"varstvo borcev"</q>, zaporedna številka 7047 <q>"zdraviliško
                  klimatsko zdravljenje"</q> zmanjša za denarni znesek 30 milijonov tolarjev.</p>
               <p>Drugič. Pod številko 43 <q>"transferi - varstvo borcev"</q> <stage>(ne bom vsega
                     bral)</stage>, ortopedski pripomočki, prispevki za zdravstveno zavarovanje in
                  druga povračila" se zmanjša za denarni znesek 72 milijonov tolarjev.</p>
               <p>Tretjič.  Zveza združenj borcev NOB se pod točko 2 <q>"materialni in drugi stroški"</q>,
                  točka 21 <q>"državni organi"</q> zmanjša za denarni znesek 10 milijonov tolarjev.</p>
               <p>Četrtič. Zveza častnikov Slovenije NOB pod točko 2 <q>"materialni in drugi stroški"</q>,
                  točka 21 <q>"državni organi"</q> se zmanjša za denarni znesek 5 milijonov tolarjev.</p>
               <p>Skupaj 113 milijonov tolarjev.</p>
               <p>Obrazložitev: Samostojna poslanska skupina predlaga, da se ta sredstva prenesejo
                  pod točko 5281 <q>"odškodnine neopravičeno obsojenim za čas pripora in zapora"</q>; torej
                  na postavko 20 Ministrstvo za pravosodje. 11 Ministrstvo za pravosodje, točka 11
                  <q>"drugi odhodki"</q>, točka 9 <q>"drugi odhodki"</q>. Samostojna poslanska skupina je
                  prepričana, da je nujno potrebno znatno povečati obseg sredstev, ker je v
                  proračunu za ta namen namenjenih 66 milijonov. Govorim na pamet: to je za
                  povračilo dvema oz. trem osebam po odločbah. Še zlasti, ko je v javnosti znano, da
                  je v pripravi zakon o popravi krivic politično obsojenim državljanom v obdobju
                  enostrankarske vladavine. Hkrati smo seznanjeni že s prvimi sodno rehabilitiranimi
                  občani, ki so uspeli izpeljati obnovo procesa na sodiščih ter vlagajo svoje
                  zahtevke za odškodovanje ustreznim organom. Prepričani smo, da mora Država
                  Slovenija poravnati ne samo pravne, ampak tudi materialne vidike storjenih krivic,
                  ki so rezultat odstranjevanja politično nezaželenih posameznikov s psevdolegalnimi
                  procesi, zmaličenimi pravnimi sredstvi, s sistematičnim in brezobzirnim
                  ustrahovanjem prizadetih in z oblikovanjem takšnih zakonskih predpisov, ki so bili
                  v času svojega nastajanja v nasprotju z duhom Deklaracije o človekovih pravicah -
                  odločba Ustavnega sodišča Republike Slovenije, številke 1992.</p>
               <p>Znesek pod številko 5281, ki je namenjen za odškodnino neupravičeno obsojenim, ne
                  zadošča za vse obsojene v Božičnem, Nagodetovem procesu, za 170 duhovnikov, za
                  križarje, za 2500 DDK-jevcev - torej ljudi na družbeno koristnem delu, za žrtve
                  posebne komisije pri Izvršnem svetu Slovenije v začetku svinčenih let ter za vse
                  tiste državljane Slovenije, ki so bili prizadeti s kaznimi, določenimi v Uradnem
                  listu Demokratične Federativne Jugoslavije, številka 48/1945, kot so: odvzem
                  otroka, odvzem roditeljskih pravic, odvzem pravice na penzijo, odrekanje pravice
                  do socialnega zavarovanja, izguba pravice do opravljanja poklica, razveljavitev
                  šolskih spričeval <stage>(zopet Uradni list DFJ, številka 53/45)</stage>, s čimer
                  so izgubili šolska leta.</p>
               <p>Ponavljam! Prepričani smo, da mora kljub stiskam današnjega
                  gospodarsko-političnega trenutka Republika Slovenija, njena Vlada, če meni s
                  popravo krivic resno, najti sredstva, da zadevo sanira tako, kot določa 30. člen
                  sedanje ustave Republike.</p>
               <p>Toliko o tem, bi pa ponovil vprašanje iz včerajšnjega dne oz. tudi danes je bilo
                  rečeno. So stvari, ki se rade pozabijo iz tega naslova in bi ponovil: Ali Vlada
                  misli resno - podobno formuliran kot včeraj - odgovoriti na vprašanje, kakšna
                  vsota v zvezi z Elanom oz. sanacijo bank? Hvala lepa.</p>
            </sp>
            <sp xml:id="SDZ1-Redna-07-1993-04-14.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak, za njim pa Irena Oman.</p>
            </sp>
            <sp xml:id="SDZ1-Redna-07-1993-04-14.sp106">
               <speaker>MARIJAN POLJŠAK:</speaker>
               <p>Želim obrazložiti dva amandmaja, ki sem ju dal, in sicer prvi amandma za
                  Ministrstvo za obrambo - za investicije v temeljne razvojne programe oboroženih
                  sil, številka 8842: oborožitev protizračne obrambe, naj se vpiše za predlog vsota
                  15 milijard tolarjev. Ta denar se naj pridobi z izterjavo, ustreznega dela davčnih
                  utaj iz leta 1992. Iz medijev so znane davčne utaje iz prenešenega kapitala iz
                  družbene lastnine v privatne ali by-pass firme. Pri nekem podjetju gre za 150
                  milijonov dolarjev. Utaj davkov je bistveno več. Vse kar je bilo rečeno te dni, bi
                  rekel, da je to desetina davčnih utaj in raznih malverzacij v Republiki Sloveniji
                  v prejšnjem letu. Se pravi, da obstaja še večji rudnik, če se da kaj izkopati še
                  za kakšne druge namene. Da ne bi kdo mislil, da <q>"navijam"</q> za obrambo, navijam,
                  kdor pa navija za kulturo ali pa za ceste in tako dalje, naj poskuša napasti še ta
                  rudnik. Davkarija Republike Slovenije naj ta denar pobere in naj se vloži v
                  protizračno obrambo.</p>
               <p>Potrebnost protizračne obrambe je vsem jasna iz vsakodnevnih informacij in tudi iz
                  gradiva aktualna vprašanja ogroženosti Republike Slovenije. Moralno nesprejemljivo
                  je, da bi poslanci Državnega zbora dali potuho tistim, ki so si prilastili
                  družbena sredstva in državnim službam, ki bi morale davke pobrati. Hkrati pa se
                  delamo nevedne pred možnostjo zračnega napada, na primer na jedrsko elektrarno
                  Krško. Na račun koga naj bi za navadne Slovence tvegali slovenski Černobil? Na
                  račun tatinskih povzpetnikov? Torej, zračna obramba na račun sociale in kulture,
                  ne na račun sociale in kulture, ampak na račun novih kapitalistov.</p>
               <p>Drugi amandma. Ministrstvo za finance - pod številko 8669: Obresti Republike
                  Slovenije iz sanacije bank se vzame celotna vsota in se prenese pod številko:
                  Ministrstvo za promet, investicije železnica - številka 2802; proga Murska Sobota
                  - Martinje - Šentgotard, predhodna dela.</p>
               <p>Obrazložitev. S sprejetjem zakona o sanaciji bank naj bi se v Sloveniji dogajala
                  še ena tragikomična goljufija. Davkoplačevalci naj bi prispevali bankam, ki naj bi
                  bile zadolžene. Toda pri komu? Pri teh bankah pa so zadolžena podjetja,  ki so že
                  ali še bodo v stečaju in bodo prišla delno ali v celoti v last banke. Banka bo
                  lahko po sistemu HIT poceni prodala podjetja svojim vodilnim in njihovim
                  prijateljem. Tako bi naši revni in nerevni volilci ter mi prispevali za lastnino
                  bankirjev in celo njih privatno lastnino, če jim bo to uspelo.</p>
               <p>Bolj komplicirano bi bilo, če bi rušili zakon o sanaciji bank. To kar jaz delam
                  zdaj tukaj, predlagam, da ta zakon rušimo. Mi ga nismo sprejeli. S praktičnim
                  ukrepom, enostavno pa lahko rušimo njegovo izvajanje. Prosim, da poslanci to dobro
                  premislijo in podprejo amandma, ko bomo drug teden o njem glasovali. Predlagam, da
                  se naj ta denar pametno vloži v dela za železniško povezavo z Madžarsko, ki je
                  nujno potrebna, razen te dolgoročne koristi, bo ta investicija pomenila začasno
                  odpiranje delovnih mest. Če pride denar v banko, bodo bankirji z njim manipulirali
                  in ne bo nobenega delovnega mesta in dela. In še to. Jaz sem pričakoval, da bo še
                  kakšen v to smer napisal kakšen amandma in da bo udaril v to smer, da bo pobral
                  tam denar kjer leži ali pa so se neumno preklada iz enega sklada na drug sklad,
                  ali v privatne žepe in da bo rekel ne, tudi ta denar ne gre. Žal mi je, da takih
                  amandmajev v drugih predlogih nisem videl. Hvala.</p>
            </sp>
            <sp xml:id="SDZ1-Redna-07-1993-04-14.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima kolegica Irena Oman, za njo bo na vrsti Marjan Stanič.</p>
            </sp>
            <sp xml:id="SDZ1-Redna-07-1993-04-14.sp108">
               <speaker>IRENA OMAN:</speaker>
               <p>Predlagam amandma, za katerega sem prepričana, da bo soglasno sprejet, in sicer
                  pod številko 27 Ministrstvo za zdravstvo, bomo vzeli Potrčevim nagradam 700.000
                  tolarjev; pod 33 Ministrstvo za šolstvo in šport bomo vzeli priznanjem Stanka
                  Bloudka milijon tolarjev; pod istim ministrstvom se mediteranske športne igre
                  zmanjšajo za 3 milijone tolarjev; pod istim ministrstvom odkup šole Litostroj
                     <stage>(te nesrečne šole)</stage> za znesek 5 milijonov tolarjev; in pod
                  Ministrstvo za delo, družino in socialne zadeve - Prosvetni delavec, se zmanjša za
                  denarni znesek 390.000 tolarjev, kolikor vem tega glasila ni več, saj pod tem
                  imenom ne. Samostojna poslanska skupina predlaga, da se ta sredstva prenesejo pod
                  točko 8505 - Materinski dom.</p>
               <p>Obrazložitev. Donatorji so za izgradnjo materinskega doma, namenjenega materam z
                  dojenčki oziroma otroci, ki iščejo zatočišče v hudih stiskah, prispevali 8
                  milijonov tolarjev, Vlada pa je obljubila, da bo določila, za dokončanje
                  investicije večja sredstva, v proračunu za leto 1993. Kot je razvidno iz osnutka
                  proračuna, ni izpolnila obljube, zato je dokončanje investicije obviselo v zraku.
                  Kljub deklarirani humanosti je prepuščeno iznajdljivosti nosilcev akcije.
                  Prepričani smo, da je potrebno v današnji gospodarski krizi pomagati socialno
                  prizadetemu delu mater z otroci, tako da se dom izgradi. Menimo, da je treba
                  upoštevati tudi glasove tistih občanov, ki so se potrudili in s svojimi prispevki
                  namesto države realizirali projekt materinski dom, skoraj do polovice in tako z
                  družbeno pozornostjo nagraditi samopomoč na tako pomembnem področju skrbi za
                  sočloveka.</p>
               <p>Še enkrat upam, da bo sprejeto soglasno. Hvala.</p>
            </sp>
            <sp xml:id="SDZ1-Redna-07-1993-04-14.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Stanič, za njim pa gospa Maria Pozsonec.</p>
            </sp>
            <sp xml:id="SDZ1-Redna-07-1993-04-14.sp110">
               <speaker>MARJAN STANIČ:</speaker>
               <p>Spoštovani! Predlagam dva amandmaja, ki smo jih Samostojna poslanska skupina
                  vložili, s katerima se Odbor za obrambo strinja. Pod številko 26 - Ministrstvo za
                  delo, družino in socialne zadeve, se pod točko točko 4 socialni transferji, točka
                  47 obveznosti za SPIZ, zaporedna številka 1293 obveznosti države do SPIZ-a, to so
                  pokojnine oficirjev bivše Jugoslovanske armade, zmanjša za denarni znesek 2,3
                  milijarde tolarjev. Predlagamo, da se ta sredstva prenesejo pod točko 8842
                  oborožitev protizračne obrambe.</p>
               <p>Obrazložitev. V navedenih, niti v drugih postavkah Ministrstva za obrambo ni
                  predvidenih nobenih sredstev za okrepitev protizračne obrambe. Ministrstvo za
                  obrambo je večkrat v javnosti pojasnjevalo, da sistem protizračne obrambe države
                  ni zanesljiv ter da naša vojska razpolaga le s sredstvi za protizračno obrambo na
                  manjših višinah. Znane so grožnje vojaškega vrha in Beograda in tudi iz Republike
                  Srbske, da se bodo v primeru kakršnekoli intervencije borili tudi tako, da bodo
                  napadli tudi cilje v sosednjih državah. Vemo pa, da srbske sile na okupiranih
                  območjih na Hrvaškem ali v Bosni in Hercegovini lahko tak napad tudi izvršijo.
                  Vsak dan beremo o kršitvah našega zračnega prostora; verjetno sosedje oziroma
                  tisti, ki kršijo zračni prostor, zelo dobro vedo, da naša država pri tem ne more
                  drugače ukrepati kot s protesti.</p>
               <p>Obveznosti države do SPIZ-a, v tistem delu, ki zajema vojaške pokojnine nekdanjih
                  oficirjev jugoslovanske armade, so po našem mnenju prevelika postavka v proračunu
                  Republike Slovenije za leto 1993, ker povrhu tega ne temeljijo na zakonu - kot je
                  danes o tem že govoril dr. Bučar - ampak na odloku Vlade iz preteklega mandata.
                  Vemo tudi, da imajo ti oficirji bivše Jugoslovanske armade 15 krat večje
                  pokojnine, kot bi jih imeli v matičnih državah.</p>
               <p>Še en amandma, ki se nanaša tudi na obrambo. Pod točko številka 15 - vladne
                  službe, 14 - urad za priseljevanje in begunce se pod točko 12 - begunci, točka 120
                  - begunci, zaporedna številka 1294 - oskrba beguncev, zmanjša za denarni znesek
                  500 milijonov tolarjev. Predlagamo, da se ta sredstva prenesejo pod točko 8842 -
                  oborožitev protizračne obrambe.</p>
               <p>Obrazložitev. Samostojna poslanska skupina meni, da v trenutku večje nestabilnosti
                  srednjeevropskega in balkanskega prostora, kot tudi zaradi rastoče napetosti
                  iredentističnih sil v naši soseščini, enako kot zaradi našega položaja v bližini
                  dežel, ki so v vojnem stanju, ni politično modro niti primerno zmanjšati obrambne
                  možnosti države na ta način, da bi bolj skrbeli za begunce kot za lastno
                  nacionalno varnost. V tisku smo brali, da se je zunanje ministrstvo obrnilo na 30
                  držav, med njimi tudi na vrsto muslimanskih, ki bi naj pomagale ubežnikom iz Bosne
                  in Hercegovine. Zato smo prepričani, da naj izpadla sredstva pri oskrbi beguncev
                  nadomestijo s prispevki z teh držav. Menimo, da je naša dolžnost poskrbeti za našo
                  nacionalno varnost, kajti z njo skrbimo tudi za varnost beguncev pri nas. Hvala
                  lepa.</p>
            </sp>
            <sp xml:id="SDZ1-Redna-07-1993-04-14.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Maria Pozsonec, po tem bo na vrsti gospod Marjan
                  Podobnik.</p>
            </sp>
            <sp xml:id="SDZ1-Redna-07-1993-04-14.sp112">
               <speaker>MARIA POZSONEC:</speaker>
               <p>Hvala lepa. Spoštovani predsednik, spoštovane kolegice, spoštovani kolegi
                  poslanci! Vem, da ste že mnogo slišali o lendavskem kulturnem domu, ki ga ni.
                  Tretjič stojim tu in tolmačim vročo željo prebivalcev Lendave in okolice. Kljub
                  večletnim hotenjem ni uspela izgradnja kulturnega doma v Lendavi. Kulturni dom bi
                  potrebovali za tam živeče Slovence in Madžare. Skupno bi ga uporabljali, kot je
                  dvojezično celotno življenje na tem območju. Matična dežela Madžarska je pomurskim
                  Madžarom podarila načrte za kulturni dom v vrednosti 18 milijonov forintov. Tudi
                  prostor za gradnjo je pripravljen. Ob sprejetju prvih dveh proračunov lansko leto
                  in predlani, so bila rezervirana sredstva za gradnjo kulturnega doma, vendar ni
                  bilo možno uporabljati ta sredstva. Upam, da z vašo podporo, letos le pride do
                  začetka gradnje. Da to ne bo preveliko breme za našo državo, s katero delimo dobro
                  in zlo, predlagamo fazno gradnjo. Vem da je le-to zelo težko. Vendar smo na
                  kulturnem in drugem področju duhovno tako izolirani. Mi želimo razvoj, tako na
                  kulturnem kot na gospodarskem področju. V težkih časih nastajajo velike stvari, to
                  je za nas kulturni dom. Usoda lendavskega kulturnega doma je v vaših rokah. Upam,
                  da bo vaš odgovor da. Hvala lepa.</p>
            </sp>
            <sp xml:id="SDZ1-Redna-07-1993-04-14.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik, za njim bo na vrsti gospod Žarko
                  Pregelj.</p>
            </sp>
            <sp xml:id="SDZ1-Redna-07-1993-04-14.sp114">
               <speaker>MARJAN PODOBNIK:</speaker>
               <p>Spoštovani! Najprej še enkrat vprašujem, in predvsem  opozarjam, da gre za
                  vprašanje neizvajanja sklepov Državnega zbora s strani Vlade.</p>
               <p>Državni zbor je pred 45 dnevi sprejel sklep, da mora Vlada v zakonitem roku, to je
                  30 dni, predložiti popolno informacijo o sredstvih, ki so se zgubila v tej,
                  oziroma, ki jih je sedaj potrebno pokrivati v zvezi s to zadevo Elan. Vlada tega
                  poročila ni dala niti ni povedala, zakaj ga ni dala. Niti ni povedala ali ga
                  namerava dati, ali želi z molkom in s parlamentarno večino preprosto doseči, da
                  bomo pokrivali celo tista sredstva, za katera ne vemo, kje in na kakšen način so
                  se izgubila oziroma, kdo jih je dobil. Kajti sredstva niso izpuhtela. Očitno so
                  nekje pač na določenih računih in menim, da najmanj kar je, če se že odločamo o
                  tem, da bo država obveznosti, ki so sedaj pisane na državo pokrila, je to najmanj,
                  kar lahko zahtevamo, je to, da vemo kdo je ta sredstva dobil.</p>
               <p>In mislim, da je nedopustno, da predstavniki Vlade tu preprosto molčijo in se
                  nasmihajo trudu zato, da bi razčistili te zadeve. Vse bolj sem prepričan, da je ta
                  skupščinska komisija, o kateri smo prej govorili in ki jo bomo v kratkem
                  oblikovali, zelo potrebna. In da bodo prva vprašanja verjetno postavljena prav
                  tistim ministrom, ki zavestno skrivajo podatke in s tem delajo najmanj kar je,
                  nacionalno škodo.</p>
               <p>In bi dal tudi konkreten predlog, da se zbor še enkrat opredeli do tega, ali pa
                  sprejme in izglasuje ugotovitveni sklep, da je Vlada dolžna med proračunsko
                  razpravo podati popolno poročilo o sredstvih v zvezi z zadevo Elan. Bi predlagal,
                  da bi med to razpravo oziroma to točko ta sklep tudi izglasovali oziroma o njem
                  glasovali.</p>
               <p>Sedaj pa bi na kratko predstavil še dva, izmed večjega števila amandmajev, ki jih
                  je posredovala poslanska skupina Slovenske ljudske stranke. Nekateri so že bili
                  predstavljeni. Prvi amandma dajem tudi kot predstavnik, oziroma član Sveta RTV
                  Slovenije, gre pa za obnovo objektov RTV mreže, RTV Slovenije, za odpravo vojne
                  škode na teh objektih.</p>
               <p>Samo na kratko bi obrazložil. Da je RTV Slovenija že v jeseni v letu 1991 in v
                  letu 1992, za sanacijo oddajniškega omrežja, oziroma za odpravo direktne vojne
                  škode, porabila 342 milijonov tolarjev. Subvencije republike so bile 31 milijonov
                  tolarjev državne subvencije in je tako ostalo nepokritih 311.783 tolarjev.</p>
               <p>Glede na to, da je RTV Slovenija, podobno kot drugi mediji, v času osamosvojitvene
                  vojne odigrala pomembno in verjetno nenadomestljivo vlogo, menim, da je prav, da
                  bi vsaj glavni del te škode, ki je takrat nastala, tudi nadomestili. In mislim, da
                  je tudi vir za to možno najti, v povezavi s škodo, ki je nastala. Predlagam
                  namreč, da se za tak znesek zmanjšajo sredstva obveznosti države Skupnosti
                  pokojninskega zavarovanja, in sicer za zmanjšanje sredstev za pokojnine oficirjem
                  jugoslovanske ljudske armade z ustreznim zmanjšanjem teh pokojnin.</p>
               <p>Povedal bi še to, da smo kot poslanska skupina Slovenske ljudske stranke vložili
                  tri amandmaje za okrepitev dejavnosti in možnosti delovanja prostovoljnih
                  gasilskih društev. Menim, da je potrebno, da prostovoljnim gasilskim društvom
                  omogočimo delovanje, saj gre za izjemno razširjeno dejavnost, ki ima velik
                  nacionalni in človekoljubni pomen in predvsem zahteva za to svojo dejavnost
                  pokrivanje osnovnih stroškov. Gre za delo izključno na prostovoljni bazi.</p>
               <p>Gre za delno povečanje predvidenih sredstev, v enem od primerov pa tudi za
                  vprašanje, ki je povezano tudi glede možnosti porabe in krepitve delovanja
                  slovenske vojske. Finančna sredstva pa bi se pridobila iz Ministrstva za
                  finance.</p>
               <p>Še enkrat bi predlagal, da se v okviru te točke glasuje o vprašanju poročila o
                  zadevi Elan. To je že sprejet sklep Državnega zbora, drugo pa je vprašanje
                  podatkov o sredstvih za sanacijo bank. Zavedam se, da je možno sprejeti v tem
                  zboru proračun tudi brez tega, da bi bili ti podatki dani v javnost. Mislim pa, da
                  bo s tem ta zbor zgubil dodatni del legitimnosti. Mislim, da bomo lahko samo
                  obžalovali, če bi se bo zaradi nepripravljenosti Vlade, da predloži te podatke,
                  nezaupanje samo še povečalo. Hvala.</p>
            </sp>
            <sp xml:id="SDZ1-Redna-07-1993-04-14.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosil bi kolego Podobnika, če lahko med razpravo tudi v pisni obliki
                  odda predlog tega novega sklepa, ki se bo nanašal na predhodnega. Hkrati pa seveda
                  opozarjam zastopnike Vlade, da lahko v primeru, da želijo na vprašanje, ki je bilo
                  postavljeno, odgovoriti, takoj dobijo besedo.  Videti je, da ne želi nihče
                  odgovarjati v tem trenutku. Naslednji ima besedo gospod Žaro Pregelj. Za njim bo
                  na vrsti gospod Štefan Matuš.</p>
            </sp>
            <sp xml:id="SDZ1-Redna-07-1993-04-14.sp116">
               <speaker>ŽARKO PREGELJ:</speaker>
               <p>Spoštovani! Želim zgolj pojasniti svojo podporo tistim amandmajem Odbora za
                  kulturo, šolstvo in šport, ki se nanašajo na povečanje sredstev za obnovo
                  kulturnih spomenikov nacionalnega pomena, za varovanje in zavarovanje naravne
                  dediščine ipd. Sicer gre za 250 milijonov tolarjev, ki naj bi se namensko porabili
                  za sanacijo vrste objektov v Sloveniji hkrati pa naj bi se ta sredstva namenila
                  tudi za odpiranje novih krajinskih parkov tako notranjskega parka, kočevskega,
                  pohorskega in kozjanskega. Hkrati dajem k temu tudi svoj amandma in sicer za
                  odpiranje teh novih krajinskih parkov. To so regijski parki.</p>
               <p>Predlagam, da se rezervirajo sredstva v višini 90 milijonov tolarjev:</p>
               <p>Obrazložitev je široka. V amandmaju je natančno napisana. Gre za začetna zagonska
                  sredstva, ki so potrebna, da lahko ti regijski parki zaživijo. Področja, ki bodo
                  varovana, so bogata z naravno in kulturno dediščino. Na teh področjih imamo tudi
                  spomenike svetovne veljave, tako Škocjanske jame pa tudi druge. Menim, da je
                  rezervacija teh sredstev nujno potrebna, sicer bo ta dediščina nadalje propadala,
                  kajti večina teh področij je tudi demografsko ogroženih in v kolikor taka področja
                  zapustijo ljudje, s tem zapustijo tudi to pokrajino in jasno je potem ogroženost
                  takih krajev veliko večja.</p>
               <p>Hkrati dajem tudi amandma na postavki - direkcije za zavarovana območja, ki je
                  sicer že sama po sebi dokaj nizka, toda, ker gre tukaj za vzpostavljanje
                  določenega aparata, menim, da je veliko potrebneje rezervirati del teh sredstev za
                  nadomestilo in odškodnino na zavarovanih območjih in sicer v višini 5 milijonov.
                  Veliko problemov je prav zaradi tega, ker se na teh območjih, kjer so naravni
                  spomeniki ali pa če ima nekdo  v posesti celo naravni spomenik je jasno, da ima
                  zaradi tega manjši dohodek, ker ga ne more uporabljati. Recimo ne more sekati, ne
                  more meliorirati in podobno, zato je nujno v okviru proračuna poiskati sredstva,
                  ki bi služila kot nadomestilo za  izgubljeni dohodek in za začetek je 5 milijonov
                  mogoče malo,  ampak boljše kot nič. Vsekakor pa bo potrebno to področje primerneje
                  urediti z zakonodajo, kajti na tem področju je prav ta zakon o varstvu naravne in
                  kulturne dediščine dokaj pomanjkljiv.</p>
               <p>Hkrati želim pojasniti kriterije, na podlagi katerih so ti seznami v proračunu za
                  varstvo naravne kulturne dediščine nastajali. Ti kriteriji so bili oblikovani v
                  več skupinah. Tako posamezni kriteriji opredeljujejo, katera območja so varovana,
                  ali so trajno ali začasno. Spomeniki naj bi bili v inventarju naravne dediščine
                  Slovenije. Drugi kriterij je, če gre za dokončanje že več let trajajoče akcije.
                  Oblikovani so kriteriji, ki se oblikujejo glede na krajevni lokalni interes, v
                  kolikor je lokalno sofinanciranje prisotno, naj bi tudi država dala svoj delež.
                  Četrti kriterij je sama ogroženost naravne oziroma kulturne dediščine. Vrsta akcij
                  je bila na podlagi teh kriterijev izločena. Strokovne službe so natančno
                  opredelile, kateri del je v domeni komunalnega urejanja, kateri del je v domeni
                  parkovno arhitekturnega, tako da menim, da so vsi ti objekti, ki so v proračunu,
                  tisto najnujnejše, kar je postoriti treba v okviru države. Ta sredstva bodo večino
                  namenjena inventarizaciji, raznim interventnim posegom, odkupom zemljišč in
                  zagotavljanjem zaščitnih del za zavarovanje teh spomenikov. Hkrati strokovne
                  službe varstva naravne dediščine ugotavljajo, da so sredstva, glede na lansko
                  leto, zmanjšana in ugotavljajo, da bi potrebovale vsaj dvakrat tako velika
                  sredstva. Že ta amandma, ki ga predlaga Odbor za kulturo, šport in šolstvo, vsaj
                  delno rešuje te njihove potrebe.</p>
               <p>Želim opozoriti na mednarodne obveznosti, ki so nastopile z osamosvojitvijo
                  Slovenije. Gre za določene konvencije, katere je naša država ali podedovala ali
                  jih je novo podpisala - tako gre za alpsko konvencijo, za konvencijo o mokriščih
                  in podobno. Tudi za ta namen je potrebno rezervirati določena sredstva.</p>
               <p>Posebna nova postavka je zaščita živalskih vrst. V proračunu je predvidenih 20
                  milijonov. Potrebovali bi jih vsaj 85. Žal, ugotavljamo, da bo to težko zagotoviti
                  v okviru teh sredstev. Vsekakor upam, da bodo ti amandmaji, ki jih predlaga Odbor
                  za kulturo, šolstvo in šport in amandmaji, ki sem jih jaz predlagal naleteli na
                  posluh, da upam, da se bo našla ustrezna solucija.</p>
               <p>Ob tej razpravi o posameznih postavkah, o posameznih delih proračuna, se pravi po
                  porabnikih, želim opozoriti na mnenje, ki sem ga že pri razpravi o memorandumu
                  poskušal pojasniti, da tisto, kar bi morali narediti takrat pri memorandumu, ko bi
                  morali razdeliti to proračunsko pogačo, delamo zdaj na najbolj rokodelski način.
                  Vsa ta kopica amandmajev ni nič drugega kot pregrupiranje tega proračuna. Kakšno
                  stihijsko delo, koliko energije bo potrebno za usklajevanje raznih amandmajev, si
                  lahko mislimo. Tisti, ki smo to že nekajkrat dali skozi, vemo, kaj to pomeni.
                  Menim, da je tak način sprejemanja proračuna skrajno neprimeren. Da bi nekako
                  našli primerno rešitev, predlagam naslednjo proceduro. Vsi vloženi amandmaji,
                  takrat ko bodo pregledno razvrščeni, naj se pošljejo vsem delovnim telesom v
                  obravnavo, in sicer naj bi vsako delovno telo obravnavalo amandmaje, s svojega
                   področja dela. Se pravi, tistega resorja oziroma uporabnika proračuna. Nakar bi
                  se šele po mnenju posameznih delovnih teles sestalo matično delovno telo, to je
                  Odbor za proračun in finance in poskušalo te posamezne postavke uskladiti. Prvi
                  krog usklajevanj naj bi bil znotraj samega porabnika, nakar bi sledil drugi krog,
                  ko pride do usklajevanja med posameznimi porabniki državnega proračuna. To je moj
                  predlog in bi prosil, da se o tem tudi glasuje. Hvala.</p>
            </sp>
            <sp xml:id="SDZ1-Redna-07-1993-04-14.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Matuš, za njim bo na vrsti gospod Igor
                  Bavčar.</p>
            </sp>
            <sp xml:id="SDZ1-Redna-07-1993-04-14.sp118">
               <speaker>ŠTEFAN MATUŠ:</speaker>
               <p>Gospod predsednik, spoštovane poslanke in poslanci! Obrazložil bom dva amandmaja.
                  In sicer prvi:</p>
               <p>Ministrstvo za delo, družino in socialne zadeve, pod konto 47 <q>"transferi
                  obveznosti do SPIZ"</q>, naj se v postavki 1293 <q>"obveznosti države do SPIZ"</q> zmanjša
                  konto iz 7 milijard 700 milijonov tolarjev za vsoto milijarda 149 milijonov
                  tolarjev <stage>(približno)</stage>. Del tako pridobljenih finančnih sredstev naj
                  se v višini 311 milijonov tolarjev in še nekaj nameni za obnovo objektov RTV
                  Slovenije, ki so bili poškodovani v času agresije leta 1991. Preostala finančna
                  sredstva 837 milijonov tolarjev pa naj se namenijo za zmanjšanje neto zadolžitev
                  proračuna. Finančna sredstva pod navedeno postavko naj se zmanjšajo za milijardo
                  149 milijonov tolarjev. Iz te postavke odvajamo letno približno 3 milijarde 114
                  milijonov tolarjev za pokojnine bivšim oficirjem JLA. Znesek naj bi se zmanjšal za
                  36,9 %, kar bi pomenilo, da bi sedanjo povprečno pokojnino oficirjev JLA 51.000
                  tolarjev zmanjšali na povprečje civilne pokojnine 32.000 tolarjev. S tem bi
                  prekinili dejansko privilegij teh vojaških zavarovancev, ki so jim pokojnine
                  dodeljevali enako kot policistom; osnova je bila plača pred upokojitvijo, tudi s
                  potrdilom iz Beograda, njegovo preverjanje pa onemogočeno. To izplačevanje
                  pokojnin bivšim oficirjem JLA nima zakonske osnove, ampak se to izplačevanje
                  izvaja po odloku Vlade Republike Slovenije.</p>
               <p>Naslednji amandma imam za Ministrstvo za promet in zveze, pod konto 101
                  <q>"investicije - ceste"</q>, naj se v postavki 1013 <q>"Hrušica - Vrba"</q> zagotovi 2
                  milijardi SIT. Manjkajoča sredstva naj se zagotovijo iz konta 61, pod postavko
                  8676 <q>"obresti Irak"</q> Ministrstvo za finance. In sicer: v predlogu je namenjeno za
                  leto 1993 milijardo 490 milijonov tolarjev, za zaključitev gradnje tega nadvse
                  pomembnega odseka pa je potrebno 2 milijardi tolarjev. Torej gre za povečanje
                  predlagane postavke za 510 milijonov tolarjev. Glede na to, da bi moral biti ta
                  odsek avtoceste, ki povezuje mejni plato <q>"predor Karavanke"</q> že končan, pa so se
                  finančna sredstva porabila za dokončanje del Dolenjske magistrale na odseku
                  Šmarje-Sap, bi bilo opravičljivo, da se v proračunu za leto 1993 zagotovijo
                  manjkajoča sredstva in se po nekajkratni prestavitvi roka, dokončanje tega odseka
                  v letu 1993 tudi dejansko dokonča. Skozi predor Karavanke je po statističnih
                  podatkih za leto 1992 v obeh smereh prepeljalo 706.296 osebnih avtomobilov, kar
                  znaša mesečno 58.858 avtomobilov in dnevno 1.962 osebnih avtomobilov. Tovornjakov
                  je prestopilo 113.709 - to je za preteklo leto, kar znaša mesečno 9.476 oziroma
                  412 tovornjakov vsak delovni dan; moramo povedati, da gre za delovne dni, ker v
                  soboto in nedeljo praktično tovorni promet ne vozi. Avtobusov je prestopilo
                  37.141, kar znaša mesečno 3.095 oziroma dnevno 103 avtobusi. Pri tem pa je
                  potrebno upoštevati, da je vstop v petek,</p>
               <p>izstop pa v nedeljo.</p>
               <p>Statistični podatki kažejo porast prometa: januar 1992 - januar 1993 za 58,7 % za
                  osebna vozila in 117,3 % za tovorna vozila. Konica prehodov je bil mesec avgust
                  1992, ko je mejo prestopilo 118.446 vozil, kar znaša dnevno 3.948 vozil. Vsa ta
                  vozila do končanja avtoceste Hrušica - Vrba vozijo po magistralni cesti skozi
                  mesto Jesenice, ki je edina možna varianta. Pri tem je prišlo na nekaterih mestih
                  celo že do posedanja vozišča in bo, v kolikor ta odsek ne bo dokončan, potrebna
                  obnova te magistralne ceste skozi Jesenice, kar bo zahtevalo dodatna finančna
                  sredstva. Pri vsem tem prihaja ob težjih nesrečah do prometnih zamaškov, ker se
                  potem ta promet spelje po dveh obvoznih, zelo ozkih cestah; zahvaljujoč policiji
                  se to nekako ureja, vendar s težko muko - do prometnih zamaškov, ki trajajo celo
                  nekaj ur. Pri tem bi opozoril še, da to magistralno cesto, po kateri sedaj poteka
                  ves ta promet, prečka približno 3.000 učencev srednjih in osnovnih šol.</p>
               <p>Dokončanje te prometnice v letošnjem letu bi praktično pomenilo tudi zaposlovanje
                  na teh spremljajočih objektih - črpalke, trgovine, itd. Z začetkom del teh
                  pripadajočih objektov pa bi se začel denar od davkov verjetno že zlivati v
                  proračun. Praktično se ti objekti dograjujejo, ceste pa ne to. Pri tem pa moram
                  povedati, da graditev teh objektov poteka načrtno, oziroma po načrtu in so
                  graditelji teh objektov za letošnje leto že načrtovali nek določen dobiček, ki pa
                  ga ne bo in za te objekte so tudi najeti verjetno krediti.</p>
               <p>In zato bi vas prosil, ker je bil rok dokončanja avtoceste nekajkrat prestavljen,
                  da ta amandma podprete. Hvala.</p>
            </sp>
            <sp xml:id="SDZ1-Redna-07-1993-04-14.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Igor Bavčar. Za njim je na vrsti gospod Vladimir
                  Topler.</p>
            </sp>
            <sp xml:id="SDZ1-Redna-07-1993-04-14.sp120">
               <speaker>IGOR BAVČAR:</speaker>
               <p>Hvala lepa. Kolegi poslanci iz Goriškega so me na nek način pooblastili, govorim o
                  kolegih v koaliciji, Pahorju in Madonu, da podam amandmaje, ki smo jih pripravili
                  skupaj in vložili glede cestnih povezav Goriškega in Ajdovskega območja, ki so že
                  dalj časa predmet zahtev, predstavnikov obeh občin. Omeniti velja dejstvo, da je
                  nekatere od teh zahtev, ki jih tukaj predlagamo in ki so podrobneje obrazložene v
                  amandmaju, sprejela že prejšnja skupščina in jih uvrstila v proračunske izdatke.
                  Vendar lanski proračun teh nalog ni realiziral.</p>
               <p>V letošnjem predlogu posebnega dela proračuna, so sredstva radikalno zmanjšana,
                  saj je na primer za območje občine Nova Gorica moč zaslediti le eno postavko, in
                  sicer popravilo mostu v Vipavi, čez Vipavo v Zaloščah. Investicije v gradnje in
                  obnovo ceste na tem območju so nujne tudi zaradi močnih prometnih tokov, ki iz
                  Slovenije vodijo proti meji z Italijo. Ustrezne prometne povezave so nujne tudi
                  zaradi industrijskega, trgovinskega in zdravstvenega značaja tega področja.</p>
               <p>Drugi amandma, ki ga vlagam sam, in na katerega bi vas rad posebej opozoril, je
                  amandma, ki zadeva vzpostavitev nove postavke. Hkrati je v tem amandmaju tudi
                  predlog odkod denar črpati za tako imenovani projekt zelena meja. Mi smo že v
                  prejšnjem parlamentu in večkrat slišali, da je vprašanje naseljenosti,
                  poseljenosti in infrastrukturnega razvoja slovenskih obmejnih območij, pri tem
                  seveda posebej poudarjam mejo s Hrvaško, čeprav pri tem projektu niso izvzeti tudi
                  drugi kraji. Sam se dobro spominjam problemov, ki jih imajo na Štajerskem, na
                  slovensko-avstrijski meji, pa tudi na drugih območjih. Mislim, da bi v letošnjem
                  proračunu morali tem problemom nameniti posebno pozornost.</p>
               <p>Še posebej bi vas rad opozoril na problem, ki ga v obrazložitvi tudi posebej
                  podajam in poudarjam in obrazlagam, ki zadeva vprašanje cestnih povezav v občini
                  Kočevje, in sicer v krajevni skupnosti Osilnica, ki je področje, do katerega je
                  dostop mogoč samo preko Hrvaške. Menim, da je prav, da v tem projektu - mimogrede,
                  Uprava za ceste, je krajevni skupnosti Osilnica oziroma občini, v lanskem oktobru
                  že odgovorila, da bo v pripravi letošnjega proračuna pripravila posebno postavko,
                  s katero bo rešila te probleme. Torej menim, da je prav, da v letošnjem proračunu
                  te probleme končno odpravimo.</p>
               <p>Mislim, da tega projekta ni mogoče sofinancirati zgolj s sredstvi za razvoj
                  demografsko ogroženih območij, čeprav so prav ta področja tudi demografsko
                  ogrožena. Saj gre za regionalni status ceste, zanjo pa mora celotno financiranje
                  zagotoviti Republika Slovenija.</p>
               <p>In na koncu vas želim obvestiti, da smo Demokrati vložili predlog za dopolnitev
                  stališč in sklepov Državnega zbora k proračunskemu memorandumu, ki bodo, kot sem
                  ugotovil v prejšnji razpravi, predlog sklepanja v posebnem dokumentu, ki ga bo
                  pripravil matični Odbor za kreditno-monetarne zadeve.</p>
               <p>V tem posebnem dodatku k sklepom predlagamo, da Državni zbor še posebej izpostavi
                  primer in pomen izgradnje avtocestne povezave Koper oziroma Nova Gorica - Lendava.
                  Da nalaga Vladi, naj predloži poseben program izgradnje. Naj v tem opredeli poleg
                  tujih tudi ustrezne domače vire in pri tem upošteva predloge poslancev.</p>
               <p>In na koncu, naj v skladu s politično voljo vseh parlamentarnih strank za
                  zmanjšanje stroškov države zniža predvidene proračunske postavke za zaposlovanje v
                  državnih organih ter za investicije in materialne stroške državnih organov. Hvala
                  lepa.</p>
            </sp>
            <sp xml:id="SDZ1-Redna-07-1993-04-14.sp121">
               <speaker>PODPREDSEDNIK DR. LEV KREFT:</speaker>
               <p>Gre za repliko. Ja, prosim gospod Madon.</p>
            </sp>
            <sp xml:id="SDZ1-Redna-07-1993-04-14.sp122">
               <speaker>ZORAN MADON:</speaker>
               <p>Želim izraziti repliko glede na amandma, ki smo ga skupaj vložili z Borutom
                  Pahorjem in pa Igorjem Bavčarjem. Gre pa za infrastrukturo v občini Nova
                  Gorica.</p>
               <p>Želim izraziti tukaj svoje ogorčenje. Lansko leto je bilo v proračunu za občino
                  Nova Gorica odobrenih 18<stage>(?)</stage> milijonov. Realizirano je bilo nič več
                  in nič manj kot 700.000. S tem, da je občina Nova Gorica ena izmed največjih občin
                  v Sloveniji. S tem, da imamo od 4.748 kilometrov 249 kilometrov ali 5,2%. Lahko bi
                  izračunali, koliko odstotkov smo dobili v letošnjem predlogu, ki nam namenja 18
                  milijonov za popravilo enega mostu. S tem, da v občini Nova Gorica realiziramo 1/4
                  tako imenovanega bencinskega tolarja. S tem, da imamo dnevno strahoten dren na
                  bencinskih črpalkah v občini Nova Gorica. Ne vem, kakšen odnos in zakaj je to
                  nastalo, da ima občina Nova Gorica v letošnjem proračunu zgolj 18 milijonov. Zato
                  apeliram in zahtevam, da se uvrsti vsaj nekaj nujno potrebnih postavk občini Nova
                  Gorica v letošnji proračun.</p>
               <p>Kot sem rekel, želim izraziti svoje ogorčenje. S tem prenašam tudi ogorčenje naših
                  ljudi oziroma občanov občine Nova Gorica. Postaja že nevzdržno, da ne govorim,
                  kako se dnevno prebijamo iz Nove Gorice do Ljubljane. V svojem predlogu amandmajev
                  sem navedel kje naj se najde denar. Za italijanske kupce imamo smešno nizko ceno
                  goriva. Vlada naj se potrudi in naj za tuje državljane dvigne ceno goriva oziroma
                  naj dvigne ceno goriva za vse nas; če je za vse nas to prehuda postavka, naj našim
                  državljanom ceno goriva regresira, tako kot delajo Italijani v sosednji pokrajini.
                  Hvala.</p>
            </sp>
            <sp xml:id="SDZ1-Redna-07-1993-04-14.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vladimir Topler.</p>
            </sp>
            <sp xml:id="SDZ1-Redna-07-1993-04-14.sp124">
               <speaker>VLADIMIR TOPLER:</speaker>
               <p>Spoštovani! Tudi jaz bom izrekel ogorčenje, ampak ogorčenje proti Vladi. Danes smo
                  že nekajkrat slišali, da smo pred 45 dnevi sprejeli sklep in Vlada se nam ni niti
                  opravičila, da ne more podati poročila o finančnem stanju v Elanu. Tudi danes, ko
                  smo nekajkrat opozorili na te zadeve, ni nihče od Vlade prišel in nam razložil,
                  kako stvari potekajo. Zdi se mi, da nas želi ta Vlada žejne pripeljati čez vodo.
                  Ponudila nam je memorandum, o katerem smo se pogovarjali kot debatni krožek, nismo
                  pa mogli o njem odločati. Mislim, da je treba tej Vladi povedati, da politiko
                  vodimo mi, Vlada pa jo izvršuje. Vlada ni znala, kot smo danes tolikokrat slišali,
                  pobrati davke od vseh davkoplačevalcev, tisti, ki jih je imela na nekem spisku,
                  morajo plačevati ceno za vse druge. Podobno je tudi z našimi podjetji in po tem ni
                  čudno, da dvomimo v to Vlado mi v parlamentu in da ljudje od zunaj dvomijo v nas.
                  Zato zahtevamo, da se poda poročilo o Elanu, ker mislimo, da s tem, ko se na eni
                  strani obračajo milijoni dolarjev, mi pa se tukaj pogovarjamo o tisočih in
                  milijonih tolarjev, to ni pošteno in ni v redu. Zato podpiram sklep, ki ga je pred
                  menoj podal gospod Podobnik.</p>
               <p>Sam bi rad obrazložil amandma k predlogu zakona o izvrševanju proračuna in
                  predvsem pod tretjim in posebnim delom proračuna - odhodki uporabnikov, da se v
                  točki 21 - Ministrstvo za gospodarske dejavnosti, pod točko 13 - investicije
                  racionalna raba energije <stage>(male elektrarne)</stage> spremeni tako, da se
                  glasi samo <q>"racionalna raba energije"</q>.</p>
               <p>Obrazložitev. Male elektrarne ne sodijo med projekte racionalne rabe energije,
                  ampak med dodatne investicije za proizvodnjo električne energije. Zato ni
                  smiselno, da bi se stimuliranje bolj racionalne rabe energije, glede na to, da je
                  racionalnost te rabe v Sloveniji tudi do trikrat nižja kot v zahodno evropskih
                  državah, obremenjevala s to postavko. Poleg tega male hidroelektrarne v mnogih
                  primerih povzročajo dokončno uničenje slovenske naravne dediščine, povsod tam,
                  kjer pride do buldožerskega posega in uničenja zadnjih naravno ohranjenih
                  potokov.</p>
            </sp>
            <sp xml:id="SDZ1-Redna-07-1993-04-14.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tajnikar, prosim.</p>
            </sp>
            <sp xml:id="SDZ1-Redna-07-1993-04-14.sp126">
               <speaker>DR. MAKS TAJNIKAR:</speaker>
               <p>Spoštovani! Dogodek Elana je dogodek iz leta 1990 in seveda niti ta vlada niti
                  prejšnja vlada ni bila vpletena v ta dogodek in ga ni razreševala. Posledice
                  načina razreševanja tega primera iz 1990. leta se seveda kažejo tudi danes in tako
                  je nastala tudi proračunska postavka, o kateri govorite.</p>
               <p>Jaz se opravičujem, ker moje Ministrstvo za gospodarsko dejavnost še ni odgovorilo
                  na poslansko vprašanje, ki ste ga postavili pred časom. Ni pa odgovorilo iz zelo
                  preprostega razloga, ker v okviru ministrstva nimamo razpoložljivih podatkov, s
                  katerimi bi lahko odgovorili na tako relativno zelo zahtevno vprašanje. Poleg tega
                  ministrstvo tudi nima kompetenc, da bi te podatke zbralo, zato smo zaprosili
                  organe v Sloveniji, ki lahko take podatke zberejo in bomo na osnovi teh podatkov,
                  ko jih bomo dobili, nekaj jih že imamo, nekaj jih še nimamo, tudi pripravili
                  odgovor in prosim, da takšno opravičilo tudi sprejmete.</p>
               <p>Upam, da bo takrat odgovor dovolj natančen, da se bo lahko o tej stvari tudi
                  poglobljeno razpravljalo. V tem trenutku ministrstvo ni sposobno zavzeti takšnega
                  stališča, ker ta team, ki zdajle dela v ministrstvu, ni bil s tem problemom nikoli
                  povezan. Hvala.</p>
            </sp>
            <sp xml:id="SDZ1-Redna-07-1993-04-14.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Franc Zagožen.</p>
            </sp>
            <sp xml:id="SDZ1-Redna-07-1993-04-14.sp128">
               <speaker>DR. FRANC ZAGOŽEN:</speaker>
               <p>Spoštovani! Rad bi nekaj rekel o amandmajih, ki jih predlagamo za vodno
                  gospodarstvo in za odpravljanje posledic poplav. Mislim, da je nevzdržno, da Vlada
                  to področje obravnava tako kot ga tukaj v proračunu. Poplave leta 1990 so
                  povzročile zelo veliko škodo, ker niso bile sanirane v mnogih področjih Slovenije.
                  Najhujše je bilo seveda v Zgornji Savinjski dolini. Samo kakih 19 % škode je bilo
                  odpravljene. Ker torej  posledice niso bile sanirane, vsaka nova poplava naredi
                  večjo škodo. In lansko jesen 1992 so se zvrstile tri skoraj enako močne poplave
                  kot tista 1991, vsaj v zgornjem toku konkretno v dolini Podvolovljek,, ki ni
                  poznalo poplav, vsaj ne takih, ki povzročajo večjo škodo in je od leta 1990
                  ekološko dejansko uničena. Obljube so bile velikokrat dane, narejeno ni bilo nič.
                  Ampak to je le en primer. So še drugi primeri.</p>
               <p>Tisti, ki se ukvarjajo s to problematiko urejanja voda in predvsem s hudourniško
                  problematiko opozarjajo, da so naše reke v zaledju v hribovitem delu povsem
                  neurejene. Kot kaže se nam spreminja podnebje, vsaj razporeditev padavin, ko se
                  vrstijo poletna suša in potem hudi jesenski nalivi. To ni povsem slučajno. Poleg
                  tega je moje mnenje drugačno kot je bilo izraženo tukaj. Lahko vam bo to, če boste
                  pripravljeni, tudi dokazal prav na primeru v Zgornji Savinjski dolini. Gozdna
                  gospodarstva so v družbenih gozdovih bistveno spremenila sestav in to v zadnjih
                  desetletjih. Naredilo je poseke in so tam še, potem so prišli zraven še vetrolomi,
                  ravno nad dolino Podvolovljek je tak primer. Izkrčeni so bukovi gozdovi in
                  narejeni mladi smrekovi gozdovi. Domačini, ki poznajo razmere že desetletja dolgo,
                  pripovedujejo, da se nikoli niso bali deževja. Zdaj trepetajo,  ker v nekaj urah
                  močnega deževja pridejo hude vode s planin. Hudourniki so povsem neurejeni in
                  zgornje porečje ni urejeno. Tam je ta primer izrazit. Gradnje gozdnih cest so
                  dodatno to povzročile, ampak primeri so tudi drugod: na Idrijskem, porečje
                  Dravinje, Posavje itn. Skratka  za vodno gospodarstvo bomo morali nameniti veliko
                  več in če tega zaledja ne bomo obvladovali, potem bodo seveda škode ob vsakih
                  poplavah veliko večje. Da pa je ob taki poplavi škoda, kot sem že dopoldan omenil,
                  lahko večja kot pri takem obravnavanju tega področja v nekaj 10 letih namenimo za
                  urejanje voda, potem je razumljivo, da dobri gospodarji tako ne delajo, ampak
                  poskrbijo za to, da škode preprečijo.</p>
               <p>Rad bi se zavzel tudi za to, da bi končno država Slovenije izpolnila obljubo, ki
                  jo je dala prav krajanom Podvolovljeka, ki so v poplavi leta 1990 doživeli
                  največjo katastrofo. Tam ni bilo storjeno doslej nič, razen tega, da je bil
                  saniran plaz, ki je takrat povzročil tisto veliko jezero - to ste najbrž videli na
                  televiziji. Sedaj pa vsaka večja voda ponovno odnese cesto, ki ni nič drugega kot
                  nasip, ki ga po vsaki poplavi ponovno naredijo. Cesta je bila pred poplavami
                  asfaltirana in so jo krajani zgradili iz lastnih sredstev, iz samoprispevka. Cesta
                  je predvidena za prekvalifikacijo v regionalno cesto  za povezavo zgornjega dela
                  Zgornje Savinjske doline iz Luč preko doline Podvolovljek in Kranjskega raka na
                  kranjsko stran, proti Kamniku. Torej jo je treba dejansko obravnavati kot
                  regionalno cesto in taka obljuba je bila dana.</p>
               <p>Zato predlagam amandma, da bi to gradnjo opravili letos, in to v tistem delu, ki
                  je nujen, kjer vsaka večja voda krajanom prepreči izstop iz doline in drugim vstop
                  v dolino.</p>
               <p>Torej ne celo progo, ampak v tistem delu, ki je najbolj kritičen.</p>
               <p>In še to-le. Jaz bi umaknil amandma, ki sva ga dala skupaj z gospodom Toplakom. In
                  sicer gre za predlog, da se sredstva, namenjena za zapiranje Rudnika urana
                  Žirovski vrh, prenesejo na Vodno gospodarstvo, oziroma odpravo posledic poplav.
                  Kasneje sem se informiral, da je tudi Žirovski vrh kritičen zaradi nekega plazu
                  jalovine, ki se obeta. Torej, ta amandma pač ne pride v poštev, ker so sredstva
                  tudi tam nujna. Treba bo torej upoštevati predlog Odbora za infrastrukturo in
                  okolje, ki predvideva drug vir sredstev za odpravljanje posledic poplav. Hvala
                  lepa.</p>
            </sp>
            <sp xml:id="SDZ1-Redna-07-1993-04-14.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Na mojem spisku sta še dva prijavljena razpravljalca. Glede na to, da
                  je ura 19, vas vprašam, če želi še kdo razpravljati. V tem primeru bi seveda
                  nadaljevali razpravo jutri, če pa ne, bi pa lahko s tema dvema prijavljenima danes
                  razpravo zaključili. Torej, ali želi še kdo sodelovati v razpravi pri tej točki
                  dnevnega reda? <stage>(govorjenje v dvorani - se ne razloči)</stage>. Vidim, da je
                  dovolj predlogov in s tem mislim, da ni potrebno, da v tem trenutku nadaljujemo
                  razpravo.</p>
               <p>Tako danes zaključujem sejo. Nadaljujemo jutri ob 10. uri.</p>
               <p>Prosil bi vas, da zagotovimo jutri za sklepanje in glasovanje potrebno prisotnost
                  že dopoldne, ker bomo po zaključku te razprave, tudi ob zaključku te razprave,
                  glasovali med drugim o nekaterih proceduralnih in drugih sklepih - verjetno že,
                  vsekakor pa pri drugih naslednjih točkah dnevnega reda glasujemo pri nekaterih
                  tudi sproti. Hvala lepa.</p>
            </sp>
            <stage type="time">(SEJA JE BILA PREKINJENA OB 18.56 URI IN</stage>
         </div>
      </body>
   </text>
</TEI>