<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-18-1994-10-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6AC319B55FBE300CC1257832004838C7</idno>
               <idno type="URI">6AC319B55FBE300CC1257832004838C7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-18-1994-10-19.DZ" n="18">
               <name>Izredna</name>
               <date when="1994-10-19"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-18-1994-10-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 19. OKTOBRA 1994 OB 10.12 URI.)</stage>
            <sp xml:id="SDZ1-Izredna-18-1994-10-19.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci! Pričenjam nadaljevanje 18. izredne seje Državnega zbora Republike Slovenije. Obveščen sem, da so zadržane, in se današnje seje ne morejo udeležiti, naslednje poslanke in poslanci: Zoran Thaler, Štefan Kociper, Breda Pečan, Danica Simšič, Maria Pozsonec, Roberto Battelli, Andrej Lenarčič, Janez Kocijančič, Janez Jug za dopoldanski del - je tukaj, Miroslav Geržina za čas - in verjetno še kdo drugi iz delegacije, ki je na razgovorih z delegacijo madžarskega parlamenta.</p>
               <p>Ugotovimo prisotnost! Ugotavljam, da je navzočih 49 poslank in poslancev; tako je zbor sklepčen in lahko odloča.</p>
               <p>Na to sejo sem vabil predstavnike Državnega sveta Republike Slovenije in Vlade Republike Slovenije ter jih lepo pozdravljam.</p>
               <p>Današnje nadaljevanje 18. izredne seje bomo pričeli z glasovanjem o predlogu dnevnega reda. Ker je včeraj Samostojna poslanska skupina zahtevala 15 minutno prekinitev seje zbora zaradi posvetovanj, sprašujem predstavnika poslanske skupine, ali želi besedo? <stage>(Ne želi.)</stage> Ker smo razpravo o predlogu dnevnega reda že zaključili, dajem na glasovanje dnevni red, kot ste ga prejeli s sklicem in sprejeto spremembo 9. točke. Torej, na glasovanje dajem dnevni red. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je dnevni red sprejet.</p>
               <p>Današnjo izredno sejo bomo pričeli z <title>OBRAVNAVO PROJEKTA SANACIJE SLOVENSKEGA GOSPODARSTVA V LETU 1994 IN 1995 IN SPREMLJAJOČIMI PREDLOGI ZAKONOV</title>.</p>
               <p>Uvodno obrazložitev k tem dokumentom bosta podala člana Vlade Republike Slovenije ministra za gospodarske dejavnosti ter finance dr. Maks Tajnikar in mag. Mitja Gaspari. Besedo ima dr. Maks Tajnikar.</p>
            </sp>
            <sp xml:id="SDZ1-Izredna-18-1994-10-19.sp2">
               <speaker>DR. MAKS TAJNIKAR:</speaker>
               <p>Gospod predsedujoči. Spoštovane poslanke in spoštovani poslanci! Dokument, ki ima naslov "Projekt sanacije slovenskega gospodarstva v letih 1994 in 1995" je nadaljevanje projekta, ki smo ga pod enakim naslovom - z drugačnimi letnicami - predložili že lansko leto Državnemu zboru. V tem dokumentu poskušamo na nek način zaokroženo prikazati tiste institucije in instrumente, ukrepe Vlade, ki naj bi pomagali podjetjem pri izpeljavi sanacije. Nam se je zdelo, da so nekako trije razlogi odločilni, zakaj pravzaprav takšen projekt sanacije slovenskega gospodarstva potrebujemo.</p>
               <p>Najprej se je potrebno zavedati, da so razmere, gospodarske razmere, ki so nastale po gospodarski in politični osamosvojitvi Slovenije, po izgubi jugoslovanskega trga in po izgubi velikega dela vzhodno evropskega trga in po potrebi po zelo hitrem zasuku na zahodni trg pravzaprav pripeljale do takšnega obsega izgub, da je bilo potrebno, da država na nek način načrtno in urejeno izpelje sanacijo v podjetjih; kar pomeni, da so te razmere zahtevale sistematično poseganje države tudi na podjetniško raven.</p>
               <p>Drugi razlog, zakaj menimo, da je takšen projekt pravzaprav potreben, je v tem, da pogostokrat negativne razmere v podjetjih niso nastale po krivdi vodstva ali lastnikov teh podjetjih, pač pa so nastale zaradi novih gospodarskih razmer, o katerih sem prej govoril.</p>
               <p>In tretji, temeljni razlog zakaj menimo, da je takšen projekt, ki govori o intervenciji države na področju sanacije, potreben, je ta, da če opazujemo sanacijo podjetij tudi na podjetniški ravni s strani davkoplačevalca, je mnogokrat za davkoplačevalca ceneje, da država predhodno posega v sanacijo podjetij, pomaga sanirati podjetja naprej, kot pa da kasneje prevzema stroške zapiranja podjetij in ustanavljanja novih delovnih mest.</p>
               <p>To so bili trije temeljni razlogi zakaj smo lansko leto menili, da je potrebno izdelati takšen projekt sanacije in zakaj tudi v letošnjem letu menimo, da je potrebno nadaljevati s tem projektom sanacije in trije razlogi, ki tudi opravičujejo večjo vlogo države pri sanaciji posameznih podjetij.</p>
               <p>Še enkrat naj poudarim, da eden naših temeljnih ciljev pri izdelavi tega projekta je, da zaokroženo na enem mestu prikažemo pravzaprav, kako država posega v saniranje podjetij. Moram opozoriti - tudi glede na razprave, zlasti glede na razpravo, ki je tekla na gospodarskem odboru Državnega zbora - da projekt sanacije slovenskega gospodarstva še zdaleč ne pomeni celovitega gospodarskega programa. On pravzaprav pomeni način poseganja države nekje v zelo specifično sfero gospodarstva, ki ustvarja izgube in ki je nastala s temi svojimi značilnostmi zaradi gospodarskih razmer, ki so v devetdesetih letih nastale v Sloveniji. Ta dokument zagotovo ne govori veliko o tistih podjetjih, ki so v tem trenutku - ali ki bodo jutri - nosilci gospodarskega razvoja v Sloveniji. Zato je ta dokument komplementaren z nekaterimi drugimi dokumenti, ki jih pripravljamo v Vladi. Če govorimo o dokumentih, ki jih pripravljamo na Ministrstvu za gospodarske dejavnosti, moram zagotovo omeniti s tega vidika projekt industrijske politike, ki se ne nanaša več na ta del saniranega gospodarstva, ki teče, ki je pod sanacijo, pač pa se nanaša na tiste projekte, ki naj bi konec koncev pomenili jutrišnjo gospodarsko rast in prosperiteto slovenske države.</p>
               <p>Papir, ki ga danes predlagamo Državnemu zboru, je sestavljen iz štirih delov in ima podobno strukturo kot jo je imel že dokument, ki smo ga Državnemu zboru predložili lani.</p>
               <p>V prvem delu na kratko opisujemo pravzaprav, kakšni so rezultati sanacije; ali drugače rečeno, kakšne so izgube v slovenskem gospodarstvu. Če izpostavim čisto na kratko res nekaj najpomembnejših številk, potem moram reči to, da se izgube v slovenskem gospodarstvu radikalno zmanjšujejo. V letu 1993 so bile za 42% realno manjše kakor so bile leto pred tem, kar konec koncev kaže, da sanacija slovenskega gospodarstva poteka dokaj uspešno. Lahko bi dejali, da smo nekako na začetku konca tega projekta sanacije slovenskega gospodarstva in da se na nek način sedaj ukvarjamo z zadnjimi bolj štrlečimi, izpostavljenimi primeri v slovenskem gospodarstvu, ki so potrebni sanacije.</p>
               <p>V letu 1993 je bilo okoli 7.500 podjetij, ki so imela izgubo in ta podjetja so zaposlovala 195.000 delavcev; kar je še vedno zelo pomembna številka, saj 195.000 delavcev pomeni ob koncu leta 1993 okoli 40%, skoraj 41% zaposlenih.</p>
               <p>Moram ob tem omeniti, da se tudi z vidika izgub kaže prosperiteta slovenskega gospodarstva, ki se je začela v drugi polovici lanskega leta in se nadaljuje tudi v letošnjem letu. Tako je zelo zanimivo, da kljub temu, da so po eni strani izgube še vedno dokaj pomembne, na drugi strani narašča akumulacija v slovenskem gospodarstvu, narašča tudi bruto dobiček slovenskega gospodarstva. Akumulacija je najhitreje rastoči del v strukturi celotnega prihodka slovenskega gospodarstva in je v 1993 narasla  za skoraj 80%. Tudi bruto dobiček je narasel realno za 14% in ga lahko najdemo v več kot 19.000 slovenskih podjetij; kar je približno 70% vseh slovenskih podjetij <stage>(po številu, seveda)</stage>.</p>
               <p>Sklep iz tega prvega dela našega dokumenta bi bil zagotovo: oživljanje slovenskega gospodarstva zmanjšuje potrebo po sanaciji slovenskega gospodarstva, zagotovo se kažejo tudi pozitivne številke tega oživljanja, zlasti se kažejo skozi akumulacijo in zmanjševanje izgub. V resnici vse to potrjuje, da so današnje izgube, današnji problemi v slovenskem gospodarstvu bistveno manjši, kakor so bili leto pred tem.</p>
               <p>V drugem delu tega dokumenta se potem ukvarjamo z institucijami, ki so bile ustanovljene zato, da pomagajo in da podpirajo sanacijo v posameznih podjetjih. Govorimo nekako o treh institucijah, ki so v tem primeru najpomembnejše. Najprej govorimo o državi, skratka o podjetjih, kjer je država neposredno posegla in država neposredno izvaja proces sanacije. V drugem delu govorimo o podjetjih, ki so v lasti Sklada Republike Slovenije za razvoj. V tretjem delu govorimo o tistih podjetjih, ki so tako ali drugače vpletena z delovanjem Agencije za sanacijo bank in hranilnic in ki vodijo svoje sanacijske postopke vzporedno z sanacijo bančnega sistema.</p>
               <p>Če bi na hitro preleteli rezultate sanacije v teh treh skupinah podjetij, potem bi lahko dejali, da zagotovo v vseh treh skupinah opazimo radikalno zmanjševanje izgub in relativno zelo uspešno izpeljano sanacijo.</p>
               <p>V podjetjih, ki so v lasti države, v tem poglavju izpostavljamo predvsem tri velika slovenska podjetja, ki tudi odločilno vplivajo na gospodarske razmere v Sloveniji. Izpostavljamo Slovenske železarne, kjer poudarjamo to, da se je izguba v lanskem letu zmanjšala za približno 44%; in lahko bi nekako grobo rekli <stage>(tudi nedavno tega smo govorili o tej stvari v Državnem zboru)</stage>, da se v Slovenskih železarnah vsako leto izgube nekako prepolovijo, kar pomeni, da sanacija Slovenskih železarn teče relativno ugodno. Tudi ob razpravi o razmerah v Slovenskih železarnah, ki smo jo vodili nedavno tega, ko smo sprejemali zakon namenjen slovenskim železarnam, smo izpostavili, da je še vedno eden temeljnih problemov Slovenskih železarn pravzaprav v tem, da je bila v preteklih letih izpeljana relativno zelo radikalna dekapitalizacija podjetja, ki je nastala iz preprostega dejstva, da je bilo potrebno pokrivati izgube in da je seveda v tem trenutku podjetje pretirano zadolženo. Za normalno poslovanje Slovenskih železarn je zato nujna dokapitalizacija Slovenskih železarn. V tem smislu smo tudi predlagali, da Slovenske železarne preko financiranja trajnih obratnih sredstev dokapitaliziramo s 33 milijoni mark. Hkrati smo predlagali tudi to, da v Slovenske železarne investiramo na ravni 28 milijonov mark, tako da bi jih tehnološko posodobili in približali konkurenčnosti evropskih železarn.</p>
               <p>Vi veste, da smo vseskozi izpostavljali, da je eden temeljnih ciljev v Slovenskih železarnah ta, da Slovenske železarne privatiziramo. Moram reči, tako kakor sem že zadnjič omenil: razmere kakršne so danes v Slovenskih železarnah so takšne, da v vse večji meri, bi rekel, izpolnjujejo pogoje za resno iskanje privatnega lastnika Slovenskih železarn.</p>
               <p>Drugo podjetje, ki ga v tem sklopu omenjamo, so Slovenske železnice. Slovenske železnice so izpeljale v zadnjem letu zelo radikalno prestrukturiranje, lahko rečemo tudi uspešno prestrukturiranje. Potniški in tovorni promet pravzaprav poslujeta pozitivno. Lahko bi dejali, da se je tudi promet povečal in da so ti rezultati doseženi v veliki meri z notranjo racionalizacijo poslovanja.</p>
               <p>Drugače je železniško infrastrukturo. Železniška infrastruktura se podržavlja in pravzaprav postaja v vse večji meri tudi strošek države; kar je konec koncev tudi del tega programa sanacije Slovenskih železarn, ki ga je obravnaval tudi Državni zbor.</p>
               <p>Omenjamo v tem sklopu tudi elektroenergetski sektor. Elektroenergetski sektor je bil v letu 1992 največji izgubaš v slovenskem gospodarstvu. Drugačne so razmere v 1993 letu, ko so izgube znašale vsega 8%, dobrih 8% tistih izgub iz leta 1992.  Moram reči, da sta predvsem dva razloga, zakaj so se izgube tako radikalno zmanjšale: po eno strani je politika cen bila v lanskem letu bistveno bolj radikalna kakor leta pred tem, tako da smo tudi s cenami delno nadomestili tisti zaostanek cen električne energije v Sloveniji za cenami, ki veljajo v Evropi. Po drugi strani pa moram poudariti, da ne bi bilo nesporazumov, da je zmanjšanje te izgube v veliki meri tudi posledica knjigovodskih operacij znotraj slovenskega elektroenergetskega sektorja, kjer smo pač morali med prihodke šteti tudi nerealizirane pogodbene odnose, ki so nastali v letu 1992.</p>
               <p>Na nek način posebej izpostavljamo tudi podjetje Nafta Lendava. Iz preprostega razloga, ker bi radi opozorili, da smo v podjetju Nafta Lendava relativno uspešno zastavili sanacijo. Kot veste, je večinski lastnik Nafte Lendave postalo podjetje Petrol trgovina; in s tem smo dobili tudi takšnega strateškega partnerja, ki uspešno rešuje razmere v Nafti Lendavi. Lahko tudi iz javnih občil razberete, da v Nafti Lendavi se pravzaprav obnavlja proizvodnja in upamo, da je sanacija v resnici na dobri poti.</p>
               <p>V drugem delu, v drugi skupini podjetij, ki jih obravnavamo - kot sem rekel; prva skupina so podjetja v državni lasti, druga skupina so v lasti Sklada Republike Slovenije za razvoj - ugotavljamo, da so se tudi tu izgube radikalno zmanjšale. 1992 leta so podjetja v lasti Sklada Republike Slovenije za razvoj imela 670 milijonov mark izgube, v 1993 letu so bile te izgube 150 milijonov mark. Sklad za razvoj je speljal zelo radikalen proces prestrukturiranja - ne samo tisti proces finančnega prestrukturiranja in odprodaje, kot je bil zastavljen prvotno - bistvo je razširil svoje delovanje v teh letih, tako da dejansko posega tudi v kadrovsko, tržno, programsko preorientacijo teh podjetij. Tudi zaradi tega je nastalo takšno zmanjšanje izgub, kot sem ga prej omenil. Naj rečem to, naj omenim samo dve številki: Sklad Republike Slovenije za razvoj je zamenjal vodstvene ekipe v dveh tretjinah svojih podjetjih in - kar je še posebej pomembno - preko novih kreditov ali preko izdajanja jamstev se je sklad angažiral v svojih podjetjih na ravni 16 milijard tolarjev; kar pomeni, da je sklad verjetno eden najpomembnejših financerjev, institucionalnih financerjev v tem trenutku v Sloveniji.</p>
               <p>Ne glede na številne težave v posameznih primerih  menimo, da je način reševanja in sanacije podjetij, kakor ga vodi sklad, ustrezen, in da naj takšen ostane tudi vnaprej. Pri tem pa izpostavljamo dve številki - ne zato, ker bi hoteli te številke takorekoč avtomatično preliti v državni proračun, ampak zato, da jasno opozorimo tudi Državni zbor na velikost problemov - ki se pravzaprav nanašata na bodoče delovanje sklada. V skladu se ocenjuje, da je še vedno okoli 5 tisoč presežnih delavcev v teh podjetjih, ki so v lasti sklada, in da bodo izgube na gotovinskem toku tudi v letošnjem letu relativno visoke; predvideno na ravni 5,8 milijard tolarjev. To pa pomeni, da se bo moral sklad na nek način usposobiti za pokrivanje zlasti teh izgub na gotovinskem toku, in da bo državni proračun preko Ministrstva za delo, družino in socialne zadeve moral zagotoviti sredstva za kadrovsko sanacijo teh presežnih 5 tisoč delavcev. V tem trenutku je v podjetjih, ki so v lasti Sklada Republike Slovenije za razvoj, zaposlenih slabih 16 tisoč delavcev. Na začetku procesa sanacije pa je bilo v teh podjetjih zaposleno okoli 30 tisoč delavcev. Tudi te številke kažejo, kakšni radikalni procesi so tekli znotraj podjetji, ki so v lasti Sklada Republike Slovenije za razvoj.</p>
               <p>V tretji skupini podjetij, ki jih obravnavamo, govorimo o Agenciji za sanacijo bank in hranilnic in o poseganju te agencije v sanacijo bank. Agencija za sanacijo bank in hranilnic je v prvi vrsti namenjena sanaciji bančnega sistema in ne podjetniškega sistema, vendar s prevzemanjem slabih terjatev bank v podjetjih Agencija takorekoč neposredno začne posegati tudi v sanacijo posameznih podjetjih in pridobiva v tem trenutku vse pomembnejšo vlogo. Mi o Agenciji v lanskoletnem poročilu pravzaprav nismo kaj veliko govorili, ker nismo imeli niti izkušenj z delovanjem te agencije. Letošnjo leto so izkušnje že relativno jasne in tudi izpostavljamo nekatere rezultate in tudi nekatere probleme, ki so povezani z delovanjem Agencije za sanacijo bank in hranilnic. Prav zaradi tega je tudi poglavje o delovanje Agencije za sanacijo bank in hranilnic v tem dokumentu nekaj obširnejše, kakor pa o nekaterih drugih institucijah.</p>
               <p>Najprej moram reči, da je temeljni cilj Agencije za sanacijo bank in hranilnic, da zmanjšuje javni dolg, ki je povezan s sanacijo bančnega sistema. Zmanjševanje javnega dolga ne pomeni samo tega, da izterja slabe terjatve bank v podjetjih, ampak pomeni mnogokrat, da mora s temi terjatvami tudi upravljati na ta način, da bi jih v čimvečji meri lahko izterjala in hkrati ohranila gospodarstvo, ki je obremenjeno s temi terjatvami. Tako Agencija poleg tega, da izpeljuje neposredno izterjavo - po podatkih, ki jih imamo mi na voljo, je v 1993. letu izterjala, je dosedaj izterjala 91 milijonov mark takih slabih terjatev - ona izvaja tudi reprogram obveznosti podjetij do bank <stage>(in takega reprograma je bilo do sedaj 54 milijonov mark)</stage> in konverzije kreditov v lastninske deleže; takšne konverzije so bile izvedene na ravni 193 milijonov mark <stage>(v največji meri v podjetju Adria Airways, kot je iz javnosti tudi dobro znano)</stage>.</p>
               <p>Moram reči in posebej izpostaviti, zato ker se pogostokrat v javnosti slišijo dezinformacije, da Agencija  s svojim delovanjem relativno slabo obremenjuje ali malo obremenjuje Državni proračun. Agencija je za slabe terjatve bankam izdala določene obveznice in te obveznice bo treba servisirati, plačevati obresti - in plačujejo se iz državnega proračuna. V letu 1993 je bilo tako bankam po tem naslovu izplačanih slabih 74 milijonov mark. V letošnjem letu do 30. septembra je ta številka, ki jo imamo mi na voljo približno slabih 90 milijonov mark. Teh 74 plus 90 milijonov mark je pravzaprav ves denar, ki je sedaj šel iz državnega proračuna za sanacijo bank. Mnogokrat se govori v javnosti o bistveno večjih številkah, kot so tukaj omenjene. Banke, ki so sedaj v procesu sanacij, ki so sanirane s prevzemom terjatev na Agencijo, imajo odločilno vlogo v gospodarstvu. To so tudi pravzaprav največje slovenske banke. Mislim, da zelo dobro kaže vlogo teh bank pri  sanaciji slovenskega gospodarstva, torej realnega sektorja, številka, ki smo jo tudi zapisali v ta dokument. Če opazujete, kje so kreditni plasmaji bank, potem boste videli, da je 90% plasmajev teh saniranih bank šlo v podjetja A in B bonitetnega razreda, in samo 10% v vsa ostala podjetja. Ali drugače, mnogo bolj po domače rečeno: sanirane banke v bistvu uspejo financirati poslovanje dobrih podjetij. Podjetja, o katerih mi danes tukaj govorimo v sklopu programa sanacija slovenskega gospodarstva, ta podjetja pa pravzaprav nimajo odprtih vrat do bank, ki so v procesu sanacije.</p>
               <p>Drugi problem, ki ga izpostavljamo, je zagotovo ta, da Agencija, tam, kjer pridobiva pomembnejšo bodisi upniško bodisi lastniško vlogo v podjetju, ni sposobna delovati kot ustrezni lastnik ali kot ustrezni financer. Je nujno potrebno, da tudi s spremembo zakona o Agenciji za sanacijo bank in hranilnic pravzaprav dosežemo to, da lahko Agencija tudi omogoči ustrezno kreditno financiranje teh podjetij in tudi izdajanje ustreznih jamstev. Mislim, da bo v kratkem Državnemu zboru predložen tudi popravek zakona na teh področjih, tako da se bo razširila dejavnost Agencije. Pri tem je velika nevarnost, da Agencijo pripelje v zelo podoben položaj kot je Sklad Republike Slovenije za razvoj z enako funkcijo in da se na nek način vloga Agencije premakne iz sanacije bank v sanacijo podjetniškega sektorja.</p>
               <p>Eden odprtih problemov, ki ga omenimo pri Agenciji in ki je povezan z delovanjem Sklada Republike Slovenije za razvoj, je ta, da obe instituciji nastopata hkrati v istih podjetjih. Po podatkih, ki jih imamo na voljo, je 41 podjetij takih, kjer imamo hkrati Agencijo in hkrati Sklad. V teh primerih nastopi velik konflikt interesov, ker Sklad deluje kot aktivni lastnik, financer, medtem ko na drugi strani Agencija deluje kot upnik. V okviru Vlade smo se dogovorili za določene modelitete sodelovanja obeh dveh institucij. Gre za to, zelo preprosto rečeno, da v podjetjih aktivne vloge ne moreta igrati obe instituciji - lahko ena ali druga; in je potrebno poiskati oblike, ki omogočijo uveljavljanje bodisi ene, bodisi druge institucije.</p>
               <p>Te tri skupine podjetij, torej podjetja, ki so v lasti države, Sklada Republike Slovenije za razvoj ali pod upravljanjem Agencije za sanacijo bank in hranilnic, na nek način zavzemajo pomemben del tistega dela slovenskega gospodarstva, ki je potreben sanacij. Vendar, kot sem že prej dejal na začetku, vseh podjetij, ki imajo danes izgubo, je skoraj 7.500, kar pomeni, da zelo pomembno število podjetij ostaja zunaj teh institucij in zlasti, če se ozremo v mariborski bazen, boste videli nekatera zelo pomembna podjetja, recimo, kot je tudi Tam, ki niso zajeta v te tri skupine, o katerih sem sedaj govoril.</p>
               <p>Podatki, ki jih imamo na voljo in ki zajemajo 300 največjih izgubašev v slovenskem gospodarstvu, kažejo, da v tistih podjetjih, kjer ne posegajo te institucije, ki sem jih prej omenjal, da v teh podjetjih pravzaprav izgube naraščajo - v nasprotju s stanjem v podjetjih, ki so pod vplivom države, Sklada ali Agencije <stage>(tam sem prej skušal opozoriti, da izgube padajo)</stage>. Tako je postalo zelo jasno, da ukrepi, ki jih mora država sprejemati, morajo biti v veliki meri naravnani prav v to sfero slovenskega gospodarstva, ki je potrebno sanacije. Zato smo tudi že v preteklosti, že v lanskem letu sprejeli določene ukrepe, ki jih država ponuja podjetjem zato, da lahko lažje izpeljejo sanacijski program in zato letošnje leto dopolnjujemo ta spisek ukrepov z nekaterimi novimi ukrepi, ki bodo po našem mnenju olajšali sanacijo v teh podjetjih.</p>
               <p>Moram reči, da v Vladi ocenjujemo, da spisek ukrepov, ki jih ima danes na voljo slovensko gospodarstvo za to, da lahko v svojih podjetjih izvaja sanacijo, da je ta spisek ukrepov pravzaprav zaokrožen. Ni verjetno mogoče ponuditi nekih zelo odrešujočih novih ukrepov, ki bi lahko še pomagali slovenskemu gospodarstvu. S temi ukrepi, ki jih bomo danes na novo predstavili Državnemu zboru, menimo, da je pravzaprav zaokrožen paket ukrepov, ki jih lahko podjetja uporabijo in, kolikor imajo perspektivo, tudi sanirajo razmere v svojih podjetjih. Menimo, in to moram posebej poudariti, da če podjetje zaradi najrazličnejših razlogov - kadrovskih, tržnih, finančnih, organizacijskih - ni sposobno s temi ukrepi sanirati podjetje, potem tako podjetje tudi ne opravičuje svojega obstoja in nima nobenega smisla, da tako podjetje umetno vzdržujemo pri življenju.</p>
               <p>Moram reči tudi to, da je - dejal sem, da še enkrat povem - spisek ukrepov zaokrožen. To ne pomeni vedno, da so ti ukrepi kvantitativno dovolj obsežni, veliki, da bi lahko v celoti izpeljali te sanacije. Eden temeljnih ukrepov, ki smo jih uporabljali v lanskem in letošnjem letu, so ukrepi, ki so povezani z ohranjanjem delovnih mest in pa s subvencioniranjem obrestne mere v podjetjih. Moram reči, da sta v tem trenutku obe postavki - v Ministrstvu za delo, družino in socialne zadeve in Ministrstvu za gospodarske dejavnosti - izčrpani. To pomeni, da ukrep ustrezne narave imamo, da pa je kvantitativno pravzaprav prešibak, da bi lahko ustrezno pomagali gospodarstvu.</p>
               <p>Tako, da ta sklep, ki sem ga prej postavil, torej sklep, da na nek način mi s tem zaokrožujemo paket ukrepov, ki jih potrebujemo za sanacijo gospodarstva, ta sklep ne pomeni, da so ukrepi kvantitativno takšni, da lahko učinkovito vodimo tudi na ta način sanacijo v teh podjetjih.</p>
               <p>Moram povedati še nekaj: samo nekaj primerov je takšnih, ki jih bo verjetno potrebno obravnavati individualno. V nekaterih primerih je država tako ali drugače tako povezana s podjetji, ki niso v državni lastni, ki niso v lastni Sklada za razvoj ali pod vplivom Agencije, da nastanejo ob neuspešni sanaciji izredno veliki stroški za državo oziroma za davkoplačevalce. Take primere bo zagotovo potrebno obravnavati individualno. V tem trenutku se pripravlja podoben ukrep za podjetje Splošna plovba Portorož in v parlamentarni proceduri je že nek predlog, ki je tudi nekako na podoben način utemeljen. To je predlog, ki se nanaša na Papirnico Radeče. Takšnih primerov je izredno malo. V takšnih primerih moramo skupaj razmisliti, kaj je za državo pametneje, da naredi in takšne primere je potrebno individualno obravnavati. Vendar, kot sem že rekel, to so izredno redke izjeme, ki jih ne more razčistiti in ne more samo o njih odločati država; nujno je, da odloča o tem tudi Državni zbor.</p>
               <p>Tretji del tega dokumenta, ki ga danes predlagamo Državnemu zboru, se nanaša na ukrepe, ki sem jih sedaj mimogrede že omenil. V povzetku, ki ga imate na začetku tega dokumenta - in ki mislim, da je dovolj racionalno napisan, da se ga splača pošteno prebrati - smo mi ukrepe razdelili v dve skupini: v tiste ukrepe, ki so veljali že do sedaj in ukrepe, ki jih predlagamo na novo. Ukrepe, ki so do sedaj veljali, na nek način preanaliziramo in skušamo tudi vnesti določene popravke. Na prvem mestu smo izpostavili tiste ukrepe, ki so povezani s pravicami delavcev iz zavarovanja za primer brezposelnosti, in ki so povezani s takoimenovano aktivno politiko zaposlovanja, kjer je zlasti postavka o ohranjanju delovnih mest v kadrovski sanaciji izredno pomembna. Menimo, da so ti ukrepi, ki jih je izvajalo Ministrstvo za delo, družino in socialne zadeve zelo pomembni. Mnoga podjetja v tistih mrtvih obdobjih, ko pravzaprav sanacijski proces še ni dal svojih rezultatov, podjetje pa je živelo, so izkoriščala te ukrepe. Moram reči, da marsikdaj, kadar ti ukrepi niso bili na voljo za podjetje, so morali stroške sanacije prevzeti delavci v podjetju sami. Tako, da v mnogih primerih po Sloveniji, to je potrebno jasno povedati, so glavne stroške sanacije podjetij nosili kar delavci, ki so v teh podjetjih zaposleni. Prav te postavke, o katerih sedaj govorim, ki so vezane torej na delo Ministrstva za delo, družino in socialne zadeve, prav te postavke so bile tiste, ki so lahko razbremenile delavce tega stroška sanacije svojih podjetij.</p>
               <p>S tem v zvezi bi rad povedal tudi nekaj. V tem gradivu in tudi v trenutnih gospodarskih razmerah je posebej izpostavljen primer TAM-a v Mariboru. V Vladi smo se odločili, da prosimo Državni zbor, da sprejme sklep o tej točki, da presežne delavce, ki bodo nastali ob sanaciji podjetja TAM Maribor, ki se ocenjuje nekje nad 1500 delavcev, da te presežne delavce rešujemo na podlagi meril in pogojev za sofinanciranje presežnih delavcev, kakšne poznamo v slovenskih železarnah. Ali zelo drugače rečeno, bolj enostavno rečeno, da te presežne delavce proglasimo za presežne delavce, kot se pojavljajo v podjetjih v državni lasti. Tako, da bi bil to tudi eden od sklepov, ki ga bom tudi predložil predsedstvu tega Državnega zbora in bi prosil, da se o njem kasneje tudi Državni zbor odloči. Na ta način mi dobimo sistematičen način reševanja presežnih delavcev, ki so v TAM-u tako rekoč nujni in ki so povezani s sanacijo razmer v podjetju TAM Maribor.</p>
               <p>Drugi ukrep, ki ga izpostavljamo, je, ki smo ga tudi v preteklosti, bi rekel, zelo uspešno uporabljali, je ukrep sofinanciranja obrestne mere za prestrukturiranje proizvodnje in ohranjanje delovnih mest. Proračunska postavka pri tem ukrepu je bila v letošnjem letu na ravni milijarda sedemstoštiriinšestdeset milijonov tolarjev. Mi smo s pomočjo teh sredstev subvencionirali obrestno mero na ravni 7% točk in moramo reči, da so številna podjetja, zlasti tista podjetja z novimi programi, pravzaprav uspešno izkoristila ta ukrep. Ta ukrep je pomemben, toliko bolj pomemben zaradi tega, ker nekateri učinki sanacije bank pravzaprav še niso dovolj jasno izraženi. Obrestna mera je kljub sanaciji bank še vedno zelo visoka. V razmerah, ko verjetno ni mogoče v kratkem času pripeljati do nižjih obrestnih mer, je razumljivo, da je ukrep, kjer mi s strani gospodarstva poskušamo nadomestiti stroške financiranja, toliko pomembnejši; in nam ta ukrep omogoča, da po eni strani nadomestimo določene slabosti ali pa nedorečenosti, nedovršenosti, ki se kažejo v sami sanaciji bančnega sistema.</p>
               <p>Podobno je s tretjim ukrepom, ki ga tukaj omenjamo, ki je tudi iz starega arzenala ukrepov, to so državna poroštva. V letu 1993 smo izdali skoraj za 9 milijard takšnih državnih poroštev in s temi državnimi poroštvi bistveno vplivali na to, da so podjetja zlasti v nekoliko slabšem bonitetnem razredu lahko prišla do bančnih okenc, pridobila ustrezna kreditna sredstva in - kar je še zelo pomembno - bistveno znižali obrestno mero. Obrestna mera v tem času, to je v letu 1993, je bila - v tem sektorju, ki je dobival neke take subvencije - nekje čez 18%; s temi poroštvi smo obrestno mero znižali na dobrih 12%, 12,75%. Že ta dva podatka kažeta, kako pomemben je instrument državnih poroštev. Tudi instrument državnih poroštev je na nek način instrument, ki je povezan s sanacijo bančnega sistema. Sanirane banke delujejo po določenih načelih, ki jim omogočajo ohranjanje bonitete teh bank. Ena najbolj nesmiselnih potez bi bila, če bi danes bančni sistem silili v drugačen način delovanja, ki bi ustvaril znova tiste luknje, ki jih poznamo že iz preteklosti. Vendar, prav zaradi tega, da lahko normalno peljemo sanacijo bančnega sistema naprej, je zelo važno, da odpremo tudi tistim podjetjem, ki pri teh relativno strogih kriterijih v bančnem sistemu ne morejo priti do kreditnih sredstev v bankah, da odpremo vrata do bančnih okenc; in ta državna poroštva so temu namenjena. Izkušnje, ki smo jih pridobili <stage>(na žalost v letošnjem letu takih izkušenj skoraj da ni bilo)</stage> kažejo, da bi morala biti v tem trenutku ta poroštva v največji meri obrnjena, ne proti A in B komitentom bank <stage>(ker pravzaprav taka podjetja tako in tako lahko sama pridejo do bank; lahko s takim poroštvom pridobijo nekaj nižjo obrestno mero)</stage>, ampak da bi morala biti obrnjena proti podjetjem C kategorije; ker so to tista podjetja, ki danes imajo še sidro zgodovine, ki pa imajo zelo pogosto nove programe, možnost, da preživijo, ki pa teh novih programov pravzaprav ne morejo sfinancirati. Zato je tudi eden od naših predlogov v tem gradivu, da Državni zbor potrdi to usmeritev Vlade, da tudi ob uresničevanju novega zakona o postopkih in merilih za izdajanje državnih poroštev, ki je tudi v parlamentarni proceduri, da omogočimo usmeritev državnih poroštev podjetjem C kategorije. Tu moram zelo jasno povedati, da s tem odpiramo večje tveganje pri izdajanju državnih poroštev, vendar tudi pravi način učinkovanja teh državnih poroštev.</p>
               <p>Tudi ob teh državnih poroštvih bi prosil, da Državni zbor sprejme poseben sklep, ki se nanaša na TAM Maribor. V tem trenutku je eden glavnih problemov TAM-a to, da ima sicer naročila, ki pa niso ustrezno zavarovana in da na drugi strani bančni sistem ob teh zavarovanjih naročil ni sposoben financirati TAM-ovih programov. Rešitev v tem primeru je zagotovo to, da na nek način država z državnimi poroštvi omogoča vzpostaviti to ali pa premostiti ta relativno majhen prepad med tem, kar TAM lahko ponuja in tem, kar pravzaprav bančni sistem zahteva. To je možno narediti na ta način, da država izda ustrezna jamstva in se vključi - v financiranje z rizikom - v financiranje TAM-ovih programov. Zato mi predlagamo sklep, da Državni zbor torej omogoči Vladi, da uporabi ustrezne, z zakonom opredeljene poroštvene instrumente in odobri bankam, ki sodelujejo pri sanaciji TAM-a, poroštva za obdobje šestih mesecev, ki jih predvideva zakon o izvrševanju proračuna Republike Slovenije za leto 1994 - in to kljub temu, da se vsi zavedamo, Vlada in Državni zbor, da podjetje ne izpolnjuje pogojev za običajno dodelitev poroštev in da je, kljub prizadevanjem torej, vračilo takih posojil negotovo in nezadostno zavarovano.</p>
               <p>To je sklep, ki ga mi ponujamo zato, da bi se zavedali, da je reševanje takšnega podjetja, kot je TAM, tvegano za banke, za podjetje, za delavce, ki so tam zaposleni in da del tega tveganje načrtno prevzema država. To je sklep, ki v tem trenutku pravzaprav omogoča, da ponovno poženemo kolesa v TAMU-u in da zlasti oživimo tisto dejavnost, ki je sedaj nekje na pol dejavnosti zastala v samem TAM-u.</p>
               <p>V dokumentu tudi omenjamo zasuk v politiki slovenske izvozne družbe, kjer slovenska izvozna družba pridobiva bistveno večjo vlogo v bodoče. Ne bi podrobneje govoril o teh instrumentih, ker mislim, da so več ali manj dobro znani.</p>
               <p>Mi naštevamo, kot sem že dejal, tudi ukrepe, ki jih na novo predlagamo. Ker bo kasneje kolega Gaspari te ukrepe podrobneje predložil, mi dovolite, da omenim samo kratko vsebino in izhodišče iztočnice za sprejem teh ukrepov. Zagotovo je temeljni zakon, ki ga ponujamo v tem trenutku in temeljni ukrep restrukturiranje ali reprogramiranje kratkoročnih obveznosti podjetja v dolgoročne obveznosti. Prej sem omenil, da številna podjetja, ki niso zajeta v državno last, ki niso zajeta v Sklad Republike Slovenije za razvoj in ki niso pod vplivom delovanja Agencije za sanacijo bank in hranilnic, sama rešujejo svoje probleme. Mnogokrat so ta podjetja, ki imajo perspektivne programe, še vedno obremenjena s preteklimi terjatvami; zelo pogosto terjatvami, ki so kratkoročnega značaja in ki likvidnostno, pa tudi stroškovno <stage>(zaradi visokih obrestnih mer)</stage> izredno obremenjujejo ta podjetja; taka podjetja imajo pravzaprav previsoke stroške financiranja. Eden glavnih kazalcev, tudi makroekonomskih kazalcev, ki kažejo, da je stanje v slovenskem gospodarstvu res tako, je tudi kazalec, ki je omenjen na začetku te študije, da slovensko gospodarstvo v letu 1993 ustvarja pozitiven rezultat, ko primerjamo prihodke in odhodke iz tekočega poslovanja in izredne prihodke in odhodke; negativen rezultat nastaja na prihodkih in odhodkih iz naslova financiranja. Pomeni, da so številna podjetja preprosto danes financirana ob previsokih obrestnih merah in pri kratkoročnosti teh kreditov; kar jih likvidnostno obremenjuje.</p>
               <p>Zato mi predlagamo zakon, ki omogoča po eni strani reprogramiranje teh terjatev iz kratkoročnih v dolgoročne terjatve, po drugi strani pa zakon, ki bo tudi omogočal znižanje stroškov financiranja. Za mene je ta zakon kompliment zakona, o katerem sem prej govoril in ukrepa, ki ga imamo že do sedaj, to je ukrepa dodeljevanja državnih poroštev; ki jih bo verjetno na novo opredelil nov zakon o postopkih in merilih za izdajanje državnih poroštev. Če sem prej dejal, da je ta zakon in ta ukrep namenjen predvsem za nove projekte, za oživljanje proizvodnje in za proizvodnjo v naprej, potem je zakon o restrukturiranju kratkoročnih terjatev ali obveznosti - bolje rečeno - v dolgoročne obveznosti, zakon, ki pospravlja zgodovino v teh podjetjih. Podjetje, ki si s tem zakonom ne more pomagati, ne more znižati stroške na ta način, da lahko preživi, takega podjetja verjetno nima smisla več, da s strani države podpiramo. Zato je ta zakon zelo pomemben in tudi po odmevih iz gospodarstva, ki jih imamo na našem ministrstvu, moram povedati, da gospodarstveniki željno pričakujejo takšen zakon. Ta zakon rešuje tudi tisti problem, ki je zelo pogosto izpostavljen, to je problem zapadlih terjatev v jugoslovanskem prostoru, nekdanjem jugoslovanskem prostoru in zlasti izgubljenega premoženja, ki je mnogokrat bilo kratkoročno financirano v tem nekdanjem jugoslovanskem prostoru. Obutveniki, tekstilniki itn., si bodo lahko veliko pomagali s takšnim ukrepom.</p>
               <p>Tu so tudi drugi ukrepi, o katerih bo kolega Gaspari kasneje v nadaljevanju govoril in zato ne bi želel podrobneje o njih spregovoriti. Hotel sem opozoriti zgolj na to vsebinsko zvezo med, na eni strani temi ukrepi, ki so namenjeni za oživljanje gospodarstva v naprej in ukrepi, ki so povezani s sanacijo gospodarstva za nazaj.</p>
               <p>Kot sem že dejal, in to naj na koncu tudi še enkrat ponovim: mi menimo, da s temi ukrepi na neki način zaokrožujemo gospodarsko politiko, ki je usmerjena k sanaciji slovenskega gospodarstva. Podjetja, ki s temi ukrepi ne bodo mogla izpeljati svoje sanacije, v takih podjetjih so težave tako velike, da verjetno taka podjetja ne bodo mogla preživeti. To je tudi program, ki pravzaprav nujno zahteva nadaljevanje ali pa dopolnitev z nekim novim programom, recimo programom, kot je ta naša industrijska politika, o kateri sem prej govoril, ki bo usmerjen k bodočnosti slovenskega gospodarstva in ki se ne bo več ukvarjal z reševanjem tistih težav, ki so nastale v 90 letih ob naši gospodarski in politični osamosvojitvi. Zato je ta program za nas v Vladi zelo pomemben in mislim, tudi po odmevih iz gospodarstva, da je to program, ki je pomemben tudi za slovensko gospodarstvo v celoti. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem ministru za finance, gospodu Mitji Gaspariju.</p>
            </sp>
            <sp xml:id="SDZ1-Izredna-18-1994-10-19.sp4">
               <speaker>MAG. MITJA GASPARI:</speaker>
               <p>Gospod podpredsednik, spoštovane dame in gospodje! Moja predstavitev bo krajša, ker bom zelo konkreten, po posameznih zakonih, glede na to, da je minister Tajnikar povedal okvir, v katerem je bila zakonodaja pripravljena.</p>
               <p>Zakon o poroštvih Republike Slovenije za obveznosti gospodarskih družb iz poslov restrukturiranja dolgov ima osnovni namen, da v shemo, ki je z zakonom predvidena, vključi tri partnerje, in sicer: podjetje, upnike z bančne strani in pa državo. Zakon temelji na ekonomskem interesu in ne na prisili ta trenutek, kar pomeni, da poskuša dati instrumente spodbude vsem tem partnerjem. Država je v tem primeru tukaj udeležena v takem smislu, da bo podprla tisto, kar se bosta dva partnerja dogovorila, to so banke in podjetja. Zaradi tega ta trenutek v zakonu ni zapisano, da bi kdo kaj moral storiti, ampak da se daje možnost, da se to pod določenimi pogoji lahko stori. Če partnerji za to ne bodo pripravljeni, še vedno obstaja možnost, da se takšna ekonomska spodbudna rešitev lahko spremeni v rešitev, ki bo iz tega stališča za nekoga bolj obvezujoča oziroma zakonsko obvezujoča.</p>
               <p>Osnovno izhodišče je bilo, da naj bodo pokrite s tem ukrepom tiste gospodarske organizacije in podjetja, ki z drugimi ukrepi države oziroma institucij, postavljenih od države, dosedaj niso bile pokrite <stage>(o tem je govoril minister Tajnikar)</stage>. To ureja 2. člen zakona, ki sem ga prej navedel po njegovem naslovu. Se pravi, 2. člen govori o subjektih, ki ne sodijo v rešitev iz tega zakona. Sedaj, če želite, vam lahko povem po alineah, vendar gre v principu za podjetja, ki so v lasti sklada, podjetja, katerih terjatev opravlja Agencija za sanacijo bank, podjetja, ki so v stečaju <stage>(kar je samo po sebi razumljivo)</stage>, pri holdingih samo pod pogojem, da se hčere holdinga oziroma podrejene družbe v tem holdingu zavežejo, da bodo solidarno jamčile za obveznosti, ki jih prevzema holding <stage>(sicer pridemo do slučaja, ki je mimogrede tudi TAM ta trenutek)</stage> in pa da niso upoštevana tista podjetja, ki so v državni lasti <stage>(kot je primer železarna)</stage> oziroma podjetja, ki so javne gospodarske službe oziroma organizacije, ki so gospodarsko javne službe - ker se pač te vrste organizacij oziroma podjetij financirajo in urejajo na drug način in ne na način, ki ga zahteva ta zakon.</p>
               <p>3. in 4. člen govorita o osnovni shemi, ki se v zakonu ponuja. Gre za to, da naj bi se refinansirali reprogrami. Refinansiranje je pravilen izraz, ker bo šlo za nov kredit v tistem delu, kjer se bo sedanji kredit reprogramiral v smislu časa, dejansko bo šlo pa za finančno transakcijo - odobritev novega kredita na čas, ki je v zakonu zapisan. V tem primeru gre za refinanciranje oziroma restrukturiranje tistih terjatev bank do dolžnika, ki so razvrščene v kategorije B, C in pa D. Kategorija E je, kot veste, kategorija podjetja v stečaju in jo je nesmiselno vključevati v tako shemo, ker se rešuje po zakonu o stečaju in pa prisilni poravnavi. V tem primeru gre za kategorije B, C in D, ki morajo biti ugotovljene z ustreznim revizijskim poročilom na dan 30.9.1994; kar pomeni, da banke in podjetja na to klasifikacijo več ne morejo vplivati. S tem dosežemo objektivnost razvrstitve, omogočamo pa v zakonu, da je lahko razvrstitev v času prijave na javni razpis slabša od te in bo priznana. Boljša od te ne more biti. S tem ščitimo interes objektivnosti pristopa v tem zakonu, sicer bi se lahko dogajalo v času trajanja razpisa, da bi se te klasifikacije umetno prilagajale in s tem bankam dajale možnosti za izogibanje tistega, kar je osnovna intencija zakona.</p>
               <p>Pri tem velja, in to govori 4. člen, na kakšen način se ta shema uporablja. Gre za to, da naj bi terjatve, ki so nastale v preteklosti, bank do podjetij, ki so predmet tega javnega razpisa po zakonu in pri katerih je bila obrestna mera višja kot R+20% oziroma ustrezna denominacija v tuji valuti, če gre za indeksno klavzulo, da v tem delu so banke obvezne odpisati ta del terjatev, ki je nastopil iz pripisovanja obresti, ki so bile višje kot R+20.</p>
               <p>Pri terjatvah, ki so izvršene v B, C, in D, so banke dolžne po tej shemi, če se bodo dogovorila s podjetjem <stage>(to pa je tisto, kar sem prej povedal)</stage> odpisati ali kapitalizirati - verjetno bo prišlo v principu do kapitalizacije - najmanj 10% ostalih terjatev iz naslova kategorizacije B, najmanj 25% preostanka terjatev iz naslova skupine C in najmanj 5% terjatev iz naslova skupine D. To je obremenitev, ki gre na račun bank. Pri tem se daje tudi olajšava hkrati v tem členu, ki govori, da prihodki banke, doseženi s sprostitvijo posebnih rezervacij o prestrukturiranju iz tega člena tri <stage>(ki sem ga prej omenil)</stage> tega zakona, se ne upoštevajo pri ugotavljanju davčne osnove za odmero davka od dobička; to se pravi, gre za davčno olajšavo v tem delu. Ves preostali znesek zdajšnjih terjatev oziroma kreditov upnikov oziroma bank v podjetju, se reprogramira oziroma refinancira na obdobje sedmih let, pod pogojem triletnega moratorija za plačilo glavnic in štiriletnega odplačilnega obdobja po končanju obdobja moratorija, po obrestni meri, ki ne more biti realno višja od 9%; pri čemer je važno, da pri tem velja, da kreditojemalec banki dolguje samo glavnico in obresti od glavnice, ne glede na siceršnje splošne pogoje banke - se pravi, brez drugih predpisanih stroškov, provizij in podobnega, kar je sedaj sicer prevladujoča praksa.</p>
               <p>V tem členu je že nekaj navedenih pogojev. Namreč, kar sem sedaj povedal so pretežno pogoji za banke. Sedaj sledita dva člena, kjer se govori o pogojih za podjetja, ki so za nas tudi zelo pomembna <stage>(za predlagatelja namreč)</stage>.</p>
               <p>Prvič, gre za to, da se izpolnitve obveznosti kreditojemalca delno zavarujejo s poroštvom države kot edinim zavarovanjem za ta kredit. Namreč zakon zahteva, da banke umaknejo vse druge oblike zavarovanj, ki so jih imele na teh terjatvah, ko se izpolnjuje ta zakon in ko se izda garancija države na način, kot je predpisan v 7. členu tega zakona. Se pravi, ni možna praksa večkratnega zavarovanja iste terjatve <stage>(kar je tudi sedaj pretežna praksa v bankah)</stage> torej hipoteka na hipoteko, še kaj drugega in na tisto še kaj tretjega. V tem primeru je edina oblika zavarovanja, ki lahko obstaja, zavarovanje države.</p>
               <p>Za to, kar se zahteva od bank, se zahteva nekaj tudi od podjetij; in mislim, da je to smiselno. Banka med trajanjem  kreditiranja neodvisno od kapitalske udeležbe določenemu kreditojemalcu imenuje najmanj enega člana nadzornega sveta kreditojemalca, ki zastopa njene interese. Velja <stage>(povedano je v 1. členu tega zakona)</stage> ta zakon za tista podjetja, ki so inkorporirana. To se pravi, tista podjetja, ki nimajo več delavskih svetov, ampak normalne oblike vodenja in upravljanja po zakonu o gospodarskih družbah <stage>(nadzorni svet, uprava itd.)</stage>. Hkrati naj bi tudi ta podjetja izpolnila kriterij, da imajo vsaj prvo potrditev Agencije za privatizacijo in lastninsko preoblikovanje, prvo potrditev programa za lastninsko preoblikovanje. Osnovni namen je, da se podpirajo podjetja, ki gredo z ustrezno hitrostjo v lastninsko preoblikovanje. Vsekakor pa je minimalni pogoj, da so inkorporirana; to se pravi, da imajo način vodenja in upravljanja, ki je skladen z zakonom o gospodarskih družbah. Zaradi tega in zaradi pogoja, da bi banke lahko kontrolirale tisto, kar bodo morale sicer omogočiti v podjetju, predlagamo rešitev, da imajo - neodvisno od kapitalske udeležbe - zastopano najmanj enega člana nadzornega sveta kreditojemalca. Poleg tega ta kreditojemalec med trajanjem kreditiranja ne sme brez soglasja bank imenovati članov uprave, niti prodajati, vlagati, obremenjevati ali dajati v zakup sredstev, katerih vrednost presega 10 milijonov tolarjev ali se statusno preoblikovati z razdelitvijo, spojitvijo, prepojitvijo ali prenehanjem; da bi proces lahko stekel kontrolirano in da so interesi z vseh strani v takem ekonomsko upravičenem projektu zaščitene.</p>
               <p>V 6. členu govorimo o stvareh, ki, žal, v Sloveniji ne funkcionirajo, to je predvsem način izplačevanja oziroma izplačevanje plač. Mimogrede: podatki, ki jih lahko vidite, podatki Agencije za plačilni promet za september očitno kažejo, da tudi te zadnje kolektivne pogodbe in socialni sporazum ne deluje tako, kot je bilo dogovorjeno. Samo porast plač v septembru glede na avgust je v gospodarstvu čez 3%, celoletni porast pa krepko preko čez stopnjo inflacije in krepko, večkratno čez tisto, kar se izplačuje v državni upravi in pa družbenih dejavnostih. Mimogrede, komentar na politiko plač, ki mislim, da ni zanemarljiv tudi ob razpravi ob tem zakonu. Pri tem restrukturiranju velja potem, da se višina prejemkov članov uprave, to se pravi vodstva podjetja, v času kreditiranja določa s soglasjem med banko in pa to upravo. Se pravi, ta uprava si ne more izplačevati plač mimo soglasja s kreditodajalcem, banko, v času, dokler velja ta sporazum, ta kreditna pogodba. Če je podjetje ne želi, jo lahko prekine in s tem prekine tudi veljavnost te klavzule, ki govori o politiki plač uprave oziroma vodstva podjetja. Enako velja za zaposlene: sporazum mora biti med kreditojemalcem, vodstvom podjetja in pa sindikatom, ki zastopa zaposlene v tem podjetju. Minimum je lahko sicer splošna kolektivna pogodba. Mi menimo, da bi bilo popolnoma neustrezno dajati v zakon katerokoli drugo branžno kolektivno pogodbo. Gre za to, da mora ta kreditojemalec in pa kreditodajalec oceniti, tako bom rekel, neto operativni "keš" podjetja v naslednjih letih in ugotoviti, kaj je tisto, kar takemu podjetju omogoča normalno preživetje, kapitalizacijo in pa ustvarjanje akumulacije, ob tem ko se mu daje taka finančna olajšava, kot je v zakonu zapisana. Če jo bomo izničili z neustrezno politiko plač, potem bo celoten projekt že na samem začetku obsojen na propad, država pa na plačilo celotnega zneska garancije; kar je pa popolnoma nesmiselno. Mislim, da je to normalen kriterij, ki ga je treba uporabljati pri takem zakonu; sicer mislim, da je boljše, da predlagatelj tak zakon umakne. Vsa izplačila v nasprotju s prejšnjim odstavkom - govorim o izplačilih plač in drugih zadev - so prejemniki dolžni vrniti kreditojemalcu. Za uveljavljanje terjatev do prejemnikov nedovoljenih plačil se smiselno uporabljajo določbe zakona o gospodarskih družbah glede prepovedanih plačil. Mislim, da je to minimalen kriterij, ki ga je treba uporabiti v praksi, da bo tudi dejansko lahko funkcioniral. O tem se zahtevajo razni računovodski in revizijski izkazi teh podjetij v času trajanja tega postopka, o katerih  mora obveščati tako banko kot tudi državo.</p>
               <p>7. člen govori o tem, v kakšnem smislu se država vključuje v to shemo. Država delno zavaruje z nepreklicnim jamstvom za obdobje trajanja tega refinaciranega kredita banki pri terjatvah, razvrščenih v posamezne skupine, z ustreznimi odstotki, ki so zapisani v zakonu.</p>
               <p>Dva člena govorita potem še o postopkih stečaja in pa prisilne poravnave, ki sta trenutka, ko lahko pride do ločitve takih jamstev po tem zakonu: na kakšen način se lahko v tem primeru zavaruje, kakšne postopke lahko uporabi v takih primerih država, ki je jamec oziroma garant iz tega naslova.</p>
               <p>10. člen govori samo o tem, da če si banke v času trajanja te pogodbe pridobijo kakršnokoli korist, ki je enostranska, ki ne daje kontra storitve, ima pravico jamec oziroma garant zmanjšati znesek te garancije do kreditodajalca. S tem v bistvu skušamo zavezati banke, da ne bodo postavljale pogojev, ki so zunaj osnovnega načela, ki ga zakon opredeljuje.</p>
               <p>11. člen daje možnost, ki je lahko v tem trenutku bistvena. Namreč ni nujno, da ostaja upnik stalno isti oziroma v času kreditiranja enak. Vendar je lahko drugi upnik, ki vstopi v funkcijo zdajšnjega upnika, lahko upnik samo pod pogoji, ki  veljajo s tem zakonom, ne pa po slabših pogojih za kreditojemalca. Se pravi, možno je spreminjanja upnika v času trajanja kredita, kakor je tudi možno, da banke, ki so zavezane s tem zakonom, da sodelujejo v refinansiranju, odkupijo pred prijavo na javni natečaj skupaj s podjetjem terjatve drugih upnikov, ki niso banke in jih prijavijo v javni natečaj kot bančne terjatve po zakonu. Na ta način omogočamo, da banke odkupujejo z diskontom ali na drug način terjatve drugih upnikov, ki z zakonom niso zavezani, da vstopijo v refinansiranje. Pogoj zakona je tudi, da so dolžni vse banke, ki to podjetje kreditirajo, skupaj s podjetjem stopiti v ta javni natečaj, ne pa samo ena ali posamezna banka.</p>
               <p>Način, kako naj bi se postopek izpeljal, je opisan v 12. členu: država razpiše javni natečaj, ki ga na podlagi meril, ki bodo temeljila na tem zakonu, natančneje opredeli Ministrstvo za gospodarske dejavnosti. Rok: najkasneje v 30 dneh po objavi tega zakona v Uradnem listu. Rok je lahko najmanj 60 dni in največ do 30.6.1995. Rok se lahko podaljša za tista podjetja, ki zaradi poteka revizijskih postopkov teh podjetij, ki niso končana in imajo možnost kandidirati na tako shemo, da se ta postopek za njih podaljša do dokončanja revizijskega postopka. Celoten postopek se konča, ko je izkoriščen potencial izdanih jamstev v višini 15 milijard slovenskih tolarjev. Mi smo ugotovili iz podatkov, ki so nam bili na razpolago, iz vseh terjatev, ki obstajajo ta trenutek v slovenskem gospodarstvu, katerih je preko 120 milijard tolarjev, da bi cca 30 do 35 milijard tolarjev bilo zajetih s tako obliko, ki jo predlagamo v tem zakonu. To je prvi zakon.</p>
               <p>Drugi zakon je zakon o ureditvi obračunavanja plačevanja določenih davkov in prispevkov v postopku lastninskega preoblikovanja podjetij. Zakaj predlog tega zakona? Zaradi tega, ker smo ugotovili, prvič, da je ostalo nerešeno vprašanje tistih kolektivnih pogodb, po katerih delavci niso bili izplačani v celoti, imajo pa po kolektivni pogodbi zahtevati pravico razliko med 80 do 100% izplačila plač po kolektivni pogodbi. Zakon predlaga, da se v tem primeru, če se delavci strinjajo, da iz tega naslova kapitalizirajo oziroma olastninijo podjetje, iz teh neizplačanih plač, ki so bile zdaj knjižene kot terjatev delavcev do podjetja oziroma obveznosti do delavcev in v tem primeru se meni, da so davčne obveznosti iz naslova dohodnine in prispevkov podjetja poplačane. Hkrati je podjetje dolžno v ustreznem deležu tako olastninjenega podjetja prenesti delnice na sklad pokojninskega zavarovanja, da bi se pravice, ki izhajajo iz pokojninskega zavarovanja za zavezance, ki imajo te pravice, zaradi tega ne zmanjšala v življenjski dobi ali pa v času veljavnosti pokojninske sheme za posameznega delavca, ki se za tako obliko odloči.</p>
               <p>Druga rešitev v tem zakonu je <stage>(ugotovljena pa je iz uporabe oziroma uveljavitve zakona o stečaju in pa prisilni poravnavi, ki je v zadnji obravnavi v parlamentu vključil v enega od teh členov o stečaju in prisilni poravnavi rešitev, ki je v bistvu enostavno silila delavce k poskusom uveljavitve stečajev tam, kjer to ne bi bilo potrebno)</stage> namreč rešitev, ki omogoča, da se delavci lahko prioritetno poplačajo do višine kolektivne pogodbe na račun stečajne mase. To je v zadnjem času očitno navajalo zaposlene, da so začeli uveljavljati stečajne postopke tudi tam, kjer za stečajni postopek ni bilo vseh potrebnih pogojev, ampak bi se lahko problemi reševali s prisilno poravnavo po zakonu. Pri prvi rešitvi bi še povedal, da je dan rok, s katerim se ta olajšava omogoča po zakonu, torej 1.1.1993, to se pravi, da velja za nazaj. To ni rešitev, ki velja za naprej in je tudi smiselno, da velja za nazaj.</p>
               <p>Druga rešitev je pa odprta rešitev: delavci, ki se pri postopku stečaja oziroma prisilne poravnave odločajo za to, da se bodo namesto zahtevka po izplačilu osebnega dohodka podjetja olastninili iz naslova neizplačanih osebnih dohodkov v postopku prisilne poravnave, velja rešitev kot je bila rešitev v prvem primeru. To se pravi, da se ne plača dodana obveznost iz dohodnine oziroma prispevki podjetja kot delodajalca iz naslova tega obračunanega, pa neizplačanega osebnega dohodka. Na ta način se daje stimulacije za prisilne poravnave, v katerih so udeleženi potem lahko tudi ustrezno delavci, ne da bi taka oblika prisilne poravnave zahtevala dodatne davčne obremenitve tako za delavca kot za delodajalca. Menimo, da je ta rešitev smiselna, da popravlja napako iz zakonov, ali pa vsebinsko napako iz zakona o stečaju in prisilni poravnavi, da daje možnost večje fleksibilnosti vsem prizadetim v podjetju, da poskušajo najti rešitev, ki ni stečaj in ki smiselno ohranja delovna mesta, s tem pa tudi ekonomski potencial podjetja.</p>
               <p>Tretji in četrti zakon, sta zakon o spremembah in dopolnitvah zakona o poravnavanju odloženih davkov in prispevkov za podjetja, ki so družbeni kapital prenesla na Sklad Republike Slovenije <stage>(to je zakon, ki je bil sicer sprejet leta 1993 v januarju)</stage> in pa zakon o poravnavanju odloženih davkov in prispevkov za podjetja, ki so odlagala te prispevke po sklepu Vlade in tudi niso dokončno iz leta 1992, ko je bila situacija, ko je bilo treba - ob moratoriju, stečaju in drugih podobnih ukrepih, ki so takrat veljali - ukrepati, da ne bi prišlo v takih podjetjih do totalnega ekonomskega razsula oziroma posledic, ki bi privedle do divjih stečajev, če že ne kontroliranih; ker je takrat pač veljal sklep, da se podjetja ne spuščajo v stečaj, kot veste.</p>
               <p>V tem primeru gre za predlog, da se predpiše moratorij za dve leti na plačilo obveznosti vračila obveznosti do države iz naslova davkov in prispevkov in da se potem v šestintridesetih enakih obrokih od 26.12.1996 to plačuje v nominalnih zneskih. Nekdo bo rekel, zakaj ne z indeksacijsko klavzulo. Preprosto zaradi tega, ker so ti prispevki in davki za 1990, 1991 in 1992 že tako in tako bili izgubljeni za proračun v tistih obdobjih, ko bi morali biti plačani in gre zdaj za terjatev države do teh podjetij, ki bi se ob takih klavzulah in zamudnih obrestih, ki bi se v času moratorija ali pa obresti, ki bi se izračunavala v času moratorija na take terjatve zgodilo nekaj podobnega, kot se je zgodilo v bankah v letih 1990, 1992, ko so pripisovale visoke realne obresti na terjatve, ki jih niso mogle izterjati. Zaradi tega predlagamo ta način reprograma, ne moremo pa predlagati odpisa, ker je to pa sistemsko vprašanje: davki in prispevki se ne odpisujejo, se lahko reprogramirajo pod določenimi pogoji. V principu pa fiskalni sistem ne prenese principa dokončnega odpisa, ker bi s tem navajali davčne zavezance k veliki davčni nedisciplini. kolikor je teh podjetij v enem in drugem zakonu je navedeno v tej prilogi. V obeh zakonih velja enaka rešitev.</p>
               <p>Pri tem bi rad opozoril tudi na zakon, ki bo prišel v proceduro v naslednji fazi - konec oktobra - v redno proceduro, to je zakon o davku na dobiček, kjer Vlada razmišlja o ureditvi tudi nekaterih vprašanj, ki se sedaj, žal, urejajo počasi ali pa neustrezno, to je glede depozitnih oziroma pasivnih realnih obrestnih mer v bankah in med podjetji. Rešitev, ki jo bomo predlagali, sodi v zakon o davku na dobiček. Je primerna rešitev v primerljivih državah v Evropi in vas bomo o tem tudi naknadno obvestili.</p>
               <p>Odločili smo se, da bomo šli s predlogom, ki bo na nek način <stage>(če ne omogoča neposrednega znižanja obrestnih mer)</stage> tiste, ki posojajo po teh obrestnih merah <stage>(to so pa tisti, ki deponirajo sredstva v bankah ali podobnih finančnih organizacijah)</stage> na ustrezen način finančno obremenil in jim s tem verjetno znižal interes za takšno vrsto deponiranja po taki visoki obrestni meri. S tem bo dan tudi signal bankam, da lahko medsebojno usklajeno <stage>(kar je sedaj očitno nemogoče, ker si med seboj ne verjamejo)</stage> omogočil, da se bo lahko začel postopek <stage>(ki je sicer z določenimi ukrepi Vlade že bil začet)</stage> zniževanja realnih depozitnih obrestnih mer; ki so visoke pretežno iz psiholoških razlogov in ne toliko zaradi realnega pomanjkanja kapitala v državi. Kot sem rekel, ta rešitev bo dana v zakonu o spremembah in dopolnitvah zakona o davku na dobiček, ki bo šel v proceduro v oktobru letošnjega leta.</p>
               <p>Spodbudil pa bi Državni zbor, da pospeši postopek razprave o zakonu o merilih in postopkih za izdajo državnih poroštev, ki je sedaj v prvi obravnavi in predlagam, da se druga in tretja obravnava postopkovno združita, da bi lahko na ta način hitreje uresničevali tisto, kar je prej omenil gospod Tajnikar. Mi pripravljamo dopolnila oziroma amandmaje k tem zakonu, da bodo merila jasna in izražena že v samem zakonu in bodo vključevala tudi podjetja, ki so sedaj klasificirana v kategorijo C. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To so bile uvodne besede obeh ministrov, in sicer se nanašajo na vse točke dnevnega reda, ki se tičejo projekta sanacije slovenskega gospodarstva. Sedaj pa prehajamo k obravnavi posameznih točk.</p>
               <p> Najprej prehajamo na <title>5. TOČKO DNEVNEGA REDA</title>, to je <title>PROJEKT SANACIJE SLOVENSKEGA GOSPODARSTVA V LETU 1994 IN 1995</title>.</p>
               <p>Gradivo je zboru predložila Vlada. Predstavnik Vlade je uvodno besedo že podal. Gradivo je obravnaval Odbor za gospodarstvo kot matično delovno telo. Prosim poročevalca odbora, da poda mnenje odbora. Gospod Lavrinc, izvolite.</p>
            </sp>
            <sp xml:id="SDZ1-Izredna-18-1994-10-19.sp6">
               <speaker>MAKSIMILJAN LAVRINC:</speaker>
               <p>Hvala predsedujočemu za besedo. Spoštovane kolegice in kolegi! Zaradi zdravstvenih razlogov  predsednika Ferija Horvata sem sejo Odbora za gospodarstvo vodil jaz. Na tej seji, včerajšnji dan, smo kot matično delovno telo obravnavali na nek način težko pričakovano gradivo. Poleg gradiva, ki smo ga dobili, smo se člani odbora seznanili tudi s poslovnim poročilom slovenskih železarn za prvo polletje 1994 leta.</p>
               <p>V uvodni predstavitvi projekta sanacije, ki jo je podal minister doktor Tajnikar, je člane odbore opozoril na vzroke za izgubo ter na predvidene ukrepe <stage>(tako kot vas danes)</stage> ukrepe za sanacijo in glede oblik, torej glede na oblike lastništva podjetij, glede na institucije, ki se s sanacijo ukvarjajo. Predstavnik Agencije za sanacijo bank in hranilnic gospod Janko Deželak je člane odbora seznanil z aktivnostmi, ki jih agencija izvaja v zvezi s sanacijo ter s predvidenimi predlogi sprememb zakonodaje, ki bo na novo urejala pristojnost in instrumente Agencije. Mislim, da so člani odbora to še posebej z odobravanjem sprejeli. Torej s temi spremembami bo Agenciji namreč dana možnost, da postane tudi samostojna finančna institucija in da preko razpolaganja z delom državnih poroštev aktivno posega v realni sektor in njegovo sanacijo. Članom odbora je tudi predstavil dosedanje učinke sanacije bančnega sektorja, predvsem glede ocene rizičnosti Slovenije v tujini. Opozoril je tudi na možne posledice različnih oblik privatizacije bank, še posebej pa na eventualno povečanje javnega dolga v primeru večjega obsega privatizacije preko vavčarjev.</p>
               <p>Na seji je sodeloval tudi predstavnik Gospodarske zbornice Slovenije, doktor Rino Simoneti, in predstavil stališča zbornice do tega projekta. V Gospodarski zbornice Slovenije podpirajo predlagane ukrepe iz projekta in soglašajo tudi s predloženimi rešitvami v predlogih zakonov, ki urejajo restrukturiranje dolgov, poravnavanje davkov in prispevkov ter obračunavanje in plačevanje določenih davkov in prispevkov v postopkih lastninskega preoblikovanja podjetij. Menijo, da bi morala v bodoče sanacija slovenskega gospodarstva potekati v skladu z načeli iz tega projekta, ne pa izven njih in neposredno iz proračuna.</p>
               <p>Člani odbora so v obsežni razpravi podprli izhodišča in ukrepe, opredeljene v projektu sanacije slovenskega gospodarstva v letih 1994 in 1995. Ob tem pa so opozorili na nekatere zadeve, in sicer; na nujnost čimprejšnjega oblikovanja in sprejema dokumenta o industrijski politiki Republike Slovenije, v katerem bo pozornost usmerjena podjetjem, ki so nosilci nadaljnjega razvoja Slovenije in k ukrepom, ki jih bo država sprejela njim v prid; opozorili so nadalje na problematiko dejanja poroštev Republike Slovenije ter na potrebo po čimprejšnjem sprejetju zakona o poroštvih; na nujnost večjega vključevanja bank v sanacijo v gospodarstvu na način, ki bo na podlagi primernih zavarovanj omogočil dostop do kreditov tudi podjetjem <stage>(to, kar je govoril gospod minister)</stage>, ki nimajo najvišje bonitete. Člani odbora so opozorili na pomen kadrovske krepitve managementa v podjetjih in na njegovo večjo odzivnost na dogajanja. Projekt sanacije slovenskega gospodarstva terja tudi zagotovitev ustreznega obsega sredstev v rebalansu proračuna za leto 1994 ter v proračunu za prihodnje leto - kar je bilo posebej poudarjeno.</p>
               <p>V razpravi so bila dana tudi opozorila o neustreznosti v preteklosti - poudarjam, v preteklosti - vodene poslovne politike slovenske izvozne družbe in strinjanje s sedanjimi usmeritvami.  Del opozoril članov pa je bil tudi kritičen do predlaganih rešitev. Tako je bilo nekaj kritik izrečenih glede ukrepov, predvidenih z odpisovanjem obveznosti posameznih podjetij v sanaciji do slovenskega elektro gospodarstva ter posebej je bila izpostavljena problematika sanacija Splošne plovbe Piran.</p>
               <p>Torej člani smo na seji sprejeli stališča in sklepe soglasno. Ti so zapisani v gradivu, ki ste ga prejeli na mizo in bi bilo po moje nesmiselno, da vam jih posebej še enkrat tukaj berem.</p>
            </sp>
            <sp xml:id="SDZ1-Izredna-18-1994-10-19.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Besedo imajo predstavniki poslanskih skupin. Za poslansko skupino Slovenske ljudske stranke Janez Vindiš.</p>
            </sp>
            <sp xml:id="SDZ1-Izredna-18-1994-10-19.sp8">
               <speaker>JANEZ VINDIŠ:</speaker>
               <p>Hvala za besedo in vsem skupaj lep pozdrav. Zadnje informacije o stanju v mariborskem in podravskem gospodarstvu v prvih sedmih mesecih letošnjega leta sigurno ne izkazujejo optimističnih podatkov, saj so občinski kumulativni gospodarski kazalci poslovanja negativni, medtem ko je v celotni državi letošnja proizvodnja višja od lanskoletne. Kako in zakaj je prišlo do kritičnega stanja v nekaterih slovenskih podjetjih, posebej v mariborskem industrijskem bazenu, ne bom razpravljal na dolgo. Osredotočil se bom le na dodatne ukrepe Vlade za sanacijo slovenskega in mariborskega gospodarstva z 13.10.1994 leta.</p>
               <p>Ponujene ukrepe Vlade z dne 13.10.1994 ocenjujemo v Slovenski ljudski stranki, posebej pa še v mariborski podružnici, kot pozitivni prispevek k sanaciji gospodarstva, čeprav so za mnoga podjetja že prepozni. K samim ukrepom predlagamo spremembe, za katere menimo, da bi jih bilo potrebno obvezno upoštevati.</p>
               <p>Pripombe k ukrepom Vlade:</p>
               <p>1. Reprogramiranje plačila neporavnanih obveznosti podjetij z moratorijem do leta 1996 ali odpis le-teh. Ta ukrep bi bilo potrebno spremeniti v naslednji predlog: "Sprememba dolga za neporavnane obveznosti v kapitalski delež države ali odpis". Nujnost takšne spremembe utemeljujemo z naslednjim: Tovrstna podjetja imajo ogromne prekinitve v proizvodnem procesu, v mnogih primerih je ustavljen. So izgubila ogromno tržišč in že celo na novo osvojena tržišča ponovno izgubljajo, ker niso mogla zagotavljati sredstev za reprodukcijo, ker so ta sredstva uporabljala za presežne delavce oziroma za izplačilo njihovih plač. Organizacija del in logistika v proizvodnem procesu je uničena. Takšni mrtvi ali skoraj mrtvi subjekti kljub ponujenim ukrepom Vlade ne morejo normalno nadaljevati s proizvodnjo, če ne bo postavljena celotna nova vodilna ekipa. Novo ekipo, ki jo morajo sestavljati teoretično izobraženi in s prakso oboroženi managerji, je potrebno vezati na bodoče rezultate in zahtevati osebno jamstvo, ker se bo sicer čez dve leti ponovil negativni ciklus stečajev oziroma prisilnih poravnav in odpuščanja delavcev.</p>
               <p>Ker pa nobena resna vodilna ekipa ne bo začela dela oživljanja proizvodnje, če jo čaka čez dve leti enormno odplačevanje starih dolgov, naj jih torej država ali odpiše ali začasno kapitalizira s ciljem odstopne odprodaje.</p>
               <p>2. Rok za prijavo podjetij za konverzijo dolgov naj bi bil 6 mesecev. Ker so že vsaj za mariborska podjetja ukrepi prepozni, ne more veljati rok 6 mesecev, ampak takoj oziroma od sposobnosti priprave podatkov s strani podjetja.</p>
               <p>Predlogi za ustavitev naraščanja brezposelnih v Mariboru oziroma za rešitev Maribora. Oživitev novega TAM-a za vsako ceno. Po najnovejših podatkih je v samem Mariboru že cca 15 tisoč brezposelnih, v regiji pa že preko 31 tisoč. K temu, če ne bo takoj izrednih ukrepov države, se bo pridružilo najmanj 4 tisoč TAM-ovih delavcev in približno toliko od neodvisnih kooperantov in upnikov. Ker se niti zunanja, niti notranja sanacija TAM ni pričela s predlaganim rokom v začetku leta 1994, se je v tem podjetju sprožil plaz ustavljanja proizvodnje in približevanje stečaja. Maribor je na robu socialne eksplozije in vsaj en prenovljeni gigant bi bil za Maribor sigurno neka okrepitev.</p>
               <p>Podjetništvo in obrt se sicer ugodno razvijata, pretežno v terciarnem sektorju, ob vsestranski občinski in tuji državni podpori, vendar bi bilo potrebno več let, da bi ob takšnem trendu zaposlovanja ta sektor absorbiral nevzdržni obseg brezposelnih.</p>
               <p>Zato posebej za TAM predlagamo takojšnje podržavljanje podjetja <stage>(vsaj tega v celi podravski regiji)</stage>, takojšnjo imenovanje nove ekipe managerjev, takoj reorganizirati in preoblikovati TAM v novi optimalni sistem, ki bo v celoti obvladljiv, ki, žal, vključuje tudi ugotovitev strukturnih presežkov delavcev. Ugotovljene presežne delavce naj takoj prevzame Ministrstvo za delo, družino in socialno varstvo. Vlada naj obvezno poišče in poveže novi TAM s katerimkoli koncernom v svetu, če tudi iz Japonske, da bo v tem prostoru vsaj en velik sistem za zaposlovanje večje mase delavcev.</p>
               <p>Vlada naj obvezno, dokler bo lastnik, enkrat mesečno obravnava rezultate novega TAM-a, s čimer bo največ konkretno prispevala k reševanju problemov gospodarstva v Mariboru in k pozitivnim relacijam med Mariborom in Ljubljano.</p>
            </sp>
            <sp xml:id="SDZ1-Izredna-18-1994-10-19.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Slovenskih krščanskih demokratov gospod Izidor Rejc.</p>
            </sp>
            <sp xml:id="SDZ1-Izredna-18-1994-10-19.sp10">
               <speaker>IZIDOR REJC:</speaker>
               <p>Spoštovani podpredsednik, spoštovane gospe in gospodje! Projekt sanacije slovenskega gospodarstva je pred nami. Ko so predhodniki že načenjali to tematiko, mi je prišlo na misel predvsem to, da smo že obravnavali nekatere posamezne dele fizičnega dela gospodarstva. Mislim predvsem na Slovenske železarne in nekatera druga področja. Vendar to sem omenil zaradi tega, ker smo se že dvakrat mučili. S tem vas pa tudi spomnim, da je pa tudi parlament prostor, kjer se gotovo premalo govori o gospodarstvu. Lanskega leta v novembru smo sedeli tu in sprejeli določene sklepe. Se pravi, da dosti premalo časa namenjamo temu gospodarstvu.</p>
               <p>Vendar kot je pred menoj gospod iz Ljudske stranke govoril in tudi drugi, vidim, da ste se preusmerili predvsem v to, da poznate posamezne sredine. Mislim pa, da je tu ta projekt predvsem namenjen celotni situaciji in morda pa tudi ta projekt vsega tega ne pokriva. Bojim se, da ne pokriva in bojim se, da se bodo pojavili - potem, ko bodo to razpravo poslušali - še mnogi, ki imajo enake in celo bolj, bi rekel, da imajo več adutov, da se pojavijo in zahtevajo, da država kaj več stori.</p>
               <p>Vemo, da to gospodarstvo že rešujemo neko število let, to se pravi, od leta 1991 - 1994. V glavnem moram reči, da naša stranka SKD je gotovo vedno stala ob strani temu, da se gospodarstvo reši; ker to je edini izhod iz situacije in iz teh določenih stisk, ki so na posameznih področjih.</p>
               <p>Vendar mislim, da je bilo gotovo veliko premalo narejenega v sistematskem delu, se pravi v tem, da se ta odzivnost, ta pripravljenost, da se tudi sami rešujejo, se marsikje ni zgodila. Veste, da bodo mnogi, ki ta projekt sedaj spremljajo in ki so ga že dobili v roke, podjetniki in sposobni direktorji zmajali z glavo, ko bodo ugotovili, kako so se borili in prizadevali in na koncu bodo izpadli tako, kot da so bili pridni in prizadevni, da za tiste, ki so čakali in so premalo storili, so sedaj tu in te bomo reševali.</p>
               <p>Hočem povedati tudi to, da je tipično za slovensko gospodarstvo predvsem dvoje: en del, ki je izjemno dinamičen in trdoživ, drugi pa čaka, joka, stoka in to je tisto. Tako da je naša odzivnost prepočasna in mislim, da je to eden glavnih vzrokov.</p>
               <p>Ko imamo sedaj podjetja na eni strani in banke na drugi strani, to sta oba ministra tudi omenila, predvsem na sanacijo bank bi se naslonil, na določena dejstva. Vemo, da ko smo se lotevali sanacije bank, da je bilo prvotno rečeno, da bo 13 bank v sanaciji in sedaj so tri banke v sanaciji, se pravi, da ta zadeva teče nekako normalno; nenormalno s tem, ko sem to omenil; imam pomisleke. Vendar mislim, da smo do bank izjemno prizanesljivi, izjemno smo nežni, žametasto se delamo do bank, medtem ko do podjetij pa kakorkoli že bo. Tako, da ta relacija banka: podjetje so v povsem neenakopravni situaciji in položaju. Poglejte primer, ko so, recimo, banke v preteklosti, ko je bil ta veliki R in še ostalo, visoka obrestna mera, ko so tako rekoč ugonabljala podjetja <stage>(to vem, ker niso imela dovolj lastnih sredstev)</stage> - in v sanacijo bank smo šli, podjetja pa, ki so prišla tako rekoč na boben, pa se bo sedaj z njimi nekaj zgodilo. Ko bo lastninjenje bo veljalo ocenjevanje teh licenčnih ocenjevalcev in ko bo prodaja posamičnih delov podjetja, bo veljalo ocenjevanje. To ocenjevanje je lahko bistveno nižje od knjigovodskih in ostalih vrednosti. Enkrat se bomo morali sprijazniti s tem, da bomo veseli, da bo sploh kdo kupil. Na osnovi tega hočem to povedati, kako en del tega R negujemo preko bank, drugi del pa pozabljamo, da bomo v podjetjih naredili tako, kot se včasih reče, kot lisica, ki pride med kure in naredi kar naredi.</p>
               <p>Skratka, vse to, kar je pred nami, v glavnem, gotovo da podpiramo. Potem podpiramo to, da so bili določeni napori narejeni zaradi pregleda, kakšno je stanje. Saj pravim, bojim se, da to ni kompletno stanje, ker se bojimo, da so določena podjetja, ki so v izjemnih težavah; vendar v to ne bom segal. Mislim, da je bil narejen določen napor v tistih 70 straneh tega projekta, predvsem pa tudi v zakonih, ki govorijo o tem, da naj se odložijo prispevki in davki. V glavnem gotovo merijo v tiste primere, ki so v hudi situaciji, čeprav poznamo te primere že od leta 1990, 1991. To se pravi so povsem še isti primeri. Skratka, nič novih primerov ni. Ali drugače povedano: nekateri so se izmazali, nekateri so se preveslali skozi te težave, nekateri so ostali tam, kjer so bili. Vendar bi rekel, je gotovo eno osnovnih vprašanj: na kaj to sanacijo naslanjamo? To sanacijo naslanjamo, na dobro voljo Vlade, ki se je tega odgovorno lotila in na odgovornost vseh ostalih, ki jih Vlada pritegne in jih priteguje v to reševanje <stage>(to velja za banke in za sanacijo bank)</stage> in na to, kar smo kot zakone sprejeli, se pravi zakone, ki pokrivajo sanacijo bank in ki pokrivajo določene izpade oziroma določene izgube v Slovenskih železarnah.</p>
               <p>Ko gledam mariborsko gospodarstvo moram reči, da se moramo spomniti in na glas povedati, da je projekt "Maribor jutri" iztekel leta 1991 in v letu 1992 je bilo veliko vloženega truda, mislim pa, da so učinki čisto premajhni. Ko gledam v mariborsko gospodarstvo in posamezne subjekte, ki oživljajo gospodarske dejavnosti, to se pravi subjekte, ugotavljam, da je največji problem v managementu. Kakorkoli že, Državni zbor bo o tem razpravljal, upam, da bo tudi predložene zakone sprejel, vendar se vprašam. Mi kot Državni zbor to sprejmemo, s tem  vzamemo nase neko obvezo, da se bo nekaj zgodilo, to je dimenzionirano v nekih številkah, ki so znane in ki bodo znane, vendar pa kako bomo to kontrolirali? To se pravi, kako se bo to kontroliralo in na kakšen način bo izgledala ta sanacija, kako bo prodana, kontrolirana, kdo bo za to odgovarjal? V tem primeru ne vidim tistih in ne vidim ekip, ker če berem posamezne analitične pristope k tem posameznim podjetjem, ugotovim, da ponekod piše: ekipe ni več, ekipa odhaja, ekipa se je zdesetkala, drugod piše: se ne morejo odločiti in ne vedo, kako bi se tega lotili, niso se še odločili, ali bi šli v stečaj, ali bi določene programe zadržali itn.</p>
               <p>Skratka, pred nami je splet velikega števila slovenskih podjetij, ki se ubadajo s težavami, vendar ne vidim v teh iztočnicah nobenega odziva od njih, kaj bodo pa oni naredili. Če management je, potem management mora nekaj ponuditi. Če managementa ni, potem je potrebno povedati: managementa ni, potrebno bo narediti nov management. Mislim, to so jasna stališča brez katerih ne bo šlo. Tako kot vemo, da se bankirji obnašajo do A, B, C in D komitentov in tudi v predlogu, ki tu je, da bi nekako poskušali, da bi tudi banke sodelovale zraven in odpisovale določene terjatve ali šle kot solastniki v ta podjetja. Seveda je tudi vprašanje, kdaj se ta lastninski delež tako poveča, da se potem lastnik pojavi v podjetju in reče: "Sedaj sem pa tu. Sedaj bomo pa mi določali, kdo bo tisti, ki bo najbolj odgovoren".</p>
               <p>To mislim, da je osnovna dilema tega projekta, ki kot pravimo, generalno ga v naši stranki SKD podpiramo, vendar pa menimo, da bi moralo biti bolj natančno povedano, kako bo tudi parlament to zadevo spremljal; sem tudi pristaš tega. Včeraj sem dobil nek dogovor, skoraj malo tako kot češ: kaj vas to briga, vi to sedaj vedite, to je stvar Vlade, Vlada bo to naredila, banke bodo to naredile, lastniki bodo spregovorili in sedaj vi, ko boste to potrdili, bo ta projekt šel naprej. Kot pravim, bojim se, in kot smo, recimo, že zadnjič rekli, ko smo obravnavali določeno zakonodajo, ki se veže na slovensko železarno in  določene garancije, ki bi jih dali, smo tudi sprejeli sklep, da v parlamentu dobimo določene podatke, kaj se v določenih firmah pojavlja. Kot je prej moj predgovornik lepo govoril o TAM-u in zavzeto govoril, kar je potrebno pohvaliti, po drugi strani pa se tukaj pojavlja vprašanje in tudi iz teksta, ki govoru o TAM-u se vidi: je presežena delovna sila, je problem trga, je problem tega, onega in tretjega, skratka, pa tudi management, ne bom nič govoril, delno ga poznam, vendar tudi vidim, da je določeno neskladje med potezo in managementom in med tem, kaj je ta naša slovenska Vlada pripravila.</p>
               <p>V glavnem, zakoni, ki pokrivajo, ki pomenijo odložitev plačevanja prispevkov in davkov, ali pa tistih 15 milijard, ki pomenijo "dajanje garancije na osnovi določenih podatkov o stanju podjetja", preko katerega se bodo banke pač vnovčevale oziroma se šle garantirati določene posle, mi ostaja, tam so določene stvari nerazjasnjene in tudi zakoni ne prinašajo tega, kako bo pa tedaj, ko se, recimo, to ne bo plačevalo. Motijo me tudi nekateri spiski v prilogi posameznih zakonov, kjer so recimo zelo majhni zneski v ECU, 1000 ali pa še celo 1000 ECU ni, pa obravnavamo kot nek velik problem. Mislim, da bi tukaj morali določeno redakcijo, kjer se pri določenem znesku tudi ECU pojavi in tudi vstopijo v zakon. Dalje, kot pravim, pa ne vidim nobene garancije kaj bo. Ali bo to potem lastninjenje države v tem podjetju, če tega prispevka in davka ne bo ali bo takoj nekaj drugega. Skratka, obresti ne tečejo, je na ECU preračunano, če pa  to ne bo plačano, če tega ne bodo podjetja plačala, bodo zamujene obresti nastopile. Vendar ni nič povedanega, kako se bo pa potem to dogodilo, ker vidim, da so reševani predvsem v smeri, pri Agenciji za sanacijo bank v smeri vstopa banke v določene lastniške deleže, v tem primeru pa verjetno, da bi tukaj nekaj podobnega moralo biti.</p>
               <p>Skratka Državni zbor bo tudi, mislim, je prav, da se mora zavzeti in zavzeto spremljati, kaj se dogaja in mislim, da bi bilo prav, da bi Državni zbor tudi dobival vsaj eno trimesečno poročilo s specifičnimi prikazi, kaj se dogaja v posameznih podjetjih, zelo kratkimi sintetičnimi prikazi, da vidimo, kaj se dogaja in ali so učinki pričakovani. Prva stvar.</p>
               <p>Druga stvar pa, vem, da morda to, kar govorim za mnoge ni zanimivo ali pa nekatere to ne zanima, vendar nekatere pa zanima in mislim, da je prav, da Državni zbor, ko že daje zeleno luč in ko s tem nosi posledice bodisi v proračun ali kakorkoli ali pa v zakonih, ki bodo sledili tem, menim, da moramo vedeti, kaj se dogaja in da je s tem tudi pritisnjen vsak ob zid, da svoje delo opravi. Hvala.</p>
            </sp>
            <sp xml:id="SDZ1-Izredna-18-1994-10-19.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za poslansko skupino Demokratske stranke gospod Tone Peršak.</p>
            </sp>
            <sp xml:id="SDZ1-Izredna-18-1994-10-19.sp12">
               <speaker> ANTON PERŠAK:</speaker>
               <p>Spoštovane poslanke in poslanci! Najprej se bom navezal, ne polemiziral, na zadnjo pripombo gospoda Rejca. Obravnavamo namreč res zelo pomemben projekt. Čudi me potem to, da je vzdušje v dvorani približno tako, kot če bi obravnavali kakšno vprašanje s področja kulture; takrat je približno tako, kadar o čem takem govorimo.</p>
               <p>V 2. točki bi rad dal en kompliment vladni koaliciji, in sicer politični kompliment. Bom to takoj pojasnil. 6. tega meseca smo, pretežno sicer poslanci vladne koalicije, pa tudi nekateri iz opozicije, podpisali zahtevo, da se na izredno ali pa redno sejo uvrsti točka sanacija slovenskega gospodarstva itn. Pri tem, ko sem podpisoval to zahtevo, sem se bal, kaj se bo zgodilo, sem rekel, Vlada ni pripravljena itn., spet bomo imeli zadrego, kje bomo dobili gradivo itn. Izkazalo se je, da smo dobili <stage>(tako, ker smo dobili 14.)</stage>, zelo temeljito pripravljen projekt sanacije slovenskega gospodarstva s celim paketom zakonov itn. Zdaj ne vem, ali je Vlada v šestih, sedmih dneh opravila tako zelo veliko in temeljito delo, ali pa je bila to učinkovita predvolilna poteza, glede na to, da so volitve decembra. Mislim, da je bilo drugo, ampak to ne zmanjšuje teže problema in ne zmanjšuje tehtnosti tega materiala. Problem je pravzaprav samo v tem. Predpostavljam, da so poslanci vladne koalcije, vsaj tisti, ki se s tem bolj ukvarjajo natančno, imeli čas, da so stvari preučili. Tega časa drugi nismo imeli, ker smo to dobili praktično v ponedeljek. Ostali tega časa nismo imeli. Nismo mogli opraviti kakšne zelo poglobljene razprave po poslanskih skupinah, ali kaj šele v svojih strankah in smo lahko to, kot pravim, več ali manj bežno prebrali. Ampak vtis je, ne glede na to, pozitiven: spoznanje vendarle je, da gre za pomembno stvar. Tisto, kar je pri tem škoda, je to, da se pač nismo mogli vsi na približno enakopraven način vključiti, mislim zdaj vse politične skupine, v to razpravo in prispevati dodatne mogoče še predloge, ideje, ali pa tudi kritične pripombe. Ker pa tako je, bom to, kar bom v imenu naše skupine povedal, so več ali manj marginalije, čeprav pomembne.</p>
               <p>Mi projekt, tako kot je predstavljen, podpiramo. Mislimo, da je prav, da se sprejmejo tudi odločitve, ki jih ta sanacija zahteva, čeprav z mogoče dvema, tremi manj daljnosežnimi pomisleki. Podpiramo tudi sklepe, ki jih predlaga odbor in tisti, ki smo navzoči oziroma, ker dva člana sta opravičeno odsotna, bomo tudi to podprli z glasovanjem. Rad bi samo, kot rečeno, dve, tri bolj marginalni pripombi podal.</p>
               <p>Sem <stage>(in bom tudi povedal zakaj)</stage> proti temu, kar piše v tistem spisku ukrepov na koncu v poglavju rimska tri, proti enemu izmed tam navedenih ukrepov. Namreč proti temu, da bi Vlada, kot je iz ene izmed točk mogoče sklepati, na neki način silila tudi SPIZ in Zavod za zdravstveno zavarovanje, da odpisujejo prispevke oziroma odlagajo prispevke za daljši čas. Prvič, mislim, da gre za dve različni stvari. Država, Vlada naj odlaga davke, naj odlaga mogoče tudi tiste prispevke, ki se stekajo v proračun in so namenjeni za porabo proračuna, ne pa tistih, ki bi naj imeli status več ali manj samostojnih skladov in so namenjeni za neke tekoče namene, ki jih je potem treba z nečim nadomestiti, ali pa zmanjšati pravice, ki iz tega izhajajo. Kdo bo, če bi, recimo, pripravili SPIZ do tega, da bi se še naprej odpovedoval tem prispevkom, kdo bo nadomestil, s kakšnim virom se bo nadomestil tisti del, ki bi vendarle v skladu z zakonom moral biti izplačan iz naslova pokojnin ali pa invalidnin itn.? To je prvi pomislek.</p>
               <p>Drugi pomislek - nisem strokovnjak za to, kot pravim, pa je bilo za neko razpravo, strokovno, premalo časa - mislim pa, da je premisleka vreden, tudi glede obsega, tisti ukrep, ki govori o pretvarjanju teh dolgov v kapitalski delež države. Ne vem, do katerega dela, v katerih panogah, v katerih podjetjih je to smiselno, ampak na prvi pogled, kot rečeno, se zdi to pametnejše kot v nedogled odlagati te dolgove <stage>(zdaj že drugič odlagamo za nekatera podjetja)</stage> in pri tem ne imeti ali pa v bistvu, tako kot je bilo v eni izmed opomb gospoda Gasparija pravzaprav že čutiti v podtekstu: v bistvu pristajamo na to, da se bo vrednost teh dolgov počasi približala tako rekoč ničli. Ker če se te obresti obračunavajo na ta način, kot je bilo prej povedano, se v sedanji stopnji inflacije vrednost tega dolga v bistvu tako ali tako manjša. Potem je najbrž v mnogih primerih pametnejše to res spremeniti v kapitalski delež in se naprej na ta način pogovarjati, kot pa še enkrat odlagati in še enkrat odlagati in na koncu priti do točke nič.</p>
               <p>Še eno vprašanje je, ki se ob tem postavlja in o katerem bi bilo dobro nekaj slišati ali s strani gospoda Tajnikarja ali pa s strani gospoda Gasparija. To je vprašanje, ki je nekako načelne narave. Kje je meja oziroma, kakšno je razmerje med tistimi, ki niso plačevali prispevkov in davkov, ki se jim zdaj to ponovno odlaga, in tistimi, ki so mogoče samo za nekaj odstotkov v boljši situaciji to vendarle počeli, izplačevali mogoče celo nižje plače hkrati in na nek način ali ugasnili, odšli v stečaj ali pa vendarle nekako za silo izplavali. Če zdaj vzamem ravno tisto pripombo, ki je bila vmes. Recimo, vzamemo elektrogospodarstvo. Ta plača v elektrogospodarstvu na eni strani, na drugi strani pa neka podjetja, ki izplačujejo plače po 25 ali po 30 tisoč tolarjev, pa hkrati plačujejo te prispevke in davke kljub vsemu. Kako se zdaj opredeliti glede razmerja države do enega in do drugega? S tem bi končal. Za kaj več ni bilo časa. Mislim pa, da je ta projekt vendarle smiseln in potreben. Hvala.</p>
            </sp>
            <sp xml:id="SDZ1-Izredna-18-1994-10-19.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje mnenje? Gospod Pavlica za poslansko skupino Združene liste socialnih demokratov.</p>
            </sp>
            <sp xml:id="SDZ1-Izredna-18-1994-10-19.sp14">
               <speaker>MILOŠ PAVLICA:</speaker>
               <p>Hvala lepa. Bom malo krajši, ker bodo tudi nekateri kolegi kasneje v razpravah opozorili na konkretne probleme.</p>
               <p>Moram reči, da v naši poslanski skupini podpiramo ta projekt in pozdravljamo to, da je Vlada prišla s celovitim dokumentom, ki naj bi, paralelno z industrijsko politiko, ki nas še čaka za sprejem v Državnem zboru, vendarle nudila neko celovito možnost za sanacijo slovenskega gospodarstva in tudi politiko Vlade na tem področju. Nesporno smo vsi enotni v tem, da ni racionalno, da se država posebej globoko vključuje ali pa pravzaprav zavezuje tržne subjekte o načinu njihovega poslovanja. Kar se tega tiče, mislim, da je enotno mnenje tudi v tem Državnem zboru, da naj država ne posega pregloboko v gospodarstvo. Vendar ne moremo mimo tega, da je vendarle odgovornost države, da ustvari take pogoje za gospodarjenje vseh tržnih subjektov, da bodo imeli možnost, da preživijo. V tem okviru se nam zdi, da ta papir, ki je predložen - to poročilo in analiza s predlaganimi ukrepi - nudi to možnost, da tržni subjekti vendarle najdejo možnosti za svoje reševanje tudi v okviru ukrepov, ki jih ponuja država.</p>
               <p>Posebej bi se mogoče obrnil v imenu poslanske skupine samo na eno točko. Gre za točko poroštev, o katerih je bil danes tukaj že govor. V naši poslanski skupini smo prepričani, da bi s primernim izvajanjem politike poroštev, ki smo jo tudi v proračunu predvideli, vendarle uspeli na mnogo manj boleč način rešiti velike probleme in zato bomo tudi vztrajali, da Državni zbor čimprej sprejme zakon o poroštvih tudi na tak način, da bodo v ta zakon vključena podjetja, vse bonitete, ki pravzaprav ta poroštva najbolj potrebujejo.</p>
               <p>V poslanski skupini podpiramo tudi vse sklepe Odbora za gospodarstvo, ki ste jih prejeli včeraj na svoje mize. Posebej se nam zdijo pomembni sklepi, ki Vlado zavezujejo, da v okviru rebalansa sredstev o proračunu in pri pripravi proračuna za leto 1995 zagotovi ustrezen obseg sredstev za izvajanje teh politik, ki so predvidene in ukrepe. Kot je že minister za gospodarstvo povedal, država razpolaga s precejšnjim številom ukrepov, ki lahko pomagajo podjetjem, ki so v težavah. Te ukrepe je treba  podpreti tudi s primernim obsegom sredstev za izvajanje teh ukrepov. Kajti samo ukrepi, ki niso podprti s sredstvi za izvajanje teh ukrepov, so tudi za podjetja neizvedljivi in neuporabni.</p>
               <p>Mislim, da je velikokrat dilema okrog tega, da država posega z nekaterimi oprostitvami za nekatera podjetja. Če bi šli delati globalno nacionalno "cost benefit" analizo, ki jo nekateri tako pogosto zahtevajo, bi vendarle ugotovili, da se tudi z nekaterimi majhnimi plasmaji sredstev v ta kritična podjetja dosegajo mnogo večji učinki kot bi bile posledice, če država v ta podjetja ne poseže. Skratka, vsi poznate, kaj se dogaja. V primeru stečajev prihaja, ne samo da država in delavci izgubijo delo in država izgubi prihodke od davkov - izgubljamo tudi trge in zdrave programe. Mislim, da se s temi argumenti nikakor ne morem strinjati.</p>
               <p>Na koncu bi opozoril še na eno vprašanje. Velikokrat in tudi na odborih, ko smo sedaj te dni obravnavali paket teh ukrepov in analizo, ki jo je pripravila Vlada, je bila izražena velikokrat misel, da morajo tudi delavci v teh podjetjih aktivno sodelovati v procesih sanacije. Morajo ugotoviti, to je vsaj moja osebna ugotovitev, da delavci na žalost v teh procesih velikokrat sodelujejo na način, da nastradajo. Da povlečejo kratko in da so potisnjeni nehote v zelo težke socialne položaje. Mislim, da moramo kot Državni zbor podpreti predlagane ukrepe. Se potruditi, da čimprej dobimo industrijsko politiko kot drugi del teh ukrepov za sanacijo slovenskega gospodarstva in tudi primerno hitro sprejeti zakon o poroštvih, ki bo sprostil nekatera sredstva, s katerimi bo lahko država intervenirala na relativno cenen način v podjetjih za doseganje maksimalnih učinkov. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim za pozornost, predvsem pa kolege poslance, da ne motijo ministrov in ostalih predstavnikov Vlade, da bodo poslušali tistega, ki govori.</p>
               <p>Gospod Pučnik, želite za poslansko skupino Socialnih demokratov?</p>
            </sp>
            <sp xml:id="SDZ1-Izredna-18-1994-10-19.sp16">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Rad bi samo navedel tri pripombe, ki jih imamo k temu predlogu. Prva pripomba je načelnega pomena in se nanaša na tisti del uvoda, v katerem so pravzaprav nakazani, na kratko opisani ali našteti vzroki za težave v našem gospodarstvu. Mislim, da se tukaj nekoliko preveč preprosto vse skupaj reducira na slovensko osamosvajanje, pozablja se pa struktura gospodarstva, iz katere smo izhajali. Naj omenim samo veliko zadolženost podjetij že pred slovenskim osamosvajanjem, naj omenim zelo majhno količino lastnega kapitala v slovenskih podjetjih, kar je bilo samo dejstvo in tudi tretjič, mentaliteta v slovenskem gospodarstvu, da se bodo krediti preko inflacije nekje sami od sebe poplačali; to se pravi, poplačali na račun drugih. Te stvari bi bilo potrebno tukaj tudi omeniti.</p>
               <p>Mogoče še eno v zvezi s tem vprašanjem. Naše gospodarstvo je bilo v veliki meri vezano na jugoslovansko gospodarstvo, s tem na relativno nižje standarde. To nam je silno pozitivno učinkovalo na rezultate našega gospodarjenja. Je pa le bilo, ga je treba označiti kot značilnost našega gospodarstva. Se pa strinjam s tem, kar je gospod minister tudi povedal, da je slovenska osamosvojitev tukaj prinesla bistvene premike in da je vsaj en dobršen del težav potrebno povezati tudi s tem vzrokom.</p>
               <p>Druga pripomba je tudi nekoliko načelne narave. Torej, ta predlagani koncept je vezan. Drugače bom povedal, tak predlagan koncept pomeni v bistvu silno močno prelivanje sredstev. Gospod minister, nimam boljšega predloga, nimam alternative, zato sprejemam te predloge, mislim pa, da se moramo zavedati za kaj tu gre. To je načrt, to je koncept. Upam, da bo ta koncept obrodil to, kar avtorji tega koncepta tudi pričakujejo od tega.</p>
               <p>Tretja pripomba - tukaj kar zadeva vlogo države pri tem prelivanju sredstev. Država tukaj nastopa kot tisti, ki iz socialnih, ekonomskih in bi rekel splošno nacionalnih razlogov preliva sredstva iz enega konca v drugi konec. To je verjetno vsaj načelno upravičeno in nujno in temu ni mogoče načelno nasprotovati. Samo pod enim pogojem: država mora <stage>(in to je naše mnenje)</stage>, država mora tukaj ohraniti jasen pregled nad prelitimi sredstvi in kako se ta sredstva tudi uporabijo in tudi da država zagotovi, da bodo ta vložena sredstva prišla zopet nazaj in da  ne bodo odtekala po kakšnih nejasnih ali pa, recimo, tudi privatnih kanalih.</p>
               <p>Torej, pod temi pogoji je ta koncept takšen, da mu ne vem neke alternative, razen mogoče v detajlih, tukaj pa ne bi govoril. Tako da mislim, da je osnovna koncepcija te sanacije gospodarstva močen poseg države v gospodarjenje z vsemi pozitivnimi in vsemi negativnimi konsekvencami. Če se mi teh konsekvenc dobro zavedamo in ohranimo kontrolo nad njimi, lahko upamo, da bo to privedlo tudi do pričakovanega uspeha. Vsekakor želim, da bi do tega uspeha prišlo.</p>
               <p>Odgovornost tistih, ki ta sredstva prilivajo, je pa jasna. Določena je z zakonom in ta odgovornost bo tudi, bomo poslanci Socialdemokratske stranke in tudi Državni zbor vestno spremljali in tudi vedno znova postavljali vprašanja o prelivanju teh sredstev in o njihovem učinku za slovensko gospodarstvo. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi predstaviti svoje stališče? <stage>(Ne.)</stage> Besedo dajem poslankam in poslancem. Prvi prijavljeni je gospod Jožef Kopše.</p>
            </sp>
            <sp xml:id="SDZ1-Izredna-18-1994-10-19.sp18">
               <speaker>JOŽEF KOPŠE:</speaker>
               <p>Gospod predsedujoči, kolegice in kolegi! Mariborski poslanci in pa poslanci tega Državnega zbora smo v zadnjem letu dni v več priložnostih poskušali pripraviti Vlado do tega, da bi na nek način dala predlog reševanja gospodarstva v Republiki Sloveniji, ker marsikje ni po svoji krivdi padlo v tak položaj kot je. Predložene imamo te interventne zakone, o katerih bi rekel nekaj stvari.</p>
               <p>Kot Mariborčan in kot mariborski poslanec mislim, da so ti zakoni lahko dobri, vendar večini mariborskega gospodarstva, ki je v teh zakonih tudi največkrat omenjeno, na žalost na tak način ne bodo pomagali. Predvsem bi se oprl na izjavo gospoda ministra Gasparija, ki je v svojem nagovoru tudi sam dobro rekel, o enem izredno pomembnem zakonu, predlog zakona o poroštvih Republike Slovenije za obveznosti gospodarskih družb iz poslov prestrukturiranja dolgov. Ta zakon temelji na ekonomskem interesu in ne na prisili. Ekonomski interes je znan in v tem gospodarstvu bo ekonomski interes izkazan, bojim se, da bo izkazan na način kot je bil do industrijskega bazena v Mariboru dosedaj. Ta ekonomski interes je doslej pomenil naslednje. Mi smo pred kratkim imeli v Mariboru skupščino, kjer je prišlo do precej nesoglasij in vročih besed med sklicatelji. Sklicatelj je bil družbenopolitični zbor Skupščine mesta Maribor in njen predsednik, vabljeni pa so bili gostje Vlade. Moram reči, da je politika tista, v kateri se ta Vlada neprestano distancira in se ima za ekspertno in gospodarsko Vlado. Tako je v Mariboru tudi prišla na povabilo družbenopolitičnega zbora in njenega predsednika in zahtevala, da se pogovarja z gospodarstveniki. Te Vlade, ki smo jih imeli do sedaj v Sloveniji, so bile zgolj politične Vlade, ne pa ekspertne Vlade; ponavljam, politične vlade, ne pa ekspertne Vlade, razen posameznih ministrov v posameznih Vladah do danes. Te politične vlade v Sloveniji so preprosto zapostavile en del Slovenije, eno celo regijo - pa mogoče še katero razen mariborske, najbolj karakteristično pa je to v Mariboru - reagirajo pa z zakoni, ki so na ekonomskih temeljih, ne pa na prisili. Noben ne zahteva prisile, vendar utemeljeno financiranje nekega dela gospodarstva na nekem področju Slovenije, kjer je to nuja in kjer je največji del tega kadra, delavcev, ostalo skoncetriranih na malem področju. To je predvsem Maribor.</p>
               <p>Nobenega izgovora ni za Vlado Republike Slovenije, da se izgovarja na svoj strpen značaj, kot se je to zgodilo na skupščini v Mariboru, ker je to politična Vlada in so te politične vlade do sedaj temu področju storile samo slabo. Pred menoj je govornik ene od velikih koalicijskih strank govoril o svojevrstnem slabem občutku managerjev drugih podjetij iz ostalega predela Slovenije, ki bodo hendikepirani zaradi tega, ker so bili pridni, delavni kot čebelice, sedaj pa bodo nekateri <stage>(kar se je dalo razumeti iz njegovega govora)</stage> slabi managerji v nekaterih krajih, kot je Maribor, dobivali državno pomoč ali subvencije ali pa s temi interventnimi zakoni nekatere olajšave.  Moram reči, da so te Vlade do sedaj <stage>(tudi sam gospod, ki je govoril za tem pultom, je bil v eni od teh Vlad gospodarski minister)</stage> poskrbele predvsem za svojo volilno bazo, ki je večja v drugih krajih naše države kot pa v Mariboru. Bom to utemeljil, kar sem že večkrat povedal. Znan primer je relacija Metalna Maribor in Litostroj Ljubljana. Litostroj se je reševal na razne načine preprosto zato, ker je v tem centru bil interes nekaterih strank in je v interesu tega parlamenta bil tudi rešen in vsaj do neke mere saniran in se je začelo. Prav tako se dogaja danes.</p>
               <p>Ekonomski interes za mene pomeni nekaj posebnega, predvsem za Maribor. Ekonomski interes pomeni, da bo še tisto malo, kar je zdravega v Mariboru, kar je zdravih proizvodnih programov odšlo na druga mesta. Da ne govorim popolnoma brez podatkov, bom nekatere svoje slutnje jasno izrazil. Poglejte TVT Boris Kidrič. Tovarna z 900 in več delavci <stage>(ali je bilo upravičeno toliko število ali ne teh delavcev, to je drugo vprašanje)</stage> je imela proizvodni program. Predvsem je skrbela za bivše jugoslovanske železnice in v tem sklopu predvsem za slovenske železnice. Ta posel se seli iz bivšega TVT, ki je sedaj popolnoma v razpadu in pred likvidacijo, v Zalog v Ljubljani. Ali je to slučaj? Ali je to drugi slučaj? Bojim se, da je v Mariboru in v Ljubljani ena firma, ki je bila del koncerna TAM in to je Avtomontaža. Ali se seli del TAM-busa v Ljubljano, s tem da se bo spet pomagalo na druge načine, kot se je znalo pomagati z večinskim deležem v tem parlamentu predvsem tem podjetjem iz centra in okolice in tam, kjer so bili politiki doma.</p>
               <p>Druga stvar, ki sem jo zasledil v časopisu. Slučajno spremljam podjetje Avtokomerc, ki ima sedaj bivšega predsednika Državnega zbora za managerja v tem podjetju. Ali obstaja slutnja, da bo tudi Avtokomerc iz bivšega koncerna Tam ali sedanjega še komaj obstoječega, pobral kakšen delež? Ali se bo nadaljevalo po tej poti? Ne zato, da bi kritizirali Ljubljano in Ljubljančane, ampak kritiziram politiko tega Državnega zbora, ki se spreneveda in pa Vlade, predvsem Vlade, ki se spreneveda o tem, da je ekspertna Vlada, v resnici pa politično ukrepa od osamosvojitve do danes. Vse vlade do danes so zgolj politično ukrepale; po nobeni logiki niso ukrepale drugače kot politično, najmanj pa gospodarsko. Če bi gospodarsko ukrepale in gledale na celovit razvoj Republike Slovenije, potem bi po vsej verjetnosti se tudi v Mariboru našle kakšne rešitve v programih, ki so obstajali.</p>
               <p>Zato te zakone pozdravljam. Ker ti zakoni vsaj nekaj pomenijo. Vsaj za en delček mariborskih podjetij pomenijo nekaj, nekaj več kot nič. Ampak dosti več kot nič, na žalost, ne. O posameznemu zakonu bom rekel svoje besede kasneje. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Jože Jagodnik.</p>
            </sp>
            <sp xml:id="SDZ1-Izredna-18-1994-10-19.sp20">
               <speaker>JOŽE JAGODNIK:</speaker>
               <p>Replika? Repliko ima Izidor Rejc.</p>
            </sp>
            <sp xml:id="SDZ1-Izredna-18-1994-10-19.sp21">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje. Menim, gospod kolega Jože, da tak način pristopa k stvari ne bo nikamor pripeljal, ker ti lahko povsem drugače povem, kot si ti naslavljal neko svoje razmišljanje name. Moram reči, da se pa nekateri lahko spomnite, spoštovani kolegi in kolegice! Leta 1992, januarja, sem ravno sam bil tisti, ki sem dal ne ta, še malo bolj obsežen koncept reševanja slovenskega gospodarstva v parlamentu, pa ste se vsi smejali in ste ga vsi zavrgli kot čes, kaj se to pravi, to ni govora. To morate sami rešiti. Tako, da s te strani imam dokaj mirno vest. Poleg tega pa sem v svojem času, karkoli sem že opravljal, bil gotovo daleč največkrat v Mariboru. Tisto o nabiranju glasov mene tudi nikoli ni zanimalo in tudi mislim, to ni način k pristopanju stvari. Hočem pa tudi povedati, na glas povem, da bo moral vsak nekaj napraviti. To je gotovo. Tudi jaz, ko sem prihajal, kadar koli sem prihajal, sem zapuščal neke svoje sledove, take ali drugačne, ampak se jih nič ne sramujem. Tako, da tu, kar poglejte za mojim hrbtom, kaj se je dogajalo v tistih podjetjih, kjer sem bil in mislim, da nimam nič slabega pokazati. Tako da se boste morali vsi potruditi in ne samo tu pred tem domom pripovedovati kako in kaj, ampak tudi v sredinah - ne samo akcija, akcija - ampak nekaj napraviti. Maribor je gotovo sposobno mesto, sposobno reševati mnoge probleme. Kaj se je pa zgodilo v preteklosti, ne bom komentiral; žal pa gotovo preveč poznam. Vendar, vi boste morali tudi določen del bremena prevzeti nase, kakorkoli boste že gledali. Ste strokovnjaki, imate univerze, imate znanje, imate Agencije, imate to in tretje. Vem pa da, in tudi sam sem rekel, da bom podprl te pristope, ki so tu in mislim, da sem to dovolj na glas povedal. Hvala.</p>
            </sp>
            <sp xml:id="SDZ1-Izredna-18-1994-10-19.sp22">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Kopše ima repliko.</p>
            </sp>
            <sp xml:id="SDZ1-Izredna-18-1994-10-19.sp23">
               <speaker>JOŽEF KOPŠE:</speaker>
               <p>Gospod Rejc, res, da sem dal v smislu, v svojem tem delu, vendar pobuda je bila drugje. Moram povedati, da v sredstvih javnega obveščanja je bilo v Mariboru prikazano kot incident na sestanku s posameznimi ministri Vlade in zavrnitev predsednika Drnovška, da se je prišel v Maribor pogovarjati z gospodarstveniki in ne z nekimi politiki; mislim, da je celo rekel kvazi politiki. Sam nisem član občinske skupščine, bil sem tam prisoten. Hočem povedati, da nobena ta dvojna morala - mi imamo politične Vlade od 1990 do danes, prej smo imeli pa še vse kaj drugega kot politični izraz za te besede "politične" Vlade - in nobeden izgovor za nobeno Vlado ni, da se lahko v takšni situaciji tako obnaša, tudi za ministrskega predsednika, kot se je obnašal v Mariboru. Na žalost mu je del javnosti verjel, predvsem del novinarjev, ki niso preprosto razumeli ene stvari, da ga je klical družbenopolitični zbor, da so ga predstavniki občinske skupščine klicali na razgovor in to je političen sestanek in politično ukrepanje, da je gospod predsednik Vlade politik, ne pa ekspertni predsednik Vlade. V tem smislu sem samo za nazaj ponovil, da tudi gospod Rejc, ko je bil minister za gospodarstvo, je verjetno gledal bolj - sedaj bom pa konkretno povedal - na Litostroj, kot pa na Metalno; verjetno je gledal bolj, kdo bo koristil 74 milijonov ECU kredita za obnovo Dravskih elektrarn, je verjetno on ali pa kdo drug s takratnim šolskim ministrom gledal, na kakšen način bo rešil Litostroj z odkupom litostrojske šole po neverjetni ceni, ki smo jo v proračunu obravnavali in kjer sem tudi svoje povedal. Na žalost, od takšnih ukrepov nobeno mariborsko podjetje ni živelo. EKS je še vedno pri TAM-u, ŽIŠ je še vedno pri TVT-ju in nismo uspeli ničesar prodati, ničesar vnovčiti, da bi premostili kakšne težave. Naša mariborska podjetja so jemala drage kredite gospod Rejc, to je pa vam odgovor.</p>
               <p>Vendar bom še malo, če dovolite, bom še vedno ostal pri tem sprenevedanju današnje Vlade. Če se hoče gospod predsednik Vlade - ker druge priložnosti nisem imel kot tole, da to povem - priti v Maribor se pogovarjati z gospodarstveniki, ima vse odprte možnosti. Ima možnosti, da lahko skliče preko svojih resornih ministrov gospodarstvenike, ima možnosti, da preko Podravske gospodarske zbornice ali katerekoli skliče in govori. Hočem povedati: mi imamo politično Vlado in politična krivda v tem parlamentu in v tej Vladi je, da je Maribor v takšnem stanju, kot je. Ve se, katere stranke so v Vladi, katere so v koaliciji. To so SKD, LDS in Združena lista in te so odgovorne za določeno stanje v določenem delu Slovenije v gospodarstvu. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp24">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik, besedo imate. Repliko. Gospod Protner, replika.</p>
            </sp>
            <sp xml:id="SDZ1-Izredna-18-1994-10-19.sp25">
               <speaker>MAG. JOŽE PROTNER:</speaker>
               <p>Torej, tole repliko kolegi Kopšetu dajem, ne zato, da bi zagovarjal koalicijo, ki jo je omenil, ampak rekel bi naslednje. Bil sem prisoten na tem sestanku, ker je bil predsednik Drnovšek z gospodarskim delom Vlade. Moram povedati, da mi je bilo žal za izgubljeno priložnostjo. Izgubljeno priložnost je pripravil politični del mariborske Vlade in mariborske skupščine. Povedati moram, da ne kaže, Jože - ker moramo preveč resnih stari danes obravnavati - da bi na tem segmentu, bi rekel, zaostrovali ali pa mogoče iskali <stage>(kot je danes že bilo rečeno, tudi s tvoje strani)</stage> politične točke. Pozabimo to sedaj. Imamo zelo resno gospodarsko problematiko in mislim še nekaj prispevkov, razprav, tudi sam sem se k razpravi prijavil in ne kaže v tem smislu nadaljevati, ker bomo za to izgubili preveč časa. Rečem pač, da je bilo meni konkretno na tem sestanku nerodno, ne zaradi predsednika Vlade in ministrov iz te vlade, ampak zaradi načina, kako se je mariborska politika, mariborska skupščina in mariborski izvršni svet tega sestanka lotil in kako ga je izpeljal. Hvala.</p>
            </sp>
            <sp xml:id="SDZ1-Izredna-18-1994-10-19.sp26">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali je še kakšna replika? Gospod Kopše.</p>
            </sp>
            <sp xml:id="SDZ1-Izredna-18-1994-10-19.sp27">
               <speaker>JOŽEF KOPŠE:</speaker>
               <p>Mogoče poante zaradi prevelikega mojega besedičenja ni videl nobeden. V Sloveniji so odločitve gospodarstva, na žalost, še vedno politične, ne ekonomske. Politične rešitve so pripeljale do tega, da je bil en del Slovenije politično hendikepiran in mu je bila na političen način odvzeta sposobnost samorazvoja. Zato pred tem pultom, kot Mariborčan, ne dovolim, da kdorkoli reče, sploh pa ne politikom, ki so imeli vajeti v rokah, da je Maribor popolnoma sam kriv za svoje stanje. To preprosto ni res. Vem, da so temu botrovale politične odločitve in politične Vlade.</p>
            </sp>
            <sp xml:id="SDZ1-Izredna-18-1994-10-19.sp28">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge, imate tudi vi repliko?</p>
            </sp>
            <sp xml:id="SDZ1-Izredna-18-1994-10-19.sp29">
               <speaker>RUDI MOGE:</speaker>
               <p>Hvala za besedo. Torej, za tem pultom se ponavlja ista slika, kot se je ponavljala takrat v Mariboru. Mislim, da je situacija preresna, da bi pred volitvami začeli tukaj drug z drugim obračunavati, kdo je za Maribor kaj naredil oziroma kdo za Maribor kaj ni naredil. Obzorje duha je tisti nivo, na katerem se lahko nekdo pogovarja: ali s podcenjevanjem ali pa kot enakopraven partner. Mislim, da bi te replike, ki sedaj tukaj gredo med mariborskimi poslanci, končali - vsaj sam se na to ne bom več oglasil - mislim pa, da obravnavamo to, kar je na dnevnem redu, ne pa politično vprašanje, katera stranka je za kaj odgovorna oziroma, kdo si hoče roke oprati, čeprav tudi ničesar za rešitev stanja ni naredil.</p>
            </sp>
            <sp xml:id="SDZ1-Izredna-18-1994-10-19.sp30">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-18-1994-10-19.sp31">
               <speaker>JOŽEF KOPŠE:</speaker>
               <p>Nobeden mariborski predstavnik v tem parlamentu direktno ali izvoljen v Mariboru, si ne more več oprati rok.</p>
               <p>Druga stvar je, kar je posebnost razprave, gospod Moge, koliko kdo pomeni v svoji stranki in še to v vladajoči stranki, v kaki režiji in kaj poskuša narediti, ali je mirno sedel v tej klopi, ali je poskušal preko vladnih resorjev kaj narediti ali ne, ali je imel kakšno moč ali ne vpliva na svojo lastno stranko v tej Vlade. Vendar je res, imate prav, zato ni ta čas. Ampak nobeden od nas mariborskih poslancev si sedaj več rok ne more umivati pred Mariborom. Mi smo zamudili vsaj mandat od prvega dneva do danes, čeprav smo nekatere stvari tudi skupaj poskušali.</p>
            </sp>
            <sp xml:id="SDZ1-Izredna-18-1994-10-19.sp32">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Moge.</p>
            </sp>
            <sp xml:id="SDZ1-Izredna-18-1994-10-19.sp33">
               <speaker>RUDI MOGE:</speaker>
               <p>Pravim, da je od obzorja duha odvisno, kako razpravljaš in nihče tukaj si noče oprati rok, ampak iz poročil, ki jih je minister zelo precizno tukaj navedel, sledi tole, da je bila krivda tako na Mariboru kot na republiki, da se ta situacija tukaj ni razrešila in da je Maribor v takšni situaciji kot je.</p>
            </sp>
            <sp xml:id="SDZ1-Izredna-18-1994-10-19.sp34">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Izredna-18-1994-10-19.sp35">
               <speaker>JOŽE JAGODNIK:</speaker>
               <p>V tej polemiki mi je bilo najbolj všeč, da se je med nas Štajerce vmešal Gorenc z ljubljanskim pedigrejem, gospod Rejc.</p>
               <p>Spoštovani predsedujoči, kolegice in kolegi! Podpiram sklepe odbora, podpiram namere Vlade, čeprav mislim, da so prišli pozno, zelo pozno, toda boljše sedaj kot pa nikoli. Če bi bila reakcija na tisto, kar je bilo v tem zboru že povedano, kar je bilo v tem zboru že izglasovano julija letos, hitrejša, bi bila morda tudi pot za reševanje krajša. Toda smo kjer smo. Na žalost, si v tem parlamentu redko priborimo prostor za razpravo o gospodarskem stanju. Tudi tokrat smo si jo morali v bistvu po poslovniku tudi zagotoviti s podpisi 23 poslancev. Tudi to ponazarja položaj, v katerem smo. V tem smislu se popolnoma strinjam še enkrat z gospodom Rejcem, ki je na to opozoril pred tem, čeprav menim, da osnovni naš pristop politike v Sloveniji bi moral biti samo ta - in tu je naša največja odgovornost - da to gospodarstvo uspemo organizirati za samosanacijo. Vse ostalo pa so variante, vse ostalo so zakonski predlogi.</p>
               <p>Sedaj si dovoljujem nekaj več vaše pozornosti preusmeriti na Maribor, kajti sestavni del te težnje, da danes razpravljamo in dobimo neke zakonske rešitve, je tudi dejstvo, da je mariborski gospodarski bazen pravzaprav slaba vest, grdi obraz slovenskega gospodarstva. Vem, da nekaterim ne bo prijetno poslušati nizanja teh posamičnih dejstev; gre za 50 tisoč zaposlenih, gre za več kot 18 tisoč ljudi brez dela v Mariboru. Gre za regijo med Pohorjem in Slovenskimi goricami, gre za Lenart, Bistrico, Pesnico, Ruše, Ptuj, Ormož, Ljutomer - gre za polovico Slovenije pravzaprav.</p>
               <p>Lahko naslikam na kupe črnih podob o rastoči revščini pred nekaj dnevi je bil o tem govor na ravni Gospodarske zbornice Slovenije; bilo je pretresljivo - lahko mi verjamete - o socialni stiski mater samohranilk, upokojencev pa tudi zaposlenih, katerih prejemki znašajo v povprečju celo manj kot 80% državnega povprečja. Ali nas pa bolj kot številke o stanju prepriča dejstvo, da so danes, danes v TAM-u začeli deliti pomoč preko Rdečega križa. Ali nas naj še bolj prepriča o tem dejstvo, da nekateri niso dobili plače ne za julij, kaj šele za avgust, kaj šele za september. Mi pa smo jo! Saj vemo.</p>
               <p>Zavidljive so številke, ki nam jih je posredoval minister dr. Tajnikar: 7% rast industrijske proizvodnje, 8% rast izvoza, ugodna bilančna gibanja, zmanjšanja števila nezaposlenih od 15,1 na 14%, 29% rast investicij. Toda, čeprav metodološko ni povem čisto, pa vendarle: obseg industrijske proizvodnje Maribora se je od leta 1987 do leta 1994 oziroma 1993 zmanjšal za 50,6%, število zaposlenih se je v tem obdobju zmanjšalo za 48,5%. Povsem nedvoumno je, da je bila cena sprememb velikanska in povsem nedvomno je, da jo je doslej plačeval sam Maribor - tisti Maribor, ki je bil v bivši državi poskusni industrijski kompleks socialističnega gospodarstva z giganti, kakršnim je preprosto potekel rok trajanja. Vrsta podjetij je danes že drugačnih od tiste Metalne, tiste Elektrokovine, od tistega TVT, ki smo ga poznali pred leti. Toda je meja, da je potrebno propadanje zaustaviti. Preprosto se ni mogoče prepustiti nadaljnjemu toku dogodkov. Ta trenutek je ločnica.</p>
               <p>Zakaj naj bi bil ta trenutek ločnica? Po vseh teh letih negativnih trendov slovenskega gospodarstva je dosežena določena akumulacija, ki omogoča zavestno alokacijo kapitala tja, kamor narodno gospodarstvo hoče: če ima načrt. Ali to slovensko gospodarstvo ima načrt, vas sprašujem? To gospodarstvo nedvomno ima vsaj ta načrt, da ne pusti, da zaustavi propadanje produktivnih delovnih mest. Drugega načrta zaenkrat nima. Nima še strategije industrijskega razvoja - kar je naloga Ministrstva za gospodarske dejavnosti; nima še strategije dolgoročnega gospodarskega razvoja - kar je naloga ministrstva, ki ga vodi dr. Kračun, pa še kakšnega drugega. Vsi sklepi so že zdavnaj sprejeti <stage>(dovolite, da vas spomnim na to)</stage> tudi v tem našem zboru, do uresničitve pa še ni videti poti. Če ne spoznamo ali pa priznamo, da je sedaj ta točka ločnica, potem ne bomo imeli na čem graditi novega razvojnega ciklusa, ki ga nekateri napovedujete. Je lahko vzvod tega ciklusa, ki ga že omenjamo, tudi sistem, ki ima 4.000 kovinarjev, livarjev, električarjev, mojstrov, kvalificiranih delavcev, visokokvalificiranih poklicev, tehnologov, inženirjev, ekonomistov? Ali je lahko razvojni del tega ciklusa tovarna, ki ima trge, ki ima znanje, ki ima za seboj 10.000 delovnih mest po Sloveniji? Naj vas spomnim na dejstvo, da tako nastopajo vse umne države. Švedska je zaščitila svoj Volvo, Francija svoj Renualt, Avstrija svoj kovinsko-predelovalni kompleks, da o azijskih tigrih ne govorimo posebej. Pri TAM-u smo. Ni Volvo, ni Renault, ni Fiat, je pa še vedno tehnološki sistem, kakršnih nimamo ravno veliko. Razen, če ne bomo na naše mejne prehode izobesili tabel: Slovenija export - import, država brez lastne produkcije.</p>
               <p>To, kar piše v gradivu projekta sanacije za TAM, ni točno, gospodje. Je protipropaganda za ta isti TAM, je namerno zavajanje poslancev in javnosti, je priprava za pogorišče TAM-a. Krokarji pa nad njim že krožijo, da pokupijo tovarno, ki je tudi ta hip še vedno več vredna kot znašajo vsi njeni dolgovi. Daleč več vredna. TAM nikakor ne prosi miloščine, zapomnimo si to. TAM zahteva 15 milijonov mark za zagon proizvodnje, zahteva še nadaljnjih 15 milijonov mark za zaščito 1.400 presežnih delavcev; skupaj torej 30 milijonov mark. Ta vsota je pogoj za zagon proizvodnje, take proizvodnje, ki bi v prihodnjem letu pomenila 330 milijonov mark realizacije. To pa je, dragi moji, vsota, ki pomeni recimo 5 proračunov Maribora, ki pomeni en proračun obrambnega ministrstva, ki pomeni dva proračuna oziroma 3 proračune kulturnega ministrstva, itd. Eno je stečaj tekstilne tovarne, ali pa tovarne loncev, drugo pa je stečaj sistema kot je TAM. Ponavljam, potreben je vložek svežega kapitala in ta hip 30 milijonov mark; vse ostalo so kombinacije znotraj poslovnega sistema, med poslovnim sistemom in dobavitelji, domačimi in tujimi, upniki, domačimi in tujimi itd. Pri tem je paradoksalno, da je TAM doslej poravnal vse svoje obveznosti. Pomoči v stotinah milijonov mark pa so deležni tisti, ki so se bolje znašli, ki so bili slepi in gluhi za to. Poglejmo gradivo, kje so te stotine milijonov mark. Neposreden udarec ob razpadu bivše države znaša za TAM 97 milijonov dolarjev, 97 milijonov dolarjev! Tega TAM ni sposoben prenesti; državo na to opozarja že vsa ta leta. Vsa ta dejstva so znana od leta 1990, 1991, 1992 dalje. Zdaj pa Vlada v projektu sanacije mirno zapiše, da mora sanacija potekati tudi z odprodajo perspektivnih proizvodnih programov tujcem, če so tujci zanje zainteresirani! Poglejte na stran 46. Kdo so to tujci ali domači zainteresirani? Je to firma, ki se ponuja, ali ki jo ponujajo, ali jo pogojujejo, da bi preko nje potekala vsa finančna sanacija TAM-a in s tem preusmerila finančni tok iz TAM-a in ga alocirala v Ljubljani? Ali je to razvojna strategija Vlade? Ali je to gospodarska strategija za prihodnje tisočletje? Ni točno, da znaša neto zadolženost podjetja 120 milijonov mark: kar je 8 mesečnih proizvodnj. Ni točno, gospodje iz Vlade in vi, ki ste pisali to poročilo. Neto zadolženost znaša v tem trenutku 80 milijonov mark, kar pomeni dvoinpolmesečno proizvodnjo; kar pomeni v Evropi popolnoma normalen pojav.</p>
               <p>Točno je, da je osnovni vzrok za težko situacijo v podjetju prekomerno kratkoročno zadolževanje v zadnji dveh, treh letih in pa napačne odločitve vodstva podjetja. Vodstvo podjetja bo moralo spoznati, da sistem TAM pač ne bo mogel v konkurenco s časom, če bo sam zase proizvajal celoten tovornjak. Toda ta TAM je to že spoznal na sistemu avtobusov; že zdavnaj je osvojil sistem modulov in s tem osvojil 25% tržni delež v Evropi. Ta TAM-bus predstavlja 8%, TAM-a pa 60% realizacije finančnih tokov TAM-a. Tak TAM-bus je s svojim znanjem in trgi zelo primeren plen za konkurenco ali za partnerje doma in v tujini. Potrebno je pred tem prekiniti dovode finančnega kisika, omrtvičeno truplo pa tako pade samo po sebi.</p>
               <p>Zakaj je bilo potrebno najemati pogubne kratkoročne kredite s pogubnimi obrestmi? Tega vladno poročilo ne ve, pa nam je vsem jasno. Ali to vedo ljudje, ki so pisali to vladno poročilo? Mislim, da ne vedo, pa čeprav bi morali. Zelo ste me razočarali, gospodje, pa ne mene, temveč 4.200 zaposlenih v TAM-u, ki ga vztrajno obiskujete, pa se iz tega tako malo izcini. Potem, če bi vedeli, bi zmogli v poročilu napisati vsaj to, da se dogovori na vladni ravni, posebej pa na bančni ravni, niso spoštovali. Samo ena od treh bank, to je nova Kreditna banka Maribor, je spoštovala te dogovore. Nova Ljubljanska banka jih ni, Stanovanjsko kreditna banka pa kot neobremenjen petelin sedaj postavlja svoje zahteve. Glej ga zlomka, te zahteve se kot paralele pojavljajo v vladnem projektu sanacije 1994/1995. Naključje ali ne? To vas sprašujem. V tem istem projektu sanacije pa je ob črno narisani listi TAM-a bežno samo v zadnjem stavku omenjeno dejstvo, da je izdelan program sanacije in finančnega prestrukturiranja TAM-a.</p>
               <p>Taka odslikava vzpodbuja averzijo nas poslancev in javnosti do TAM-a in lahko, da izhaja iz prepričanja, da je TAM pač ena od tovarn na koncu nekega gozda, kjer pač straši, straši na mariborski način. To zoprnijo je kot v hudih sanjah pač možno miže odgnati. Toda: TAM je več kot 15% Maribora in Maribor je več kot 15% Slovenije!</p>
               <p>Spoštovani, nimam mandata, da glasujem za ukrepe in zakone, ki bi upoštevali samo parcialne interese, recimo železarn, železnic, papirnic, ne da bi celovito in dokončno razreševali probleme Maribora in njegovega, našega in vašega TAM-a. Tega mandata nimam, spoštovane kolegice in kolegi in tudi spoštovana koalicija!</p>
               <p>Ob robu in pod črto še to, dovolite, da rečem. Nimam dovolj dokazov, da bi verjel tistim, ki trdijo, da postaja ekonomsko poslovni svet Liberalne demokracije Slovenije gigant, ki da bo obvladal vso slovensko gospodarstvo. Ta sintagma namreč kroži v tem trenutku po Sloveniji. Toda, kjer je dim je tudi ogenj, parlament je pa zato, da poleg drugega gasi in zna kontrolirati te ognjene zublje. Ko bo dovolj dokazov, se bom znal tudi opredeljevati.</p>
               <p>Zato si dovoljujem k poročilu, ki ga podpiram, poročilu Odbora za gospodarstvo, dodati še nekaj svojih sklepov, ki smo jih sopodpisali poslanci iz Maribora in zanje nekako prevzemamo tudi vso odgovornost.</p>
               <p>Namreč, osmi sklep bi bilo potrebno predrugačiti; ker ga imate pred seboj, ga ne bom podrobneje komentiral, da ne jemljem nadaljnjega dragocenega časa.</p>
               <p>Deveti sklep bi mogel biti dodatni: "Vlada naj poskrbi končno za to koordinacijo tega največjega slovenskega kriznega žarišča". Dokaz za to, da te koordinacije ni, čeprav je bilo rečeno, tudi na sestanku v Mariboru, da obstoja, je med drugim tudi v dejstvu, o katerem je govoril moj poslanski kolega gospod Pavlica. Marsikatera stvar bi se dala rešiti, če bi bilo več elastičnega razumevanja in bolj dinamičnega pristopa na področju poroštev. Tu sem 27. julija govoril o zagatah treh delovnih organizacij, zlasti ene med njimi, Mariborske livarne, ki od aprila do tega dne še vedno ni dobila garancije za 2 milijona nemških mark, s katero bi lahko pognala svoje proizvodne kapacitete. Do danes tega še ni. Pa so mi takrat gospodje iz Vlade zamerili, da natolcujem itn.. To je dejstvo. To pomeni popolno odsotnost kakršnekoli koordinacije med ministrstvi.</p>
               <p>V desetem sklepu bi predlagal, da Vlada v najkrajšem času predloži strategijo zaščitne politike slovenskega gospodarstva. Slovensko gospodarstvo v tem trenutku je ranljivo in potrebuje sodobno evropsko zaščitno politiko. Mi smo v tem prostoru uvozili - samo banalen primer - morda 200.000 avtomobilov iz tujine, iz Nemčije, Italije, Koreje, Azije, Japonske in ne vem odkod. Ali smo za ta denar - če ga na hitro preračunamo, več kot 2 milijardi dolarjev - ustrezno uspeli izsiliti meddržavne pogodbe in izvoziti karkoli v te države zlasti v azijske države, zlasti na Korejo, zlasti na Japonsko? Mislim, da nismo. Primer je zelo poenostavljen, toda pripovedujem ga za to, da bi vendarle doumeli, da zaščitno politiko - od kmetijstva pa do industrije - potrebujemo. Vsaka država, umna država to zase opravi. Nekdo je rekel, da v slovite "azijske Tigre" niti muha ne more prileteti nekontrolirano. Ti "azijski Tigri" pa osvajajo svet.</p>
               <p>Vlada naj se končno in dokončno opredeli do projekta sanacije in finančnega prestrukturiranja TAM-a in naj bodo te ugotovitve sestavni del poročila o sanaciji slovenskega gospodarstva 1994-1995. Doslej se do tega projekta, ki so ga v TAM-u - skupaj s strokovnjaki in tudi z ljudmi, ki sedijo v vladnih kabinetih - oblikovali, ni opredelil nihče. Imam ga pred sabo.</p>
               <p>Ker je dr. Pučnik - vsaj tako sem ga razumel - omenil možne finančne kanale, ki jih ne bi bilo možno kontrolirati, sam predlagam v korist kontrole teh finančnih kanalov, če bo do njih prišlo, na relaciji Vlada - TAM - banke, naj ustanovi Vlada konzorcij, v katerem ima svojega predstavnika - ali pa vsaj v nekem nadzornem smislu - tudi Državni zbor in naj ta konzorcij pelje bodoče finančne transakcije - v izogib kakršnikoli špekulaciji, ki jih je danes že bilo nekaj.</p>
               <p>Še nekaj bi predlagal konkretno pri zakonu. Predlagamo, da se rok iz tretjega zakona o poroštvih Republike Slovenije bistveno skrajša, da se pravice po tem zakonu razširijo tudi na družbena podjetja, ki še nimajo potrjenih programov lastninskega preoblikovanja, ter na podjetja, ki so premoženje prenesla na Sklad Republike Slovenije za razvoj, saj je le v takšnem zakonskem konceptu mogoče pričakovati uspešno prestrukturiranju dolgov in nadaljnjo samosanacijo podjetij. To zlasti velja za giganta, kakršen je TAM. Hvala, ker ste me poslušali.</p>
            </sp>
            <sp xml:id="SDZ1-Izredna-18-1994-10-19.sp36">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Ivan Sisinger.</p>
            </sp>
            <sp xml:id="SDZ1-Izredna-18-1994-10-19.sp37">
               <speaker> IVAN SISINGER:</speaker>
               <p>Spoštovani, poslanke in poslanci, spoštovani predsedujoči, spoštovani člani Vlade! Mislim, da je današnja točka dnevnega reda o problematiki slovenskega gospodarstva, o njegovi sanaciji pravzaprav predmet, ko se znova srečujemo s tem, in se hkrati vprašamo, ali bo ta projekt, ki je pred nami, deležen takojšnje konkretne akcije Vlade Slovenije do teh vprašanj; kajti na tem mestu moram povedati, da sem razočaran; ampak razočaran ne sam. Razočaranih je veliko v Mariboru, razočaranih je tudi veliko vas, spoštovane poslanke in poslanci, da po skoraj letu dni obravnavamo to problematiko, ki smo jo poslanci Maribora v Državnem zboru načeli lansko leto, ko smo sprejeli sklepe. Vendar ti sklepi v letu dni niso rodili tistega, kar smo za Maribor želeli, kar smo za mariborsko gospodarstvo predlagali in kar je Državni zbor z veliko večino in soglasnostjo <stage>(pravzaprav predloge sklepov)</stage> sprejel.</p>
               <p>Zato me je k tej razpravi vodilo razmišljanje o tem, da če se bo ta projekt sanacije slovenskega gospodarstva, ob poudarku hkrati na problematiko Maribora, začel uresničevati šele čez čas, šele čez določene mesece, ali šele v prihodnjem letu, potem moram povedati, kot je že povedal tudi spoštovani poslanec gospod Jože Jagodnik, potem se bo Maribor še nadalje utapljal v situaciji, v kakršni je, ne bo doživel pa potrebne sanacije v številnih delovnih organizacijah <stage>(ki jih ne bom omenjal, ker so v dokumentu navedene)</stage>. Situacija kaže na to, da so trenutki v Mariboru silno boleči in v mnogih sredinah težki. Kajti lahko je napisati v to poročilo - da se dotaknem tega tudi sam, samo čisto kratko o TAM-u - da je 2.000 in toliko delavcev preveč in da je treba pravzaprav pozvati Ministrstvo za delo, da je treba tem ljudem zagotoviti tisto podporo in socialno varnost, ki jo dobijo vsi nezaposleni. Mislim, da je to še najlažje storiti in napisati. Vendar se moramo vprašati, kaj to pomeni znova za Maribor in kaj pomeni takšno povečanje brezposelnih v tem bazenu.</p>
               <p>Zato podpiram tudi - kar že sedaj povem - te dopolnitve sklepov odbora, ki jih je gospod Jagodnik obrazložil; kajti v teh sklepih predlagamo, da tudi Državni zbor to podpre v tej smeri, da gre za takojšnje ukrepe, ki jih morajo biti deležni <stage>(takšne sanacije)</stage> v mariborskem bazenu; in ne samo mariborskem bazenu, tudi v drugih sredinah, ki so v tem dokumentu pred sanacijo navedeni, v okviru vse Slovenije. Ne moremo biti zainteresirani, da govorimo o takoimenovanih pokopih delovnih organizacij in da večamo armade brezposelnih. To ni sanacija, to je takoimenovana stagnacija in likvidacija delovnih organizacij. Za to nismo in zato tudi ne podpiramo in tudi ne moremo podpirati in ne bomo podpirali takšnih ukrepov, ampak ukrepe sanacije v tej smeri, da se to ljubo gospodarstvo v slovenskem prostoru in Mariboru oživi.</p>
               <p>Drugo, moram reči, ne morem mimo tega, da bi danes. Se strinjam, ko sem bil prisoten na dveh razgovorih, da je nekaj krivde tudi na vodstvenih kadrih, poslovodnih kadrih itd. v Mariboru. Vendar ni mogoče za vse to - odkrito povem - kriviti mariborska vodstva in mariborske direktorje, mariborske poslovodne strukture, da bi lahko mnogo več naredili. Moram reči, da sem spomladi letošnjega leta bil prisoten na razgovoru s 15 direktorji mariborskih delovnih organizacij, ki so tukaj navedene <stage>(in vsi niso niti navedeni v tem projektu sanacije)</stage> in so rekli sledeče: Spoštovani poslanci <stage>(tudi nekateri drugi mariborski poslanci so bili na tem sestanku, ki sedijo sedaj tu v dvorani)</stage> poglejte - zato se bom dotaknil naslednjega vprašanja poroštva in tega, kar je v tem dokumentu napisano, da je bilo pravzaprav žal zelo malo delovnih organizacij deležnih teh poroštev storili smo vse, kar je zahtevalo pristojno ministrstvo za gospodarske dejavnosti, da pa kljub temu niso dobili. Kje je znotraj te Vlade nesoglasje, kje znotraj Vlade ni sodelovanja in med katerimi ministrstvi - v to se ne spuščam. Mislim, Vlada kot celota je odgovorna za to, zakaj ni dobrega medresorskega ministrskega sodelovanja. Če ga ni bilo, mislim, da tu nosi odgovornost potem pač Vlada, če se za te zadeve ne morejo dogovoriti in so se odlagale. Zato so direktorji rekli, mi rabimo kredit, rabimo poroštvo države Slovenije, rabimo poroštvo Vlade za najetje kreditov, da bomo lahko oživeli gospodarstvo, da bomo lahko prišli do repromateriala itd. Teh delovnih organizacij ne bi niti našteval. To se ni zgodilo, tega niso nekateri dobili in tu so problemi.</p>
               <p>Zato se strinjam z vsemi tistimi, ki so v svoji razpravi povedali tudi o zakonu o poroštvu <stage>(da se ne bom pozneje javljal)</stage>, da je treba roke za te zadeve skrajšati v tej smeri, da bodo delovne organizacije, ki izpolnjujejo te pogoje, ta poroštva dobila v čimkrajšem času in da tega ne zavlačujemo v dolge roke, ampak da jim pomagamo s temi krediti pospešiti gospodarski razvoj in pa delo. Takšnega zavlačevanja, takšnega zadrževanja ni mogoče podpirati in nas tudi nikamor ne pripelje.</p>
               <p>Strinjam se, da Vlada tokrat ni mogla drugače, kot da je predložila tri zakone - poleg tega, o katerem sem govoril, o poroštvu, še ostale tri zakone, ki vodijo v določeno pomoč delovnim organizacijam v gospodarstvu. Vendar želim povedati sledeče, da se mora država zavedati in Vlada s temi ukrepi predvsem v tistih delih, kjer govorimo o odlaganju obveznosti, ki gredo iz naslova neposrednih - ne govorim o davkih, davki so  vprašanje za sebe, govorim o prispevkih, ki jih odlagamo za pokojninsko in invalidsko zavarovanje in za zdravstveno zavarovanje. Strinjam se, da je to eden najlažjih ukrepov, do katerega je Vlada do njega prišla, da bomo te obveznosti prispevkov, ki so bile sprejete po sklepu Vlade 24.09.1992, da sedaj to prelagamo, odlagamo za nadaljnjo prelongiranje, za nadaljnjih 36 mesecev, da se bo to začelo plačevati šele 1994. oziroma 1996. leta in tako dalje. Mislim, da je to eden od ukrepov, da jih oprostimo, vendar Vlada in država in tudi ta Državni zbor pa se mora zavedati, da s tem vendarle posegamo v ta dva sklada, kjer pritoka teh sredstev v tem času pač ne bo. Meni je zelo žal, če nekdo reče, da to ni poseg v pokojninski sklad. To je direkten poseg v pokojninski sklad, kjer v bistvu država bo z zakonom sprejela sedaj takšno odložitev in se mora potem tudi ta država zavedati, da bo morala v naslednjih obdobjih, tudi ko teh prispevkov v pokojninski sklad ne bo, pač zagotoviti skozi prispevno stopnjo za pokojninsko in invalidsko zavarovanje ali iz proračuna države. Država je po ustavi, država je po zakonu dolžna zagotavljati sredstva za izplačilo pokojnin. Tega ni potrebno posebej razlagati. Nimam nič proti, da teh zakonov ne bi podprl in jih bom tudi podprl, vendar hočem poudariti, da se država mora s temi ukrepi zavedati, ko bo pripravila memorandum, ko bomo pripravljali proračun za naslednja leta, da bo potrebno premakniti tudi določena sredstva za to, kar pravzaprav sedaj v tem smislu podaljšujemo odlaganje teh prispevkov za to področje. Mislim, da je o tem delu že govoril tudi gospod Tone Peršak v svojem nastopu.</p>
               <p>Da zaključim. Podpiram vse tiste predloge, hkrati bom podprl vse tiste predloge sklepov, ki vodijo in zavezujejo Vlado za takojšnje ukrepe sanacije slovenskega gospodarstva in posebej mariborskega. Ko sem danes zjutraj poslušal poročilo radia Slovenija, je bilo povedano, kaj se v Mariboru dogaja in tudi, kaj se dogaja v mariborskem TAM-u. Ko sem poslušal, če Državni zbor ne bo danes ali jutri <stage>(ne vem kdaj bomo prišli do sklepanja in sprejetja sklepov)</stage> sprejel takšnih sklepov in ukrepov, ki bodo takoj pristopili k reševanju sanacije v TAM-u in tudi nekaterih drugih mariborskih delovnih organizacijah, potem bodo pač morali ukrepati sami. Mislim, da vemo, kaj pomeni ukrepanje v tej smeri; kajti kot sem že prej povedal, boleče je to, če gre za takšne silne odpuste takoj, in da ne bomo povzeli drugih ukrepov, ki so tukaj potrebni.</p>
               <p>Ob zaključku moram povedati še nekaj. Pri meni so v ponedeljek bili delavci in predstavniki sindikatov iz bivšega podjetja Cevovod, kjer so mi povedali, da od junija meseca ne dobijo prav nobenih osebnih dohodkov, da niso dobili niti enega samega izplačila, da niso bili predani niti Zavodu za zaposlovanje, da sta v bistvu večinska deleža postala dva privatnika, ki imata 80% delež lastništva, in da je 20% lastnik v bivšem Cevovodu sedanji EK Videm ob Ščavnici, je pa še sklad 20% lastnik. Ampak ne gre za to, kdo je koliko procentni lastnik. Gre za vprašanje, da teh delavcev vendarle, 27 ali 37, nihče pravzaprav ne razreši in nikogar ne boli, nikogar ne boli, bi rekel, v nobenem delu te naše institucije, takšne in drugačne, da so že toliko mesecev brez vsakršnih osebnih dohodkov in nimajo niti možnosti, da bi se lahko prijavili na Zavodu za zaposlovanje. Ker ni prišlo do stečaja, ni prišlo tudi do tega premika, da bi lahko bili predani na Zavod za zaposlovanje.</p>
               <p>Da zaključim. Spoštovane poslanke in poslanci! Prosim vas tudi, ko bomo sprejemali sklepe in številne, predložene  dopolnitve teh dokumentov, da jih tudi podpremo, ker vendarle vodijo v to, da se zadolži Vlado za takojšnje ukrepanje na teh področjih sanacije slovenskega gospodarstva. Hvala.</p>
            </sp>
            <sp xml:id="SDZ1-Izredna-18-1994-10-19.sp38">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Miroslav Geržina.</p>
            </sp>
            <sp xml:id="SDZ1-Izredna-18-1994-10-19.sp39">
               <speaker>MIROSLAV GERŽINA:</speaker>
               <p>Hvala lepa za besedo. Spoštovane poslanke, spoštovani poslanci! Pred seboj imamo, po mojem mnenju, projekt ne sanacije slovenskega gospodarstva, ampak projekt gasilske akcije v slovenskem gospodarstvu s poudarkom na mariborsko regijo. Se pravi, bivši kolosi in vlečni konji bivše Republike Jugoslavije se, na žalost, mojo žalost, v prahu sesuvajo in zato je potrebna trenutno danes gasilska akcija.</p>
               <p>Ta program, ki je pred nami, na katerem piše sanacija slovenskega gospodarstva, je analitičen. V analizi je nekaj dal, se pravi neke ugotovitve so, mislim pa, da v tistem delu, kot je bilo danes že omenjeno, ko daje zaključke, kaj naj bi naredili - poleg gasilstva - manjka tista bistvena reč. Temu se pravi oblika, programi, roki za izvedbo teh programov - in tega tukaj ni. So razni programi - Maribor 2000, so programi agencije - in tako naprej, ampak ob vsakem programu piše, naj bi, ni tega in tega, pomanjkanje tega in onega. Mislim, da v tem dejansko primanjkuje, naj mi bo oproščeno, strokovnega dela Vlade. Ta dokument je političen in tisti, ki so govorili, da je politična Vlada - normalno, so jo pač politične stranke sestavile in to je politična Vlada. To je del oblike Vlade. Drugi del je pa strokovni in tukaj je bilo pa danes tudi že rečeno, pusti Vlado pri miru gospodarstvo in še naprej, razumel pa sem tako, uporabljaj lopata sistem: bomo že mi nekako. Poglejte, tukaj mislim, da so bile povedane delne resnice. Konkretno vzemimo gospod Jagodnik - TAM. Imam informacijo, sem malo spremljal kot uporabnik in TAM je že deset let ali več, dobival denar za prestrukturiranje gospodarstva, zmanjšal delovno silo, to je bilo rečeno, ne me prav za besedo prijeti, v začetku tega leta ali kaj, za polovico, vendar v tem programu piše, da je približno polovica delavcev ali pa preveč delovnih mest v TAM-u. Samo to bom rekel. Bil sem hudo ogorčen, ko sem vprašal nekoga iz TAM-a v prodaji: kdaj boste pa kaj konozerijo popravili, da boste takšne kombibuse <stage>(to so sicer detajli, ampak iz tega bom sedaj povedal tisto, kar sem mislil)</stage> prodajali v Sloveniji. V Sloveniji na tisoče in tisoče kombijev in kombibusov prodajajo in malo od tega je TAM-ovih. Kdaj? Ni potrebno iti notri, tam je pa res kvaliteta in strokovnost in mislim, na žalost, res so strokovnjaki, jih tudi osebno poznam, ampak nekaj je manjkalo. Neki pravi program. Sedaj, 8% TAM-a, to se strinjam in je treba samo čestitati, 60% finančnega toka daje - to je včasih Slovenija proti Jugoslaviji.</p>
               <p>Zakaj pa potem ne hitro razmišljati o tem dejansko, da bomo motorni oddelek, kamionski oddelek, ki ne more nikakor in v desetih letih niso "uštimali" drugega motorja <stage>(malo strokovno se spoznam na to)</stage>. Naj si koga hitro dobi, da bo rešil tudi tista delovna mesta in se bo ta TAM vključil enakopravno, kolikor se bo dalo, tudi v evropsko proizvodnjo tovornjakov itd. To mora biti.</p>
               <p>Neki dan sem prebral v časopisu: vodstvo ne ve v katere programe bi se usmerilo, Vlada ne ve in gre v gasilsko akcijo. Sedaj ne vem, kdo naj ve? Sem za to, da se ohrani vsa delovna mesta, če je možno, ampak ne vem, če je možno prodati tak proizvod, kot gre danes ven. Ko je bil dan primer Metalna: Litostroj, tam, da je bila neka politika. V določenem trenutku so bili iz iste stranke vodstvo, na obeh straneh; eno je bila na eni strani vrženo, potem so prišli drugi in Metalna je šla pač svojo pot in hvala bogu, da tu notri že opažam, da so neke sledi oživljanja proizvodnje in preživljanja. Mislim, da Litostroj in Metalna nista taka kolosa, da ne bi našla v svetu trga za svoje proizvode.</p>
               <p>Je pa eno, kar je bilo v tem parlamentu že večkrat rečeno in mislim, da tu Vlada dejansko zasluži očitek. Namreč mi imamo strokovnjake, dobre tehnike, varilce, inženirje itd., nam pa manjka strokovnjakov za komercialo. Mi tisto, kar proizvajamo, težko prodamo. To so dejstva. Če bi imeli takšne strokovnjake, ker laže je, gospod Jagodnik, kupiti ne vem koliko ton banan, najtežje pa je prodati neko proizvodnjo, ki je včasih šla in je danes na meji modernosti in tam mora biti res strokovnjak, ki bo to prodajal, naj si bo tu ali pa v drugih delih.</p>
               <p>V drugi fazi pa vidim tale gasilski program kot nižanje nivoja gospodarske dejavnosti; predvsem je specifičen primer Maribor, v Mariboru. Katerikoli program ali ukrep gledate tu - skoraj na polovico zmanjša delovna mesta. Mislim, če bomo šli v to, bo ta ciklus trajal, recimo, dve leti, upam, da to bo - najprej bo šlo malo gor, potem bo šlo spet dol. Zaradi tega, ker ni poleg tega teh osnovnih ukrepov, o katerih sem govoril, se pravi ni programov, ni managmenta, ki bi bil zadolžen za ta program, ki ga včasih menjamo kot spodnje perilo in se še ne vživi, ko se že zamenja. Kaj pa bo zamenjal, če programa nima? Ima program, da gasi, da ohranja delovna mesta, tja dajemo denar, kar je po eni strani dobro, po drugi strani pa je ohranjanje nekaterih kliničnih mrtvecev. To je pa lopata sistem. Nujno je, delovna mesta so. V Mariboru gori, je rekel gospod Sisinger, sedaj pa, če si upate, pa bodite proti. Dejansko je Maribor skoncentriran, ampak takih majhnih Mariborov je po Sloveniji veliko. Tu notri piše, kakšni so. Ukrepov pa dejansko tu notri ni.</p>
               <p>Mislim, da država, za razliko od tistih, ki pravijo, da naj pusti država gospodarstvo na miru, da se država mora iz določenih razlogov v gospodarstvo vtikati s svojimi intervencijami, gospod Pavlica. Ker lastnina - čigava je. Lastnina je še družbena. Se pravi, po moje bi bilo najboljše, da bi na osnovi programov podržavili oziroma vsa ta podjetja, ki so problematična šla v Sklad za razvoj, v takoimenovani Koržetov sklad, in se tam, ne kot nekateri pravijo, da je njegova osnovna dejavnost <stage>(naj mi ne bo vzeto za slabo)</stage> zmanjšanje delovnih mest oziroma očiščenje tega - in programov ni. Danes piše, da je pač ta sklad moral iti v financiranje itd. in dejansko tega tam ni opravljal. Ne vem, ali res ni strokovnjakov ali niso izbrali pravih, ni dobil strokovnjakov, da bi programe naredili, pa po tistih programih ta podjetja <stage>(razen nekaterih svetlih izjem, ki potrjujejo pravilo)</stage> izpeljal iz krize in celo do tega, da se ali lastninijo po  normalnem postopku ali pa normalno zaživijo oziroma z dodatnimi sredstvi preživijo in gredo v normalno lastninjenje. To se pravi, iz tega razloga se država mora  vtikati.</p>
               <p>Drugi razlog je sanacija, kjer se daje denar. Če mi saniramo, dajemo denar - in čigav je denar? Denar je od davkoplačevalcev in tudi zaradi tega mora država tukaj - ampak ne absolutno v tistem smislu, v tem smislu denarja, ki je bil v imenu davkoplačevalcev dan - imeti pristojnost oziroma neko besedo v teh podjetjih. Ker tudi nenazadnje <stage>(bom spomnil na tisto, kar je bilo danes že rečeno)</stage> nekateri pa kljub temu s težavo preživljajo in so dobri in so obdržali delovna mesta v večini skoraj, izvažajo v večini, to se pravi, da so na udaru tuje konkurence, nimajo tistih izvoznih stimulacij; kot sem tukaj že večkrat rekel. Še enkrat opozarjam Vlado in mislim, da mogoče, če sem prav razumel enega od teh zakonov, bodo tudi ta podjetja nekaj le dobila. To se pravi glede obrasti, mislim, da so tukaj subvencionirane obresti, da se bodo pa izenačila v določeni meri s temi podjetji, ki bodo zdaj favorizirana. Kljub temu, da so v slabem stanju, bodo podprta, bodo dobila svež kapital, ta ostala pa bodo ostala tam, kjer so in se bodo borila, bodo še naprej jedla svojo akumulacijo, substanco, in vprašanje je, če ne bodo po takem načinu, zaradi nelojalne konkurence večkrat, prišla tudi ta druga podjetja, ki so danes dobra, v položaj teh, ki so tu še enkrat.</p>
               <p>Pravim, da ta gasilski program podpiram. Moram podpirati, ker drugega ni, ker se ne da drugače v tem trenutku, ampak prosim predstavnike Vlade, da naredijo programe, da jih pokažejo čimprej, da izberejo pravi management, ki bo te programe zagovarjal, da ga ne menjajo kot, recimo, vreme v aprilu, ampak tiste, ki so, jih podprejo, pa ni važno, iz katere stranke so, ali iz  črne, ali rdeče, ali vijoličaste, ampak da od njih tudi zahtevajo, če gre kaj narobe, odgovornost. Edino na tak način lahko gremo v to in dvignemo roko za to, za denar davkoplačevalcev. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp40">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Jagodnik, potem pa gospod Pavlica.</p>
            </sp>
            <sp xml:id="SDZ1-Izredna-18-1994-10-19.sp41">
               <speaker>JOŽE JAGODNIK:</speaker>
               <p>Spoštovani! Pretežne večine tega, kar je sedaj moj poslanski kolega Geržina govoril, ne bom komentiral, na dve stvari bom pa vendarle nekaj rekel, in sicer na gasilce in na banane.</p>
               <p>Na gasilce zato, ker si jih ne dovolim vzeti za slabo primerjavo. Med nami imamo dva visoka gasilska častnika. In drugič, gasilci niso čisto nič krivi za ta program. Ta program je pisala ugledna skupina ljudi, ki so vse kaj drugega, kot to, kar ste vi zdaj omenjali. Ta program vam bo prestrukturiranja in finančne organizacije TAM-a dal, ker očitno ga niste imeli priložnost videti, gospod Geržina.</p>
               <p>O bananah pa tole. Niti ni tako preprosto kupovati in prodajati banane. In veste zakaj? Poglejte, tukaj imam narisano banano, gospod Geržina. Banano je izrisal ugledni gospodarski institut iz Graza, ki se zaveda strahotnih posledic, da bi se Evropa zaprla v to banano, ki se začenja nekje pri Londonu, preko Luksemburga in Bruxellesa, prihaja v Frankfurt, Karlsruke in zavzema del Švice, Zurich in se konča nekje pri Bolonjskem zalivu.</p>
               <p>Avstrijski gospodarstveniki, ki se iz leta v leto spoprejemajo s temi težavami in ki se bodo letos oziroma drugo leto priključili tej združeni Evropi, si prizadevajo lok banane pripeljati toliko vzhodno, da bi zajela tudi Avstrijo, da bi zajela Gradec. To je dokaz več, kako pomembne so banane in kako pomembno je, da si tudi mi prizadevamo priti do tega položaja, da lahko usločimo ta bok banane. Želel bi si tudi iz tovarne avtomobilov lepših kombijev, kot tistih, ki jih sedaj proizvajajo, toda zagotavljam vam, da je TAM bil na poti do proizvodnje teh lepših kombijev. Vi poznate italijansko firmo, ki je prišla v TAM in ki se je iz TAM-a, v tistem trenutku umaknila, ko je razpadel jugoslovanski trg. Kombi ni tako preprosto narediti, kot je možno narediti sadni sok, ali pa srajco in s tem se menda strinjamo. Gospod Geržina, nisem hotel polemizirati, ampak zaradi banan in zaradi gasilcev sem se moral oglasiti. Vam bom pa sedaj slavnostno izročil primerek projekta prestrukturiranje TAM-a. Hvala.</p>
            </sp>
            <sp xml:id="SDZ1-Izredna-18-1994-10-19.sp42">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp xml:id="SDZ1-Izredna-18-1994-10-19.sp43">
               <speaker>MILOŠ PAVLICA:</speaker>
               <p>Hvala lepa. Zelo kratka replika. Niti ne bi repliciral, če slučajno ne bi ugotovil, da gospod Geržina misli na mene v svoji razpravi, ko sem govoril o vlogi države v gospodarstvu. Mislim, da sem bil dovolj jasen in naj to ponovno ponovim. Država ne more nadomestiti managmenta niti v podjetjih, niti v bankah, niti kjer drugje. To je vendarle popolnoma jasno. Ker če podjetja ne bodo imela svojega managmenta, potem lahko vse podržavimo in zadeva se bo vrnila mnogo let nazaj. Mora pa država nesporno ustaviti pogoje, v katerih bodo vsi tržni subjekti v enakopravni tekmi, z dolgoročno znanimi pogoji, lahko na trgu tekmovali. V tem okviru sem govoril o vlogi države v sanaciji gospodarstva. Ne vem, mogoče se nismo dobro razumeli, mogoče sem se slabo izrazil.</p>
            </sp>
            <sp xml:id="SDZ1-Izredna-18-1994-10-19.sp44">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Izredna-18-1994-10-19.sp45">
               <speaker>MIROSLAV GERŽINA:</speaker>
               <p>Hvala lepa za besedo. Se oproščam, samo nisem v slabšalnem smislu mislil gasilce. Dejansko sem mislil na potrebno akcijo in sem figurativno uporabil in zato se vsem gasilcem oproščam in jih še naprej spodbujam na pomoč, ker bo treba.</p>
               <p>Tukaj pa moram reči, gospod Jagodnik, hvala lepa za program, ki ste mi ga dali, vendarle mislim, da moramo verjeti javnosti oziroma novinarjem. Napisali so, da vodstvo TAM-a ne ve, v katere programe bi šlo. Tukaj pa berem na 46 strani, vodstvo TAM-a mora ob tem pripoznati, katere družbe so zrele za stečaj in ugotoviti, kateri proizvodni programi so tisti, ki so sposobni preživetja. Slikati eno zadevo lepšo kot je, to je druga stvar. Rekel sem, nočem, sem kot primer vzel, ker to poznam, ker nisem hotel govoriti o prevoznikih. Vem, da eni prevozniki, recimo, za razliko od mariborskega, ki je še kompleten, še obstoji, so že šli v stečaj, pa jih ni noben vprašal, pa je šlo 500 delavcev kar tako tudi na cesto. Pa kamioni ne vem, kako in kaj; so dobili nove lastnike, če so jih ali niso. Mislim, zaradi tega sem govoril, zaradi enega primera. Ne vem, dejstva so tukaj notri napisana, na osnovi katerih sem tudi to rekel.</p>
               <p>Tisto kar je gospod Pavlica rekel, izražanje je bilo dvoumno, za mene vsaj. Se strinjam še enkrat, da dejansko managmenta država ne more nadomestiti. Da pa lahko, če investira ali pa je delni lastnik in ne vem kaj, predlaga dobrega; ali celo, če ima večinski delež, tudi postavlja. Ta je pa dolžan, da potem odgovarja. Ne pa da reče: nasvidenje, fantje, dobil sem - kot oni iz Švedske; nam so očitali plače, tisti je pa dobil eno plačo, sem izračunal, za štiri mesece poslancev, v tistih devetih mesecev, pa je šel: nasvidenje. In kaj? To sem hotel reči, sedaj pridejo naslednji, pa bodo zopet po svoje nabirali in pobirali, jim bo medilo, kot rečejo čebelarji, potem bodo rekli: ja, ne gre. Pa gremo zopet naprej. Mislim, tukaj je treba nekaj zavezati. To je tisto; to pa ni politična odločitev, to je pa strokovna odločitev Vlade potem. Mora pa tudi ona odgovarjati, če je dala prave strokovnjake ali ne - predlagala recimo <stage>(ali pa namestila oziroma umestila, kakor hočete)</stage>. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp46">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Pavlica.</p>
            </sp>
            <sp xml:id="SDZ1-Izredna-18-1994-10-19.sp47">
               <speaker>MILOŠ PAVLICA:</speaker>
               <p>Hvala lepa. Pa ker se očitno vztrajno ne razumemo: nisem govoril o zamenjavi v smislu nadomestitve, ampak o tem, da država ne more nadomestiti funkcije managementa.</p>
            </sp>
            <sp xml:id="SDZ1-Izredna-18-1994-10-19.sp48">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Izredna-18-1994-10-19.sp49">
               <speaker>ZMAGO JELINČIČ:</speaker>
               <p>Hvala lepa za besedo in lep pozdrav vsem skupaj. Ne bom se spuščal v različne koncepte gospodarstvenih in gospodarskih teorij, ampak bom povedal nekaj, kar me v bistvu moti. Strinjam se z marsikom, ki je rekel, da je ta projekt sanacije v bistvu ena zelo čudna zadeva. Projekt sanacije kompletnega državnega gospodarstva na 67-ih straneh! Mislim, da slovensko gospodarstvo le ni tako preprosto, predvsem pa ne tako zelo dobro, da bi lahko kompletno sanacijo izvršili in opisali na 67-ih straneh. Kar pa najbolj pogrešam oziroma česa najbolj pogrešam - nobene vizije ni v tem projektu. Če gremo lepo po kazalu, ki je najbolj preprosto, govori o zmanjšanju izgub, o izgubah, zopet o zmanjšanju izgub, najprej v slovenskih železarnah, potem zmanjšanje izgub v železnicah, zmanjšanje izgub v energetskem sektorju in podobne zadeve. Subvencioniranje obrestne mere, ukrep znižanja stroškov financiranja itn. Kje je tukaj kakšna vizija? Kje je tukaj, recimo, napisan spisek podjetij in pa panog, ki so za Slovenijo pomembne in jih je treba, recimo, ščititi in zaščiti na nivoju države. Kje je tukaj globalna usmeritev, kaj sploh Slovenija potrebuje in kaj sploh nameravamo obdržati? Dejstvo je, da je nesmiselno obdržati železarne. Vemo, da so železarne jama brez dna, v katere bomo vsako leto metali po stotine milijonov, stotine in stotine milijonov tolarjev in še vedno pa nihče ni napisal in povedal, kaj pa čez pet let. Kaj pa takrat, ko bomo v Evropi in bo Evropa rekla: gospoda žlahtna, v Evropi pač mi ne potrebujemo železarn, železarne so drugje po svetu. Kaj bomo naredili? Potem bo treba čez noč zapreti. Zopet bo Vlada z lopato metala ne vem kakšne denarje. Letos se pripravlja pri rebalansu, da bomo dali 15 milijard tolarjev gospodarstvu, v večini gospodarstvu. Za kupovanje socialnega miru je pripravljenih 5 milijard 200 milijonov tolarjev, ki naj bi ga dobilo Ministrstvo za delo. Ja, ali smo res tako bogata država, da lahko kar tako razmetavamo denar davkoplačevalcev? S tem, da nihče ne naredi nobene študije, kam bodo tisti ljudje čez določena leta šli in kaj bodo počeli in kaj bodo delali. Obenem pa tudi nobene odgovornosti. Do danes še nisem slišal, da bi kakšnega direktorja zaprli, ker je "zafural" nekaj takega, pa smo že tri leta približno v spremenjenem sistemu. Prejšnji sistem je ščitil svoje ljudi na ta način, da je, ko je uničil eno fabriko, je šel uničevati drugo in tretjo itn. Odločili smo se za drugačen sistem, delamo pa enako kot  takrat.</p>
               <p>Odgovornosti nobene. Nič. Vse se ureja za nazaj. Razmišlja se, kako bomo nekako, kot je gospod Geržina rekel, pogasili te požare, obenem pa vsak dan po Sloveniji, na vsakem koncu en nov, dodaten požar, ki se počasi združujejo in kar naenkrat bo vsa Slovenija zagorela. Vizije, še enkrat pravim, popolnoma nobene.</p>
               <p>Kaj bi morala Vlada narediti? Ja, na področju sive ekonomije ni Vlada naredila nič. Imamo menda okrog 135.000 <stage>(po nekaterih podatkih okrog 150.000)</stage> brezposelnih in vendar vemo, da večina teh, ogromno teh brezposelnih v bistvu popoldne dela na črno, dopoldne gre pa na borzo dela iskat podporo. Tudi tukaj Vlada ni naredila nič, da bi tiste, ki dvakrat odklonijo, ali še večkrat, ali pa nočejo vzeti dela, da bi ga preprosto vrgli na cesto. Če nočeš delati, nočeš delati. Tvoja stvar. Zgledujmo se po zahodni Evropi, če hočemo iti tja in delajmo tako. Ne pa da kar vsakdo pride, reče: ja, to delo pa ni na nivoju, ki ga zahtevam. Kdor je brez dela in če hoče delati, bo sprejel vsakršno delo. Ne pa, da se bo izmišljeval in iskal, kaj bo delal in česa ne bo delal. Medtem časom bo pa dobival podporo, popoldne bo pa "kelnaril" tam v Stari Ljubljani, na kar ne bo plačal nobenih pristojbin, nobenih davščin; ravno tako ne tisti, ki ga je zaposlil. Edina posledica tega je to, da so potem ob nedeljah  vsi lokali po Stari Ljubljani zaprti, ker lastniki gredo na vikend in si ne upajo pustiti tistih, ki so na črno zaposleni, da mu ne bi preveč pokradli čez vikend. To je edina posledica. Kaj ima Vlada od tega in država od tega? Nič. Grozljivo luknjo v svojem proračunu, ki jo flika potem z večanjem javnega dolga. Mislim, da to preprosto ne gre. Potem zberemo v teh materialih, recimo, tukaj, zmanjšanje izgub v slovenskih železnicah. Da so od konca 1992 do konca leta 1993 izgube zmanjšali s 157,7 milijona DEM na 12,4 milijona DEM. Ampak, še vedno so to izgube, še vedno je to v rdečih številkah, še vedno ni pravzaprav bilo nič narejenega. Če je bilo odpuščenih toliko in toliko ljudi, še ne pomeni, da je bilo kaj narejenega, projektno narejenega, da bi se te zadeve zboljšale. Če pogledamo tukaj, ko se govori o mariborskem TAM-u. Mene je šokiralo in pretreslo, ko piše, da, takole piše naša ljuba Vlada: sanacija mora potekati hkrati tudi v smeri dezinvenstiranja in razdolževanja po načelu dogovarjanja z upniki in z odprodajo perspektivnih proizvodnih programov tujcem, če so zanje zainteresirani. To pa so naredili Madžari in zdaj so v gnoju do tukaj notri. Ali hočemo mi isto narediti? Da bomo še tisto, kar sploh dobro gre, da bomo odprodali? Tukaj se zopet pogreša vizija Vlade, ki ne ve, kaj sploh hoče, ki ne ve, kaj bo Slovenijo reševalo finančno čez nekaj let. To prav gotovo ne bo težka industrija in ne vem koga vse, ampak kaj drugega. Ampak za to se je treba usesti in premisliti in postaviti: to hočemo, to bomo zavarovali, tega ne potrebujemo, to bomo odprodali. Ampak zagotovo noben kmet ne proda iz svojega hleva edine krave, ki mu daje mleko in noben kmet ne zakolje bika zaradi tega, da si bo naredil jetrca za večerjo. Naša Vlada počne take stvari. S tako Vlado ne moremo biti zadovoljni.</p>
               <p>Še nekaj bi svetoval naši Vladi. Naj za denar, ki ga nekateri ministri trošijo bistveno drugače in v škodo slovenskega naroda, naj si iz Singapura, pa iz južne Koreje, pa iz Tajvana nabavi po dva, po tri strokovnjake, naj jih dobro plača in naj ti strokovnjaki naredijo koncepte našega razvoja - če jih naša Vlada ne zmore. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp50">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Nada Skuk.</p>
            </sp>
            <sp xml:id="SDZ1-Izredna-18-1994-10-19.sp51">
               <speaker>NADA SKUK:</speaker>
               <p>Hvala lepa. Spoštovane kolegice in kolegi! Žal mi je, ne bom mogla tako vpiti kot moja predhodna kolega, ker sem na žalost, ali pa mogoče je to značilno za naše gospodarstvo, tudi sama bolna, trenutno, tako da upam, da mi boste oprostili, če se mi bo glas tresel ali lomil. To ni vzrok, da se vas bojim, ampak sem dejansko bolna.</p>
               <p>Želela bi pa govoriti o dveh stvareh, in sicer o Brestu Cerknica in pa o obrti, ki mislim, da je tudi gospodarstvo, pa se v tej dvorani o tem zelo malokrat pogovarjamo ali pa nič. In sicer zakaj o Brestu Cerknica? Opozorila bi vas, da je tudi to podjetje v tem materialu navedeno na strani 47, in sicer pod ostala podjetja. Lahko vam povem, da za naše razmere, za velikost občine je pa to podjetje tako pomembno kot mogoče za področje Maribora 10 podjetij, ker zato verjetno se tudi premalokrat sliši o tem problemu. Tu je navedeno samo 1400 delavcev. Lahko vam pa povem, da so posledice problemov in propadanja tega podjetja  precej širše in se multiplicirajo in od tega podjetja je odvisno, skoraj lahko trdim, 70% prebivalstva. Pri nas je pač iz različnih vzrokov, nekdo je že omenil politične, verjetno so bili tudi pri nas, nekako bilo ovirano in zaviran razvoj širitve, bi rekla, alernativnih podjetij. Domačini poznamo, da je bila to najcenejša delovna sila, najlažje je bilo peljati Brest, če si imel poceni delovno silo, ker ni bilo konkurence, da bi se ljudje lahko zaposlovali v drugih podjetjih. Le s težavo po 50-ih letih se je tudi pričela zopet razvijati obrt, da bi vsaj delno nadomestila oziroma pomenila neko alternativo in tržno možnost, da imajo ljudje možnost izbirati med delovnimi mesti.</p>
               <p>Zato bi želela podpreti ta predlog v materialu, in sicer predlog Ministrstva za gospodarske dejavnosti, da bi Ministrstvo za finance dovolilo odobritev garancije, ob zastavi primernega zavarovanja, in tako omogočilo proizvodnjo vsaj tistim družbam v tem sistemu holding, ki nimajo izgube in ki niso v postopku prisilne poravnave. Kdor ne pozna primera Brest, lahko povem, da je bilo eno prvih podjetij, ki se je preoblikovalo v tako rekoč novo obliko, v obliko holdinga, samo potem se je pa nekako ta preobrazba in transformacija tega podjetja ustavila.  </p>
               <p>Lahko bi rekla, ali pa ugotavljala, da ne drži povsem trditev v tem materialu na tretji strani oziroma na četrti. Na tretji strani govori o tem, da so izgube v podjetjih nastajale v letih 1993 in prej in verjetno da prav za Brest drži, da so precej prej že nastajale te izgube in precej prej je že nastajala neka tovarna in nek sistem, ki ni imel daljše perspektive. Delavci na Brestu smo imeli <stage>(med njimi sem bila nekaj časa tudi jaz)</stage>, ravno zaradi preinvestiranja, zaradi prezadolževanja, vedno nižje plače kot v tej panogi podjetja po drugih krajih v Sloveniji. Tudi to je bila zopet posledica, da ljudje tudi niso imeli možnosti, da bi začeli svojo dejavnost, svojo obrtno dejavnost ali karkoli, da bi si pomagali na bolje. Tudi v kmetijstvu je šlo navzdol itd. To vam razlagam ravno zaradi tega, da si naslikate to, da ne bo izgledalo kot pretiravanje, če primerjam problem Brest Cerknica in, recimo, TAM ali pa karkoli.</p>
               <p>Govorim pa tudi o 4. strani, kot sem rekla, ker je trditev, da so le v manjši smeri posledice napačnih potez managmenta vplivale na te izgube. Mogoče v globalu, samo ravno v primeru Bresta lahko trdim, da so te genialne poteze bleščečega managmenta pripeljale Brest do take situacije. Ker sedaj, ko se nekako poskuša pa le rešiti vsaj družbe, ki poslujejo pozitivno, se pokaže ta napačen pristop, ta napačen holding sistem, ko je problem v tem, da je pač družba kot celota lastnica tudi podjetij, ki bi lahko preživela, ker pa je kot celota nelikvidna, ne dobijo niti kredita, niti garancije <stage>(čeprav upam, da jo bodo dobili od države)</stage>, da bi vsaj tisti del zdravih družb peljal dejavnost naprej. Ker drugače si ne predstavljam, kako bomo v našem koncu sploh preživeli, da se tako izrazim.</p>
               <p>Kot drugo pa sem rekla, da bi želela govoriti o obrti, čeprav sem jo v prvem delu že omenila. Zakaj? Zato, ker verjetno, se boste strinjali z menoj, da je tudi to pomemben del gospodarstva in tudi to je potrebno v določeni meri sanirati. Kot veste, sem vam v juniju že nekako razložila zakon o poravnavanju in odpisu terjatev glede zamudnih obresti. Vendar do danes Vlada še ni pripravila drugega branja zakona kljub temu, da je bil sklep v stališčih, da se pripravi za 23. sejo. Ne vem, mislim, da 60.000 obratovalnic oziroma obrtnikov, zaposlenih v obrti, je tudi pomembna panoga v gospodarstvu. Res da niso vsi v krizi, ampak s tem dejanjem bi vsaj delno pokazali dobro voljo, da tudi tej panogi pomagamo, ki je nekako bila, lahko rečemo, tudi osnova tržne ekonomije, ker monopolni sistemi in velike firme mislijo, da jih moramo stalno reševati, obrt pa se je morala sama znajti v teh časih. Sedaj, ko jim pa obljubljamo, da so pač enakovredni - po prispevkih so enakovredni, po pogledu na njih pa dostikrat slišim od kolegov: oh, saj tem nič ne manjka, saj imajo dobre avtomobile. Zame to ni argument in to ni stvar razprave na našem nivoju. Zame tudi ni stvar razprave na našem nivoju: so se že znašli, so goljufali zakonodajo. To ni besednjak, ki bi ga uporabljali; ker potem lahko, kot sem prej rekla, tudi vprašamo, kako je management vodil vsa podjetja. Management je slaba beseda; v preteklosti so bili direktorji in tudi tisti direktorji, trdim, da niso sposobni kot management nadaljevati. Samo to je drugo vprašanje.</p>
               <p>Potrebno je tudi to panogo vključiti v sanacijo vsaj v tistem delu, ki je zelo majhen v primerjavami s temi velikimi številkami.</p>
               <p>Še enkrat povzemam. Podpiram ta predlog Ministrstva za gospodarstvo in upam, da boste tudi ostali podprli, da dobi Brest, vsaj za tiste družbe, ki še živijo, da se tako izrazim, garancije, da se reši s tem kreditom in ko bo, upam, končno zakon za tiste zamudne obresti, ki so res kritično vplivale na obrtne dejavnosti, v proceduri, da ga podpremo. Tudi to je del gospodarstva in tudi to je treba sanirati.</p>
            </sp>
            <sp xml:id="SDZ1-Izredna-18-1994-10-19.sp52">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Jožef Kocuvan. Gospod Peršak ima repliko.</p>
            </sp>
            <sp xml:id="SDZ1-Izredna-18-1994-10-19.sp53">
               <speaker> ANTON PERŠAK:</speaker>
               <p>Saj bi lahko tudi kasneje povedal, ampak zato, ker se neposredno navezuje na trditev, ki jo je rekla gospa Skukova, bi to povedal sedaj. Rekla je, ne govorimo o obrti v okviru tega. Strinjam se s tem, da je mogoče narobe, da nekatere stvari v zvezi s tem niso posebej napisane in da se tudi posveča, na nek način, v teh razpravah malo pozornosti temu. Najbrž je to posledica tega, poleg tega kar je rekla, da mi v obrti nekako vedno gledamo posameznika, obrtnika, ne pa dejavnost, ne 60 tisoč obratovalnic itd.</p>
               <p>Ampak drug problem, ki bi ga rad povedal, je naslednji. Bom to ilustriral s primerom, ki je bil danes največkrat omenjen. Če govorimo o TAM-u, govorimo hkrati o najmanj 4 tisočih, po nekaterih trditvah pa celo 8 ali več tisočih kooperantih. Če se TAM zruši ali pa gre v stečaj ali kakorkoli, pomeni to ne samo tistih 4 tisoč in toliko delavcev, ki so v gradivu neposredno omenjeni, ampak pomeni tudi, več ali manj, vse te kooperante. To pa je dimenzija, ki bi - tukaj se pridružujem - zaslužila poseben poudarek, tudi, recimo, v sklopu obravnave podjetja TAM. To ni edino podjetje. V teh podjetjih, ki so tukaj našteti, je velika večina takih, na katere je navezan večinski del proizvodnih obrti v Sloveniji. Kajti, najmanj polovica proizvodne obrti je v bistvu kooperantske. To je res, to je najbrž točka, ki bi jo veljalo posebej apostrofirati tudi v teh sklepih itd.</p>
               <p>Kar se tiče pa tistega vprašanja zakona, ki ga ravno tako zelo vneto podpiram, je pa vaša izkušnja in dober nauk, ki sem ga že spoznal. Boljše je zakon tudi v drugi obravnavi, pa če tudi v sodelovanju z Vlado, sam pripravljati, kot pa čakati.</p>
            </sp>
            <sp xml:id="SDZ1-Izredna-18-1994-10-19.sp54">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč. Replika? Gospa Nada Skuk ima repliko.</p>
            </sp>
            <sp xml:id="SDZ1-Izredna-18-1994-10-19.sp55">
               <speaker>NADA SKUK:</speaker>
               <p>Bom na kratko se res zahvalila gospodu Peršaku za podporo in ravno to je tisto, kar sem mislila pri problemu Bresta, ker je, lahko trdim, skoraj polovica, ali pa vseh 300 in toliko obratovalnic v naši občini povezanih posredno ali neposredno tudi z Brestom in z dejavnostmi, ki so tam. Tudi trgovina, tudi gostinstvo, mehanične delavnice, brušenje orodja itd. Tako, da je to dejansko velik problem.</p>
            </sp>
            <sp xml:id="SDZ1-Izredna-18-1994-10-19.sp56">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jožef Kocuvan ima besedo.</p>
            </sp>
            <sp xml:id="SDZ1-Izredna-18-1994-10-19.sp57">
               <speaker>JOŽEF KOCUVAN:</speaker>
               <p>Spoštovani poslanci, poslanke, predsedujoči! Podpiram sanacijo slovenskega gospodarstva, vendar ne na način, kot ga predlaga Vlada. Zakaj? Zato, ker bi moralo Ministrstvo za gospodarske dejavnosti in Ministrstvo za ekonomske odnose in razvoj že davno predložiti Državnemu zboru strategijo razvoja slovenskega gospodarstva in v njej pokazati rešitve za omenjeno gospodarsko problematiko. Problematika gospodarstva - v mariborskem bazenu in širše - je odraz strukturnih problemov. Gre za industrijo, ki je kapitalno in delovno intenzivna. To pomeni, da potrebuje ta industrija veliko obratnega kapitala, veliko delovne sile, ki proizvaja tehnološko nezahtevno proizvodnjo ali celo tonsko proizvodnjo in ni usmerjena v izvoz. Zaradi tega ta industrija potrebuje prestrukturiranje in svoje mesto v strategiji razvoja slovenskega gospodarstva, kjer naj bi bilo opredeljeno, katero industrijo v Mariboru in širše je smiselno podpirati in razvijati in katero ne.</p>
               <p>Ta projekt sanacije slovenskega gospodarstva prav tako ni operativen. Ukrepi za podporo podjetniški sanaciji so splošni. Opredeliti bi morali ukrepe, ki bi bili kratkoročni, dolgoročni ter roke za izvedbo teh ukrepov ter odgovorne nosilce nalog. Sklepi, ki jih bo današnji Državni zbor sprejemal, so premalo. Ta projekt sanacije slovenskega gospodarstva je, po mojem mnenju, tudi pesek v oči delavcem, ker se nekaj obljublja, obljube pa niso vezane na konkretne obveznosti in odgovornosti tako Ministrstva za gospodarske dejavnosti, Ministrstva za ekonomske odnose in razvoj, finančnega ministrstva ter Ministrstva za delo ter tudi poslovodnih ekip v podjetjih, v katerih naj bi potekal projekt sanacije.</p>
               <p>Še, če mi dovolite, eno repliko gospodu Sisingerju za bodoče delavce Cevovoda. 150 jih je prevzel EK Videm in jim tekoče izplačuje plače. Problematičnih je samo 22 delavcev oziroma po njegovem mnenju 27, ki niso zaposleni v EK in niso niti skladovi niti ministrstva za delo. Dokler je bila ministrica za delo gospa Puharjeva, je ministrstvo plačevalo te delavce, sedaj pa ne več. Ti delavci niso sedaj od nikogar. So v brezpravnem položaju, vendar jih EK ne more sprejeti, ker je s skladom podpisal pogodbo o sprejemu 150 delavcev, ti pa so ostali kot višek. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp58">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Jožef Protner.</p>
            </sp>
            <sp xml:id="SDZ1-Izredna-18-1994-10-19.sp59">
               <speaker>MAG. JOŽE PROTNER:</speaker>
               <p>Hvala lepa za besedo gospod podpredsednik. Kolegice poslanke, kolegi poslanci! Govoril bom v okviru te točke dnevnega reda o četrtem poglavju, to je gospodarski problematiki mariborskega bazena. Preden pa preidem na obravnavo te točke, naj rečem, glede na sedanjo razpravo, samo nekaj na dilemo vizija - razvoj in na drugi strani sanacija - gašenje.</p>
               <p>Mislim, da je treba poudariti, da imamo pod to točko dnevnega reda Projekt sanacije slovenskega gospodarstva, ki bi po neki logiki moral biti projekt v okviru nacionalne razvojne strategije. Na vsak način podpiram tisti del vseh razpravljavcev, ki so poudarili to, da je zelo narobe, da te nacionalne razvojne strategije nimamo. Ko govorimo o sanaciji - eni govorijo o gašenju - mislim, da je zelo pomembno, da imamo v vidu tisto prvo, ker ni možna dobra sanacija, če ji ne asistira zelo zdrav del - in tistemu zdravemu delu velja še posebna pozornost.</p>
               <p>Za izhodišče v tej 4. točki bi imel tri svoje misli. Najprej, da politične odločitve, ki so pripeljale do spremembe tako v državnem smislu naše države kot političnem in gospodarskem, ki jih vsi podpiramo in reči moram, da vsi stojimo za tem, so vendarle pripeljale tudi do takega stanja v mariborskem gospodarstvu. In drugič, naša zakonodaja na področju lastninjenja je, vsaj kar zadeva lastninjenje in potek lastninjenja, na nek način težavna pri velikih podjetjih. Tu se spet srečujemo s pretežno velikimi firmami iz Maribora, ki jih danes s to sanacijo obravnavamo. Tretja misel je, da je pravzaprav dolg politike, se pravi tako dolg Državnega zbora kot dolg Vlade, da ustrezno upošteva pri postavljanju in sprejemanju ukrepov, ki naj bi sanirali stanje slovenskega gospodarstva in preko tega tudi gospodarstvo mariborskega bazena.</p>
               <p>Preden pa preidem na nekaj svojih pripomb in stališč, bi navedel nekaj dejstev; pa bi rekel, da jih kar dodajam predvsem k dejstvom, ki jih je pred menoj že navedel kolega Jagodnik.</p>
               <p>Prvič. Dosedanja državna pomoč - poudarjam, govorim o sedanji, ker sedanjo predlagano smatram kot projekt sanacije - torej dosedanja državna pomoč mariborski industriji pa vendarle lahko rečemo, da se je izvajala bodisi v obliki "gasilskih" akcij, ki so bile pogosto le odziv na lokalne pritiske in žgoče stavkovne probleme in imajo v prvi vrsti namen blažiti socialno stisko in preprečiti socialne nemire. Ta pomoč je prihajala v obliki raznih razpisanih sredstev, ki pa za to vedno niso dosegla želenih učinkov. Teh učinkov niso dosegla tudi zaradi neusklajenega delovanja določenih resornih ministrstev <stage>(kot primer navajam razpis poroštev)</stage>. Če gledamo posledično, se procesi sanacije in prestrukturiranja ne izvajajo najbolj uspešno. Prav tako tečejo prepočasi procesi lastninskega preoblikovanja podjetij.</p>
               <p>Kot drugo takšno splošno ugotovitev navajam in jo povezujem s tretjo, je, da povprečna plača ne zadošča za pokrivanje življenjskih stroškov. Če to povežem s tretjo ugotovitvijo in jo apliciram za Maribor, bi rekel, da je porazdelitev delavcev po višini bruto plač v Mariboru bolj kakor v državnem povprečju skoncentrirana na nižjih plačilnih razredih.</p>
               <p>Nadalje, kot četrto dejstvo je: v Mariboru je brezposeln vsak deseti, v Sloveniji pa vsak šestnajsti delavec.</p>
               <p>Peto. Brezposelnost, kot razmerje brezposelnih nasproti aktivnemu prebivalstvu, je znašala julija v Mariboru 18,7%, medtem ko v Republiki Sloveniji 14%.</p>
               <p>Šestič. Zaradi stečajev je status brezposelnih "pridobilo" 11,4% brezposelnih, kot trajnih presežkov je evidentiranih 24,1% vseh brezposelnih, kar 62,4% brezposelnih pa ima status brezposelnih že več kakor leto dni.</p>
               <p>Denarna nadomestila kot sedmo dejstvo. Denarno pomoč prejema 40,7% brezposelnih.</p>
               <p>Osmič. V letošnjem letu se je povečalo število posameznikov in družin, ki si socialne varnosti niso mogli zagotoviti z lastnim delom.</p>
               <p>Devetič. Zdaj se je, v preteklosti bolj, v okviru možnosti mariborska občina vendarle uspešno tudi vključevala v sanacijo in razreševanje perečih problemov mariborskega gospodarstva.</p>
               <p>Vseh teh devet dejstev sem pač naštel zato, da rečem soglasje in pravzaprav se strinjam s tem, da je v tem projektu bilo potrebno, da se točka 4, to je problematika gospodarstva mariborskega bazena, vendarle posebej obravnava in da se v tem smislu tudi predlagajo nekateri ukrepi.</p>
               <p>Sedaj pa nekatera stališča in pripombe. Projekt, ki ga je pripravila Vlada, zasluži pozitivno oceno v celoti in tudi v delu, ki zadeva gospodarstvo v mariborskem bazenu. Čeprav moram reči, da imajo gospodarstveniki glede predlaganih ukrepov različna stališča. Predvsem tisti del gospodarstva, ki posluje normalno, ne zagovarja tega dela intervencijskih ukrepov države, ker meni, da to bremeni zdravi del gospodarstva in obremenjuje proračun.</p>
               <p>Za ukrepe, ki jih, kot pravim, ocenjujem kot pozitivne, lahko rečemo, da prihajajo vendarle vsaj leto dni prepozno, ker je položaj v delu mariborske industrije nerešljiv do te mere; razlogi so: kadrovska erozija, izgubljeni trgi itd.. Zato zdrav del mariborskega gospodarstva zahteva predvsem enakopraven položaj pri izvajanju ekonomske politike. To pa pomeni, da je potrebno pri tistih podjetjih, ki jih ta projekt zajema, preveriti tudi nekatere stvari - mislim, da je o tem bilo tudi v pretekli razpravi že nekaj rečeno - kot so tržnost programov, potencialna tržišča, kadre itd.</p>
               <p>Moram reči, da v tem kratkem času, odkar nam je material na razpolago, nismo uspeli napraviti niti posebnih izračunov in kvantificirati rezultate ukrepov iz vseh teh predlaganih intervencijskih zakonov, vendar so ocene, da je mariborsko gospodarstvo kot celota potegnila kratko kar realne - glede na položaj industrije v Mariboru. Iz dosedanjih izkušenj, predvsem to velja za podjetje SWATY Maribor, ki ga tukaj nimamo navedenega.</p>
               <p>Drugič. Vloga Razvojnega sklada Republike Slovenije je ponekod sporna. Rezultati sanacij so od primera do primera zelo različni. V mnogih primerih sklad ne nastopa kot aktivni lastnik. Rezultat je v mnogočem odvisen od - to moramo reči - kakovosti managerskih ekip v skladovih podjetjih. O tem je gospod Pavlica, mislim, govoril. Tam, kjer so te ekipe kvalitetne, so tudi sanacijski rezultati evidentno boljši.</p>
               <p>Vlada, po mojem mnenju, mora takoj urediti odnose med Agencijo za sanacijo bank in hranilnic in razvojnim skladom, ker neurejeni odnosi med obema institucijama povzročajo veliko škodo pri sanaciji posameznih podjetij. Kot primer navajam Metalno, kjer dalj časa "uspešno sodelujeta obe ti instituciji".</p>
               <p>Četrtič. Razvojni sklad kot pretežni lastnik mora zagotoviti normalen potek akvizicije poslov z zagotavljanjem nujnih garancij, ki so predpogoj za sklenitev novih pogodb.</p>
               <p>Petič. Glede vloge Mariborske razvojne agencije, o kateri je govor tudi v projektu, je potrebno opozoriti, da interpretacije ministrstva oziroma Vlade ne držijo. Predvsem želimo v Mariboru in v regiji doseči razvojno koalicijo. To je tako kot velja tudi v Evropski skupnosti, da spodbuja indogene vzvode razvoja, to so razni notranji projekti, ter usposobiti regijo, preko tega, za konkurenčni nastop v Republiki Sloveniji, pa tudi izven meja.</p>
               <p>Šestič. Ustrezno naj se valorizirajo vsi regionalni projekti, ki se pripravljajo preko Mariborske razvojne agencije v okviru natečajev posameznih ministrstev, ker dosedanje izkušnje kažejo, da so bili regionalni projekti, ki so bili posredovani preko Mariborske razvojen agencije, praviloma kar zavrnjeni; na primer na področju podjetništva in podobno.</p>
               <p>Sedmič. V celoti podpiram vključevanje v FAR projekte, kot je navedeno, kot ukrep v vladnem predlogu, ki pa, se vendarle moramo zavedati, predstavljajo le tehnično pomoč ter imajo bolj svetovalni značaj. Žal so, vsaj kar zadeva razvoja podjetništva, bili ti FAR programi in projekti izvajani uspešno, lahko ugotavljamo, dosedaj le na gorenjskem delu.</p>
               <p>Osmič. Mariborsko gospodarstvo se vključuje tudi v projekte obmejnega regijskega sodelovanja, kot je govor tudi v materialu, ki se bodo lahko izvajali na naši severni meji in v Mariboru šele v letu 1995. Projekte je potrebno pripraviti skupaj z Avstrijci in jih predložiti Komisiji Evropske skupnosti najkasneje do konca tega leta. Potrebno bo zagotoviti s slovenske strani vsaj 20 do 30% udeležbo sredstev Republike Slovenije. Torej, ne gre za noben neizkoriščen projekt oziroma neizkoriščeno priložnost, ampak projekte, ki jih bomo lahko realizirali šele v bodoče.</p>
               <p>Devetič in zadnjič. Sanacija podjetij, žal, ni potekala hkrati s sanacijo bank. Prav tako sanacija bank ni bila tako konsekventno izvedena kot v industriji. V industriji so sanacijski ukrepi povzročili v marsikaterih podjetjih zmanjšanje zaposlenih tudi preko 50%, v bankah so bili ti ukrepi, lahko rečemo, kar bistveno blažji.</p>
               <p>Namesto zaključka naj rečem, da sem sopodpisnik stališč in zaključkov, ki jih je komentiral kolega poslanec Jagodnik. Zaradi tega, ker je bil podan tudi komentar k tem zaključkom, ki jih podpiram, jih sam ne bom posebej komentiral. Hvala.</p>
            </sp>
            <sp xml:id="SDZ1-Izredna-18-1994-10-19.sp60">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V tem trenutku to točko prekinjam.</p>
               <p>Prehajamo pa na <title>1. TOČKO DNEVNEGA REDA - OBVESTILO O ODSTOPU PREDSEDNIKA KOMISIJE ZA LOKALNO SAMOUPRAVO</title>.</p>
               <p>Predsednik Komisije Državnega zbora Republike Slovenije za lokalno samoupravo gospod Ciril Ribičič je dne 2. 10. 1994 podal pisno izjavo o odstopu S funkcije predsednika Komisije Državnega zbora za lokalno samoupravo. Želi gospod Ribičič besedo? Prosim.</p>
            </sp>
            <sp xml:id="SDZ1-Izredna-18-1994-10-19.sp61">
               <speaker>DR. CIRIL RIBIČIČ:</speaker>
               <p>Hvala lepa za besedo. Spoštovani! Nemški dramatik Sigmund Graf je rekel, da imajo funkcionarji v diktaturi trdo srce, medtem ko imajo v demokraciji dobro razvit sluh. No, moram reči, da Državni zbor, kar zadeva sprejema zakona o občinah pač ni zmogel prisluhniti volji ljudi in kot ste videli iz moje odstopne izjave, je to v bistvu temeljni razlog za moj odstop. Govorim o tem, da ta odločitev Državnemu zboru ni čast, da je v posmeh izraženi volji ljudi in da je v mnogočem tudi protiustavna. To se je lahko marsikdo prepričal, kdor se je želel pač prepričati, v razgovoru z ljudmi v mnogih protestih, ki nam jih pošiljajo v Državni zbor; tega morda še niste vsi dobili. Včeraj sem pregledal prvih 43 ustavnih sporov oziroma pobud za ustavne spore, ki so sproženi na Ustavnem sodišču in ki so že uradno prišli v Državni zbor kot takšni.</p>
               <p>Rad bi v zvezi s tem rekel, da se ne strinjam s tem, kar so predstavniki Vlade govorili v zvezi z slabostmi zakona o občinah. Namreč, poskušali so na vsak način Državni zbor in poslance Državnega zbora in dopolnila, ki so bila sprejeta v Državnem zboru, okriviti za vse slabosti v tem zakonu. Temeljni problem je koncept, ki ga je predložila Vlada in temeljni problem je v tem, da je bil ta koncept v Državnem zboru sprejet, čeprav je bil najprej koncem julija zavrnjen.</p>
               <p>Sedaj v zadnjem trenutku, ko sem še predsednik Komisije za lokalno samoupravo, bi hotel izkoristiti to še za dva stavka o tem, kako po mojem mnenju pristopiti k razreševanju teh vprašanj. Mislim, da je realno treba računati s tem, glede na večino, ki jo je zakon dobil ob sprejemu, da bo Državni zbor vztrajal pri tej rešitvi in da tudi Ustavno sodišče ne bo uspelo na tem področju stvari kaj bistveno spreminjati. Ostane pa še ena možnost, ki jo je Vlada posebej poudarjala v tem Državnem zboru. To je možnost ljudi, da z referendumi, kot je rekla Vlada, po poenostavljenem postopku spremenijo tisto, kar jim ne ustreza in kar je v nasprotju z njihovo voljo. Moram reči, da temu ni tako. Vsakdo, ki bo prebral zakon, bo ugotovil, da je izredno zapleteno, izredno težko, zelo otežkočena možnost spreminjanja katerekoli odločitve. Če bi samo pogledali konkretne primere. Če se želita združiti, recimo, Vojnik in Celje, Brdo in Nova Gorica, Predvor in Kranj ali Vodice in Ljubljana - vse sem navedel primer, kjer ljudje niso bili za samostojno občino, pa je ta ustanovljena - mora biti za to absolutna večina, večina vseh polnoletnih prebivalcev v obeh prizadetih občinah. To je, zlasti če govorimo o takšnih mestih, kot sem jih tukaj navedel, praktično nemogoče doseči.</p>
               <p>Zaradi tega menim, da je ena od naših nalog, da spremenimo te določbe - in sam bom predlagal skupaj s kolegi predlog sprememb zakona, ki bodo olajšali možnosti za spreminjanje tistih rešitev, ki niso skladne z voljo ljudi. Takšno večino, kot jo zdaj zahtevamo za spremembo zakona, smo zahtevali samo enkrat v zgodovini mlade slovenske države, in sicer ob plebiscitu. Mislim, da je nepošteno od Državnega zbora, da z zakonom vsili rešitve občanom, potem pa zacementira te rešitve na način, da tega ni mogoče spremeniti. To je tisto, kar sem hotel ob tej priliki posebej poudariti.</p>
               <p>Drugače se pa zahvaljujem vsem, s katerimi sem sodeloval v preteklih dveh letih, zlasti vsem tistim, ki so uspeli ob tej vroči temi ohraniti korektnost, človečnost, korektne medsebojne odnose in delovati na takšen način, ki ni bil žaljiv do nosilcev nasprotnih pogledov. Trudil sem se, da bi bil takšen tudi sam in upam, da mi je to v glavnem uspevalo; drugače pa se posameznim, do katerih sem bil drugačen, opravičujem. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp62">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Na podlagi drugega in tretjega odstavka 248. člena Poslovnika Državnega zbora se je Državni zbor seznanil z naslednjim ugotovitvenim sklepom: "Državni zbor Republike Slovenije ugotavlja, da je doktor Ciril Ribičič dne 2.10.1994 podal izjavo o odstopu s funkcije predsednika Komisije za lokalno samoupravo, zato mu z današnjim dnem preneha funkcija predsednika Komisije za lokalno samoupravo".</p>
               <p>Ob tej priliki gre zahvala gospodu Ribičiču za uspešno vodenje komisije in posebno za nasvete, ki jih je dal za nadaljnje delo.</p>
               <p>Prekinjam sejo in nadaljujemo ob 16. uri.</p>
            </sp>
            <stage type="time">(Seja je bila prekinjena ob 13.55 uri in se je nadaljevala ob 16.11 uri.)</stage>
            <sp xml:id="SDZ1-Izredna-18-1994-10-19.sp63">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da se približate sivim tipkam; nadaljevali bomo popoldanski del zasedanja. Ugotovimo prisotnost! <stage>(33 prisotnih.)</stage> Za popoldanski del zasedanja so se opravičili: Nada Skuk, Franc Zagožen, Alojz Metelko, Štefan Matuš, Maks Lavrinc, Dimitrij Rupel, Metka Karner-Lukač, Brane Eržen, Sašo Lap, Franc Potočnik in Janez Vindiš. To mislim, da je skupno 11 poslancev, tako, da bi število prisotnih moralo biti nekoliko višje od 33. Prosim sekretarje ali pa šefe poslanskih skupin, da pripeljejo svoje varovance sem noter. Kolegi, prosim, da ponovno ugotovimo prisotnost. Ugotavljamo prisotnost! <stage>(43 prisotnih.)</stage> Čez 15 minut bom ponovno ugotavljal prisotnost in če ne bomo sklepčni, bom na žalost moral ugotoviti, da danes ne moremo več delati. Prosim, da zagotovite sklepčnost.</p>
               <p>Dragi kolegi, prosim, da začnemo z nadaljevanjem seje in ugotavljamo prisotnost. Ugotavljamo prisotnost! <stage>(53 prisotnih.)</stage> Ugotavljam, da smo sklepčni in lahko nadaljujemo z delom.</p>
               <p>Nadaljujemo z razpravo pri <title>5. TOČKI DNEVNEGA REDA PROJEKT SANACIJE SLOVENSKEGA GOSPODARSTVA V LETIH 1994/95</title>.</p>
               <p>Besedo ima Franc Černelič.</p>
            </sp>
            <sp xml:id="SDZ1-Izredna-18-1994-10-19.sp64">
               <speaker>FRANC ČERNELIČ:</speaker>
               <p>Spoštovani predsedujoči, poslanke in poslanci! Za ta govorniški pult prihajam samo takrat, kadar menim, da lahko na nek način pripomorem h končni razrešitvi. Osebno podpiram ukrepe za sanacijo "bolnikov slovenskega gospodarstva", ker menim, da naslov gradiva ni pravi. S tem nekako degradiramo tiste, ki pa normalno poslujejo. Torej imamo gospodarstvo, ki normalno ali približno normalno pozitivno posluje in pa bolnike. Mogoče bi bilo treba najti ustrezen termin za to. Vsekakor bi ob tem dokumentu pričakoval še projekt dolgoročnih pogojev gospodarjenja, ki bi ga v neki obliki brošure razdelili in omogočili gospodarstvenikom, da bi ga imeli, tako kot imamo mi poslovnik ali pa Ustavo, za svoje delo.</p>
               <p>Zaupam ministrstvom in sodelavcem, ki so pripravljali to gradivo, da želijo v dani situaciji ponuditi najboljšo rešitev. Ob tem nam dajejo možnost za dopolnitve in izboljšave. V gradivih nisem zasledil želje po prikrivanju ali po izmikanju problemom. Moram pa reči, da so me nekatere današnje razprave na nek način razočarale, da sem jih prav s težavo poslušal, saj sem tudi sam delal v gospodarstvu in vem, kaj pomeni, če ni pozitivnega poslovanja ali če ni naročil in tudi, če se strukture poslovodstva ne ujamejo.</p>
               <p>Rad bi opozoril na nekaj, kar smo danes obravnavali, torej Koržetov sklad, če ga lahko tako imenujem, in pa kadri. Kadrom je treba posvetiti veliko pozornost. Žal se je zgodilo, da je marsikateri od kadrov v minulem obdobju dobesedno zašel na svoje, s tem da je izkoristil vse informacije in pa poslovne vezi, ki so mu bile dane v funkciji prejšnjega vodje. To je, žal, dejstvo, vendar pa to dejstvo ni glavni krivec in glavni problem. Osebno sem prepričan, da lahko situacijo v gospodarstvu rešijo predvsem domači, delovni in sposobni kadri iz neposrednega okolja, kjer dejansko je delovna organizacija ali gospodarski subjekt. Kadri iz drugih krajev <stage>(to so pač moje izkušnje)</stage> v glavnem prihajajo zato, ker v svojem okolju, ali niso uspeli ali pa želijo v bistvu na neki način z dobro plačanim delom hitro zaslužiti in v bistvu oditi, ne da bi bili krivi za dogajanja. Moram reči, da poznam nekaj tudi managerskih pogodb, kjer na žalost piše in so podpisali tako, da je manager dejansko odgovoren za vodenje, vendar ni odgovoren za končni rezultat. Mislim, da take pogodbe ne bi smelo biti, ampak so; to lahko tudi dokažem. Menim, da je treba krepiti, tudi preko sindikatov, zaupanje v vodstvo, vendar vodstvo kontrolirati in dejansko tudi sankcionirati takrat, kadar gre za objektivne pokazatelje odgovornosti.</p>
               <p>Strinjam se z vsemi, ki so danes že rekli, da v tem trenutku na nek način pretakamo denar od tistih, ki pozitivno poslujejo, k tistim, ki negativno. Žal ne vidim, vsaj še nekaj let, po moji presoji, možnosti, da ne bi en del tega še vedno bilo. Čeprav po drugi strani bi bil izjemno srečen in presrečen, če bi lahko namesto vračanja denarja gospodarstvu na ta način, dejansko znižali obveznosti do države za toliko in toliko denarja in bi bili vsi na enakem nivoju, torej tisti, ki dobro poslujejo in tisti, ki se morajo potruditi, da bi dobro poslovali.</p>
               <p>Večina je bil tu govor o mariborskem gospodarstvu. Tudi v Krškem imamo bolnike, gospodarske bolnike: SOB Videm, Novoles, Iskra, vprašanje rudnikov itn. Vzroki so v veliki meri vezani na nekdanje sozdovstvo oziroma nekega prisilnega povezovanja, ki je bilo v minulem obdobju. Ravno v Krškem bazenu, pravzaprav moram reči, da razen kovinarske, pa tudi ta je dokaj slaba, ni bilo več firme, ki bi imela glavo v Krškem, ampak je bilo v glavnem povsod Novo mesto, Ljubljana itn. To je ob situaciji, ko bi moral vsak pogledati k sebi in v sebe, pripeljalo do tega, da je vsak od teh vrhov pogledal vase. Tako Novoles rešuje predvsem sebe v Novem mestu, Straži in ostali drugi tudi predvsem sebe. Torej, ostali so pa neizkušeni ljudje, v glavnem s programi, ki so bili organizirani tako, da so izdelovali samo en detajlček, torej ne celoten, skupen program. Žal je to tu velika krivda. Čeprav še vedno rečem, kadri so ena izmed zelo pomembnih zadev in pomembnih krivic, kajti tudi pri Koržetovemu skladu se jasno kaže, da so tisti, ki so izkoristili ta time out, izkoristili časovno prepreko stečajev, nekateri tudi uspešno izplavali in nekateri pa so čakali, čakali, da bo iz Ljubljane prišla rešitev kot vsesplošna.</p>
               <p>Torej menim, da je treba dejansko veliko narediti na tem področju. Prosil bi tudi Mariborčane, da ne bi poudarjali toliko Maribora. Gre dejansko za bolnike v celotnem slovenskem prostoru, ki jih je treba rešiti. Strinjam se in pravim, da je na vsakem koncu lahko gospodarsko vpliven subjekt, ki dela ravno toliko težav v ožji obliki, kot mariborski celoten konec. S tem pa ne želim negirati problemov, ki so vsekakor zelo zelo pereči tudi v Mariboru.</p>
               <p>Sam ne znam dati v tem trenutku boljših rešitev, kot jih je predlagala Vlada, saj tudi nimam pravih podatkov. Moram reči, da mi tudi gospodarstveniki niso ponudili ničesar, razen kritike; tisti, s katerimi sem kontaktiral. To ni dovolj. Tudi slovenski gospodarstveniki, ki želijo, da se sanira gospodarstvo, ali pa imajo potrebo po tem, je treba, da ponudijo tudi rešitve. Danes nisem slišal rešitev tudi od nekaterih "gromovnikov", ki so bili pred tem pultom. Torej, če nimamo sami, potem pač poizkusimo prisluhniti Vladi in podprimo, kar se da.</p>
               <p>Torej osebno menim, da je Vlada ponudila, ne prvi, ker koraki so že bili, torej korak, ki je znan, ki ga imamo v dokumentih in prepričan sem, da bodo sledili še naslednji, vse skupaj s ciljem ozdravljenja teh bolnikov gospodarstva in znanih pogojev gospodarjenja. Temu drugemu področju - znanim pogojem gospodarjenja za nekaj let naprej - bi bilo treba posvetiti veliko večjo pozornost. Pričakujem, da boste - predvsem tisti, ki ste dolga leta spremljali gospodarstvo in delovali in tisti, ki se ta trenutek kot novi podjetniki ali novi vključujete v gospodarske tokove - dejansko dali sugestije in da bo Vlada in mi vsi skupaj, da bomo našli pravo rešitev. Zato ta trenutek samo podpiram to, kar je. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Janez Podobnik.</p>
            </sp>
            <sp xml:id="SDZ1-Izredna-18-1994-10-19.sp66">
               <speaker>JANEZ PODOBNIK:</speaker>
               <p>Spoštovane poslanke in poslanci! Hvala za besedo. Ko sem danes dopoldne zelo pozorno poslušal svoje poslanske kolege in kolegice tako iz pozicije kot opozicije, je bil prvi vtis ta, da je ena od ocen ob tem projektu sanacije slovenskega gospodarstva v letih 1994 in 1995 ta, da je na prvi pogled mehanistično oziroma finančno relativno dobro izdelan, da pa mu manjka eden od bistvenih elementov, ki naj bi bil vedno prisoten v vsakem nacionalnem gospodarskem projektu. To pa je poglobljena analiza vzrokov za sedanje stanje, predvsem pa celovita vizija gospodarske obnove neke države, torej slovenske države in da bi od govoril, kaj je cilj sanacije slovenskega gospodarstva. Sam sem prepričan, da je samo eden: slovenska politična in gospodarska samostojnost. Zdaj je bilo rečeno, da nekateri gromovniki - bi se tej besedi izogibal, spoštujmo eden drugega, vsak poslanec lahko z odgovornostjo pove in na način kot je lasten njegovi osebi. Torej, sem morda nekoliko naivno pričakoval, da bo Vlada, ko bo pripravila projekt sanacije slovenskega gospodarstva - žal sem kot poslanec imel samo dva dni časa, da lahko odreagiram na to gradivo - na koncu, kjer piše uporabljeni viri, torej morda sem naivno pričakoval, da bo na eni od alinei tudi pisalo "izhodišča programa gospodarske samostojnosti Slovenije". Namreč, to je gradivo, ki ga je Slovenska ljudska stranka v sodelovanju s Civilno iniciativo za Slovenijo pripravila in posredovala tudi Vladi in predsedniku Vlade. Torej, pričakoval sem, da bo kot eno od možnih gradiv narejeno tudi to. Sam sem kot poslanec opozicije prepričan, da so to vprašanja, kjer se stikajo delovanje tako opozicije kot pozicije.</p>
               <p>Zakaj to govorim? Zato, ker menim <stage>(sam sem tudi vodil delno operativno ta projekt kot predsednik programskega sveta stranke)</stage>, da so nekatere točke v našem programu, ki bi jih lahko Vlada ponudila Državnemu zboru. Če omenim vsaj nekatere točke: "sinergijska spodbuda razvoju", potem obširno poglavje "razbremenitev gospodarstva", poglavje javnega dolga, sanacije bank, strategije do tujega kapitala, kadrovske prenove. Tu poudarjam, da ste tako rekoč vsi razpravljavci omenjali, kako pomembno vlogo imajo kadri oziroma ljudje, ki bodo prevzeli in že imajo vodilne vloge v podjetjih, torej za njihov profesionalni odnos in za upoštevanje etičnih in managerskih standardov pri vodenju podjetij. Prav tako je bilo v tem programu za gospodarsko samostojnost Slovenije zelo široko poglavje, ki govori o deblokadi slovenskega gospodarstva.</p>
               <p>Rad bi pa opozoril še na en vidik, ki je bil danes premalo poudarjen. Gre za motivacijo. Vprašam se <stage>(ko imam pred seboj ta obsežni papir)</stage>, komu je ta program namenjen? Program je namenjen slovenskemu prebivalstvu, slovenskim kmetom, delavcem, obrtnikom, podjetnikom, intelektualnim krogom, tehnični inteligenci, tudi političnim strankam, ki naj bi ga bile pripravljene podpreti, pa tudi bančnemu in pravosodnemu podsistemu, predvsem pa zdravi finančni poslovni sferi; ne pozabimo na znanost in tehnologijo. Vprašujem se, ali je Vlada v ta program vključila izredno pomemben element, to je pa motivacijski element. Trdim, da je motivacijski element izredno pomemben. Namreč brez tega tak program ne bo zaživel, ker ni koheziven.</p>
               <p>Motivacijski element, na katerem bo program dogradil vizijo razvoja, je po mojem mnenju predvsem v tem, da se dogovorimo, da želimo doseči stanje uspešne države. To je projekcija, ki je odprta na oceno naravne strukture slovenskega gospodarstva, toda tudi njegovih dosedanjih popačenj. To je projekt, ki bo upošteval konkretno okolje splošnih slovenskih povprečij, psihologijo slovenske mentalitete. Danes je prišla do izraza ta psihologija slovenske mentalitete. Taka je, kot je.  Spoštujem jo kot realno dejstvo in ob tem bi rad posebej izpostavil, da kot človek, ki sem doma s Primorske - na srečo je tukaj relativno malo firm omenjenih iz tega področja - z veliko občutljivostjo sprejemam vse težave iz različnih okolij, ki so prisotne v slovenski državi.</p>
               <p>Mislim pa, da je danes Državni zbor pred težko nalogo, da prizna, da ima mariborski bazen poseben položaj in da prizna, da je vprašanje TAM-a še posebej občutljivo. Morda bo danes Državni zbor našel rešitev, da bo rešil problem TAM-a, kajti s tem bo z vidika psihologije slovenske mentalitete pokazal, da je Državni zbor celotne slovenske države.</p>
               <p>V tej razpravi bi rad samo še povedal nekaj izhodišč, ki smo jih oblikovali v našem programu kot alternativa. Namreč, mislim, da je korektno, da opozicija predlaga alternativo. Alternativa je tista, ki da impulze za naprej, da tekmuje v različnih opcijah. Mi smo alternativo ponudili, je v papirju, je v javnosti in je kot izziv in je tudi možnost, da ga Vlada vključi v svoje projekte, ki jih predlaga Državnemu zboru.</p>
               <p>Rad bi povedal nekaj misli, ki smo jih oblikovali pri poglavju možnosti Slovenije kot uspešne države. Uspešnost države je odvisna od ciljev vladne strategije, če je ta opredeljena kot projektno vodenje in upravljanje; ob tem pa je bistveno soglasje med strankami in večinskim delom gospodarsko aktivne populacije. Vprašanje, ki se mi pojavlja, je, ali je na ta projekt lahko dovolj energično in tudi z dovolj časa odgovorilo slovensko gospodarstvo, predvsem vodilni predstavniki v slovenskem gospodarstvu.</p>
               <p>Ni mogoče doseči parametrov uspešne države zgolj z ekonomskimi instrumenti ter na osnovi spontanega obnašanja populacije gospodarskih in družbenih organizacij. Tako kot so gospodarski instrumenti pomembni za spodbujanje rasti in nacionalno obnašanje, pa je pomembna, ponavljam, splošna motivacija za mednarodno primerljivost z najuspešnejšimi, zlasti s tistimi, ki izkazujejo hitro gospodarsko rast.</p>
               <p>Osnovno vprašanje je, s kakšnimi sredstvi lahko država oziroma njene Vlade dosegajo ustrezne stopnje gospodarske rasti, tehnološkega razvoja in zadovoljivega življenjskega standarda. Ko razvojni in motivacijski kazalci nazadujejo, morajo država, Vlada in politične stranke sprejeti načela ofenzivne strategije - mislim, da to imamo danes pred seboj - s katero se vzpostavljajo konkurenčne prednosti pravnih in fizičnih oseb. V tej tekmovalni igri morajo biti znani tekmeci, na primer od Slovenije politično uspešnejši sistemi kot je Češka, gospodarsko uspešnejše države kot so Avstrija, Italija, Danska, Singapur; ob tem pa tudi mednarodni in nacionalni gospodarski projekti in tudi statistični razvojni parametri. Šele funkcije ofenzivne gospodarske strategije vzpostavljajo konkurenčne pogoje za tuje vlagatelje, za vnovčevanje njihovega znanja in njihove prednosti na mednarodnih trgih.</p>
               <p>Začetni cilj ofenzivne strategije je pognati populacijsko aktivnost na višjo stopnjo gospodarske ustvarjalnosti in tržne učinkovitosti, da se bodo začeli dvigati gospodarski kazalci skupaj z zaposlenostjo. Opozarjam, skupaj z zaposlenostjo. Ofenzivna strategija bo dosegla cilj, ko bodo pridobljene začetne prednosti rasti, razvoja in zadovoljstva državljanov.</p>
               <p>Samo še zadnji odstavek. Jasno izpostavljena področja možne uspešnosti države morajo, razen ekonomskih kazalcev napredovanja, vsebovati tudi vsebinske opredelitve dejavnosti v okviru nacionalnih, ekonomskih in družbenih razmerij. Imamo predlog: država mora dobiti svoj strategijski urad s strokovnim ozadjem, ki bo nakazoval, ponujal in pojasnjeval razvojne možnosti ter obveščal o gospodarskem napredku in socialnih vidikih uspešnosti.</p>
               <p>Želim, da bi ob današnjem glasovanju izglasovali take sklepe, ki bodo, prvič, za tiste firme, ki so takorekoč v popolni brezizhodnosti, pomenile možnost preživetja, ob tem pa da bi Državni zbor pokazal enako občutljivost tudi do vseh drugih področjih v Sloveniji. Hvala.</p>
            </sp>
            <sp xml:id="SDZ1-Izredna-18-1994-10-19.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Jug.</p>
            </sp>
            <sp xml:id="SDZ1-Izredna-18-1994-10-19.sp68">
               <speaker>MAG. JANEZ JUG:</speaker>
               <p>Mislim, da je najlažje govoriti o teh problemih iz varne razdalje, to se pravi iz bunkarjev, kar se tiče tega problema reševanja gospodarstva. Hujše je, če si, recimo, na čistini in moraš danes zjutraj ali pa danes popoldan reševati probleme Maribora, Gorenjske itd. Mislim, zato s tega vidika podpiram te ukrepe, ki jih je Vlada oziroma ministrstvo pripravilo. Vendar menim, da so te zadeve izredno kratkoročne narave, ker nekega dolgoročnega rezultata ne bodo dale. Zakaj govorim to? V to me je spodbudil gospod Podobnik. V tej državi izmed štirih zadostnih in potrebnih pogojev, nismo izpolnili dveh bistvenih, in sicer gre za sistem vrednot v gospodarjenju in drugi problem je pa, recimo, družbeni konsenz, kaj hočemo s tem gospodarstvom. Dokler tega ne bomo imeli, ni šans za kakršenkoli razvoj. Moje osebno mnenje je, da Vlada Republike Slovenije mora pripraviti oziroma bo pripravila z vidika zato, ker če hoče to gospodarstvo preživeti, ta država preživeti, vedno sem rekel mora vsaj 70% lastne proizvodnje izvoziti. Republika Slovenija v tem momentu izvozi po mojih podatkih tam 30 do 40%. To pomeni: še polovica slovenskega gospodarstva, management se mora agresivno vključiti v izvoz, v nove trge itn.</p>
               <p>Vse to, kar danes govorimo o TAM-u, pa ne vem še kje itd., iz teh jeder, ki so bili včasih tudi v prioriteti slovenskega in jugoslovanskega gospodarstva, je treba s krvavo muko, s krvavim potom izluščiti zdrave zadeve, jih sanirati, da bodo obstale, da se bodo razvile itn., in jih vključiti v to tekmo na zahodu.</p>
               <p>Edino merilo oziroma edina rešitev je tudi Vlade itd, da bo pripravila konsistenten program, to pomeni izvozno usmerjenost gospodarstva; ker edino to je rešitev v tem momentu oziroma tudi za naprej. Kaj je pripravila od tega? Poglejte posamezne izvoznike, Odbor za gospodarstvo je verjetno bil na tej seji v Prekmurju, bil je v Muri, pa je točno povedal, kje je kdo in kakšne rešitve so. Do takrat ne bo.</p>
               <p>Mi govorimo danes o nekem programu sanacije itd. Pričakoval sem oziroma pričakujem tudi, da bo Vlada predstavila gospodarsko politiko oziroma industrijsko politiko, kjer bo začrtala neke temelje, ekonomske okvire, v katero smer naj se ta zadeva giblje. Končna rešitev je v firmah - sposoben management. Poglejte danes in boste videli, katere firme so uspešne. Tiste, ki imajo učinkovit, uspešen management, pa ne od danes, ampak so ga vztrajno razvijale. To so firme, ki v prejšnjem sistemu nikoli niso imele prioritet niti pri bankah itd.. Z lastnim znanjem, z lastno muko so se razvijali. Danes obešati čevljarjem, tekstilcem itd., vse breme tistih, ki so imeli včasih prioritete, se mi zdi včasih tudi neodgovorno.</p>
               <p>Zato bi danes, ker pač moramo nekje preživeti, bi podprl te ukrepe. Tudi ukrepi nasproti bankam. Poglejte, danes govorimo o sanaciji bank. Zakaj smo šli v sanacijo bank? Iz preprostega razloga, ker smo včasih pustili, da so vse te zadeve, ki niso bile sposobne obstoja, razvoja in življenja, da so se kreditirale, napajale s tistimi, ki so bili uspešni itd. in se je vsa stvar začela tako nižati. Danes sem proti takim zadevam. Nimam programa. Točno ne vem katera firma, pa  naj bo na Primorskem, na Gorenjskem, Štajerskem, ne vem kje, je sposobna iz tistih gigantov realnega življenja, obstoja, preživetja in razvoja doseči. Mislim, da bi s sposobnim managementom to dosegli in tisto bi bil dobra podlaga za nek takšen program ukrepov. Drugače pa, če bomo tako nadaljevali - na dolgi rok, je rekel znani ekonomist - na dolgi rok bomo vsi mrtvi.</p>
            </sp>
            <sp xml:id="SDZ1-Izredna-18-1994-10-19.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zaključujem splošno razpravo.</p>
               <p>Matično delovno telo predlaga zboru sprejem določenih stališč in sklepov. Poročilo matičnega odbora ste prejeli <stage>(datum je 18.10.1994)</stage>, prejeli ste tudi pregled spreminjevalnih predlogov in dodatnih sklepov k stališčem in sklepom matičnega odbora z datumom 19.10.1994. Odpiram razpravo o predlogu stališč in sklepov. Želi kdo na te predloge stališč in sklepov besedo? <stage>(Nihče.)</stage> Razpravo zaključujem. Gospod Potrč, prosim.</p>
            </sp>
            <sp xml:id="SDZ1-Izredna-18-1994-10-19.sp70">
               <speaker>MIRAN POTRČ:</speaker>
               <p>Hvala lepa. Bolj kot razprava, bi imel vprašanje za predstavnike Vlade, predvsem za gospoda finančnega ministra. V predlogu o dopolnitvi sklepov je tudi sklep pod številko 5, kjer Državni zbor poziva Vlado, da uporabi v zakonu opredeljene poroštvene instrumente in odobri bankam, ki sodelujejo pri sanaciji TAM in Avtomontaže poroštvo za maksimalno obdobje s šestih mesecev, ki jih predvideva zakon o izvrševanju proračuna Republike Slovenije za leto 1994. Razumem željo predlagateljev sklepa, da bi, ob posebni problematiki, ki je v okviru vprašanj razvoja sanacije gospodarstva v naši državi obravnaval problematiko Maribora v teh sklepih tudi kaj konkretnega za Maribor dodelili.</p>
               <p>Rad bi pa postavil predvsem sledeče vprašanje:</p>
               <p>1. Kaj Vlada misli, da zanjo takšen poziv pomeni. Če pomeni poziv Državnega zbora tudi obvezo, potem ima to svoj smisel, če pomeni nek poziv, kjer je realizacija mogoča, ali pa tudi ne, potem bi želel, da se ob tem sklepu tega dejstva zavedamo.</p>
               <p>2. Mogoče premalo poznam vse instrumente, ampak vprašal bi, ali o poroštvih, ki ga bomo danes sprejemali ali se nanaša na poroštva, ki se dajejo za izvrševanje proračuna, glede katerih imamo za naslednjo redno sejo, 25.10.1994, zakon v prvi obravnavi? Ni mi to jasno zato, ker se na eni strani sklicujemo na zakon o izvrševanju proračuna - kar bi mi kazalo na to, da gre za zakon o poroštvih, ki ga bomo imeli na naslednji seji - po drugi strani se pa govori o tem, da se odobrijo določeni instrumenti bankam, kar je pa vsebina tega zakona - pa mi preprosto ni to jasno.</p>
               <p>Na koncu bi vprašal še to, ali je, glede na odločitve v zakonodaji, ki jo imamo ali ki jo bomo pripravljali, takšen poziv in taka formulacija dovolj, da bomo ta sklep neposredno in takoj s strani finančnega ministrstva tudi izvršili ali pa finančni minister misli, da so tu kakšne zapreke - in prosil bi, da nas obvesti. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bo gospod minister odgovarjal? Besedo ima gospod minister Gaspari.</p>
            </sp>
            <sp xml:id="SDZ1-Izredna-18-1994-10-19.sp72">
               <speaker>MAG. MITJA GASPARI:</speaker>
               <p>Gospod podpredsednik, gospe in gospodje! Neposreden odgovor na neposredno vprašanje. Sklep, ki je bil v taki obliki sprejet, je protizakonit. Protizakonit je zaradi tega <stage>(ne glede na to, da bi ga sprejel parlament)</stage>, ker bi nalagal Vladi nekaj; kar je v nasprotju s tistim, kar je sam parlament sprejel. Namreč, parlament je v 100. člen zakona o izvrševanju proračuna sprejel, da se do sprejetja novega zakona o izdajanju jamstev oziroma poroštev Republike Slovenije uporabljajo merila, ki so bila sprejeta za proračun 1993 in objavljena v Uradnem listu ta in ta, piše v zakonu.</p>
               <p>Po tistih merilih v tistem členu - kar je tudi posredno odgovor tistim poslancem, ki danes trdijo, da smo neustrezno uporabljali garancije oziroma jamstva in da nismo pomagali ustrezno gospodarstvu - piše zelo jasno: podjetjem, ki so kategorizirana v kategorijo A in B. Kot veste, je podjetje TAM kategorizirano v kategorijo C; to se pravi, je bilo to vse pokrito z zakonom oziroma zakonskim sklepom oziroma ukrepom odloka, ki je bil objavljen v Uradnem listu. Zato menim, da bo parlament tako pobudo lahko sprejel <stage>(upam, da bodo tako pobudo poslanci pisno izrazili)</stage>, da je bistveno enostavneje in pravno korektno in legalno, da se sprejme po hitrem postopku zakon, ki bo omogočil takemu podjetju, kjer so dovolj tehtni razlogi, posebno jamstvo države, za določeno dobo, pod določenimi pogoji. S tem parlament stori tisto, kar je zakonito, Vlada oziroma Ministrstvo za finance ali katerokoli ministrstvo, ki je s takim zakonom pooblaščeno za sklenitev take pogodbe, pa prav tako v okviru z zakonom danih možnosti. Da se ne bi igrali s stvarmi, ki so zunaj ali pa na robu zakonitosti in pa procedur, ki jih parlament določa s svojimi postopki. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč, prosim.</p>
            </sp>
            <sp xml:id="SDZ1-Izredna-18-1994-10-19.sp74">
               <speaker>MIRAN POTRČ:</speaker>
               <p>Hvala lepa gospodu ministru za jasen in korekten odgovor. Glede na predlagan sklep in na razpravo na današnji seji Državnega zbora predpostavljam, da obstaja volja tega Državnega zbora, da na tej seji sprejme odločitev, ki bo v skladu z zakonom in ki bo tudi operativna. Zato bi prosil, da naši poslanski skupini daste 30 minut odmora. Mi bi vložili zakon, ki bi to vprašanje uredil. Če boste rekli, da ga ni mogoče obravnavati na tej seji, kar formalno lahko rečete, potem bo pač vložen za naslednjo sejo; ampak radi bi ga vložili zdaj, ker mislimo, da je to stvar, ki je neposredno povezana s problematiko, ki jo obravnavamo in glede katere smo ta moment ugotovili, da je ni mogoče rešiti s sklepom, ampak jo je mogoče rešiti samo z zakonom. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da je že gospod Potrč sam povedal. Vi lahko zakon vložite, vendar ga ne moremo uvrstiti v dnevni red tega zasedanja. Ali še vedno vztrajate pri 30-minutnem odmoru? Torej odrejam 30 minut odmora. Nadaljujemo ob 17.40 uri.</p>
            </sp>
            <stage type="time">(Seja je bila prekinjena ob 17.06 uri in se je nadaljevala ob 17.45 uri.)</stage>
            <sp xml:id="SDZ1-Izredna-18-1994-10-19.sp76">
               <speaker>PODPREDSEDNIK MIROSLAV MOZETIČ:</speaker>
               <p>Ugotavljamo prisotnost! Prisotnih je 48 poslank in poslancev, torej smo sklepčni. Želi predstavnik poslanske skupine? Gospod Pavlica.</p>
            </sp>
            <sp xml:id="SDZ1-Izredna-18-1994-10-19.sp77">
               <speaker>MILOŠ PAVLICA:</speaker>
               <p>Hvala lepa za besedo, predsedujoči. Opravičujemo se za to prekinitev seje, ker je bilo jasno <stage>(smo že prej ugotovili)</stage>, da zaradi proceduralnih razlogov ni mogoče priti s posebnim zakonom, ki bo uredil problematiko TAM-a in BUS-a na zakonit način. Ker očitno sklep, ki je predlagan, tega ne urejuje, smo zdaj v tem kratkem odmoru - skupina poslancev v sodelovanju z Vlado - pripravili nekaj amandmajev k predlogu zakona o poroštvih Republike Slovenije za obveznosti gospodarskih družb iz poslov restrukturiranje dolgov in bomo to problematiko poskusili z amandmaji k temu zakonu urediti. Zato predlagamo, da zdaj nadaljujemo redno sejo po tej 5. točki in glasujemo o sklepih, ker o tem zakonu bomo kasneje glasovali. Hvala.</p>
            </sp>
            <sp xml:id="SDZ1-Izredna-18-1994-10-19.sp78">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. K besedi je bil prej prijavljen gospod Jagodnik. Ga ni. Želi še kdo razpravljati o predlogih stališč in sklepov? <stage>(Nihče.)</stage> Razpravo o stališčih in sklepih zaključujem.</p>
               <p>Prehajamo na glasovanje. Glasovali bomo tako: najprej bomo glasovali o spreminjevalnih predlogih, o amandmajih k posameznim sklepom oziroma stališčem odbora, nakar bomo glasovali o predlogih dodatnih sklepov <stage>(ki jih je skupaj v pregledu osem)</stage> posamično, in potem bi glasovali o predlogih stališč in sklepov matičnega delovnega telesa v celoti. Kdo nasprotuje takemu načinu glasovanja? <stage>(Nihče.)</stage></p>
               <p>Prehajamo na glasovanje. Še enkrat opozorim, da imamo pregled oziroma stališča v poročilu matičnega delovnega telesa z dne 18.10.1994 in da imamo pregled spreminjevalnih predlogov z dne 19.10.1994.</p>
               <p>Na glasovanje dajem prvi spreminjevalni predlog k 2.1 točki, ki se glasi: "Zadnji stavek v točki 2.1 se črta". Predlagatelja sta Janez Kopač in Jože Lenič. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da ta predlog ni sprejet.</p>
               <p>Na glasovanje dajem spreminjevalni predlog k 3. točki, ki se glasi: V 3. točki se črta besedilo: "zadolževanje sklada ob državnem poroštvu". Predlagatelja Janez Kopač in Jože Lenič. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je ta točka sprejeta.</p>
               <p>Na glasovanje dajem spreminjevalni predlog k točki 4.2, ki se glasi: V zadnjem stavku se črta besedilo "in njihovo razširitev tudi na podjetja C bonitete". Predlagatelja sta Janez Kopač in Jože Lenič. Ugotovimo sklepčnost! <stage>(55 prisotnih.)</stage></p>
               <p>Kdo je za? Obrazložitev glasu. Izvolite, gospod Kopše.</p>
            </sp>
            <sp xml:id="SDZ1-Izredna-18-1994-10-19.sp79">
               <speaker>JOŽEF KOPŠE:</speaker>
               <p>Kolegice in kolegi, verjamem, da spremljate te amandmaje in da veste kaj pomenijo za to sanacijo ti amandmaji, ki se zdaj sprejemajo. Prosim, da še enkrat premislite; pri tem amandmaju bom glasoval proti.</p>
            </sp>
            <sp xml:id="SDZ1-Izredna-18-1994-10-19.sp80">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? Gospod Kopač.</p>
            </sp>
            <sp xml:id="SDZ1-Izredna-18-1994-10-19.sp81">
               <speaker>JANEZ KOPAČ:</speaker>
               <p>Hvala lepa. To so sicer stališča in so nerazdelana. Razdelava sledi v zakonu. Vendar, kakor je stanje stvari sedaj, je treba reči, da predlog zakona o poroštvih Republike Slovenije v prvi obravnavi predvideva izdajanje poroštev za podjetja za A in B boniteto, ki so nizko rizična podjetja in je tudi instrumentarij tega zakona predviden za nizka rizična podjetja. Vključevanje podjetij C v enak instrumentarij, bi povečalo rizik. Navsezadnje se da instrumentarij tudi spremeniti, vendar enostavno v istem stavku povezati instrumetnarij, kot je predviden sedaj za A in B boniteto, s C podjetji, ne gre skupaj. Zato sem načelno proti temu in bom glasoval za svoj amandma. Hvala.</p>
            </sp>
            <sp xml:id="SDZ1-Izredna-18-1994-10-19.sp82">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? Gospod Potrč.</p>
            </sp>
            <sp xml:id="SDZ1-Izredna-18-1994-10-19.sp83">
               <speaker>MIRAN POTRČ:</speaker>
               <p>Hvala lepa. To je eden od tistih sklepov Državnega zbora, ki jih pravzaprav sprejemamo zase, ker bomo čez teden dni obravnavali zakon in se bomo takrat odločali, ali ga bomo sprejeli, ali je potreben, koliko mora pomagati pri tem, da se banke angažirajo in koliko ne. Ampak ker je že razprava o tem danes, ali naj se v zakon vključijo ali ne tudi podjetja s C boniteto, sem za to, da se vključijo in bom glasoval proti. Sicer se strinjam, da bi bilo vseeno, da danes o tem ne govorimo. Samo razpravo ste sprožili tisti, ki ste pač predlagali to razpravo in ne želim biti v tistem krogu poslancev, ki bo danes rekel, da naj se podjetja C bonitete ne vključijo, ker je to tisti krog, na katerega je posebej gospod minister Tajnikar v svojem uvodu opozoril, da imajo možnosti, da pridejo do novih programov, če jim pomagamo te nove programe tudi financirati. Hvala.</p>
            </sp>
            <sp xml:id="SDZ1-Izredna-18-1994-10-19.sp84">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas. <stage>(Nihče.)</stage> Prehajamo na glasovanje. Glasujemo o spreminjevalnem predlogu k točki 4.2, ki se glasi: V zadnjem stavku se črta besedilo "in njihova razširitev tudi na podjetja C bonitete." Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(35 poslancev.)</stage></p>
               <p>Ugotavljam, da ta predlog ni sprejet.</p>
               <p>Na glasovanje dajem spreminjevalni predlog k 8. točki, ki se glasi: Besedilo 8. točke se spremeni tako, da se glasi: "Državni zbor ugotavlja, da se je stanje v mariborskem gospodarstvu v primerjavi z lanskim letom še poslabšalo. To terja dodatne aktivnosti Vlade, Državnega zbora, poslovnih bank, lastnikov, sindikata za strokovno pomoč pri prestrukturiranju gospodarstva in ohranjanju produktivnih delovnih mest." Predlagatelj je skupina poslancev, prvo podpisani je Jože Jagodnik. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je ta predlog sprejet in s tem tudi 8. točka v celoti.</p>
               <p>Na glasovanje bom zdaj dajal predloge dodatnih sklepov. Prvi predlog: "Vlada Republike Slovenije mora takoj poskrbeti za delovno koordinacijo vseh dejavnosti v zvezi s sanacijo razmer v Mariboru. Pri tem je zlasti potrebna pozorna obravnava tistih podjetij, ki so oziroma bi bila v kratkem času sposobna ustvarjati trajni dobiček. V proračunu 1995 morajo biti na razpolago sredstva za tovrstne intervencije". Predlagatelj je skupina poslancev, prvi podpisani je Jože Jagodnik. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je ta sklep sprejet.</p>
               <p>Drugi predlog sklepa: "Vlada Republike Slovenije naj v roku enega meseca spelje postopek podržavljanja podjetja TAM". Predlagatelj Janko Vindiš. Obrazložitev glasu, gospod Vindiš.</p>
            </sp>
            <sp xml:id="SDZ1-Izredna-18-1994-10-19.sp85">
               <speaker>JANEZ VINDIŠ:</speaker>
               <p>Hvala lepa. Ta predlog podpiramo s sledečimi dejstvi. Psihološki vpliv v Mariboru na delavce v TAM-u bi bil zelo pozitiven, če bi naredili ta korak. Vlada ima pri podržavljanju velike izkušnje. Vemo, kaj smo naredili z železarnami - in TAM je zelo majhen rizik v primerjavi z slovenskimi železarnami. Sklepi, ki jih predlagajo mariborski poslanci, so relativno dobri, vendar je podržavljanje samo ena stopnja višje oblike garancije za bolj hitro oživljanje TAM-a. Vladna ekipa je tolikokrat obiskala TAM, ima ogromno informacij, da situacijo dobro pozna in lahko da pravo oceno o programu sanacije v tem podjetju. Kolikor začnemo sedaj iskati nove komisije, ki bodo analizirale poslovanje v podjetju, bo trajalo spet nekaj mesecev in ker smo že tako ali tako v časovni stiski, mislimo, da je naš predlog v tem trenutku najracionalnejši. Zato bom glasoval za ta sklep.</p>
            </sp>
            <sp xml:id="SDZ1-Izredna-18-1994-10-19.sp86">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug želi tudi obrazložiti svoj glas.</p>
            </sp>
            <sp xml:id="SDZ1-Izredna-18-1994-10-19.sp87">
               <speaker>MAG. JANEZ JUG:</speaker>
               <p>Glasoval bom proti iz preprostega razloga, ker problematika gospodarstva je močnejša kot želja posameznika, strank itd. To je stvar celotnega slovenskega naroda in zato bom glasoval proti.</p>
            </sp>
            <sp xml:id="SDZ1-Izredna-18-1994-10-19.sp88">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše bo tudi obrazložil svoj glas.</p>
            </sp>
            <sp xml:id="SDZ1-Izredna-18-1994-10-19.sp89">
               <speaker>JOŽEF KOPŠE:</speaker>
               <p>Kolegice in kolegi! Nisem si mislil, da bom v tem Državnem zboru - in do sedaj nisem kaj dosti - podržavljal. Moram reči, da mi je to neprijetno spoznanje, ampak glede na mnogo teh, ki so poslušali mojo, ne bom rekel, razpravo, ampak nekatera dejstva, ki vem, da so dejstva, kaj se dogaja s podjetji in z zdravimi jedri v podjetjih, na kakšen način se selijo v druge kraje, na kak način se najde v bankah predvsem v LB d.d. Nove banke Ljubljana denar za pospeševanje takih selitev, sem razmišljal o tem predlogu gospoda Vindiša in njegove stranke zelo dolgo. Ampak samo v primeru TAM-a moram reči, bom svojim principom popustil, ker vidim razloge za tak način, kot ste ga predlagali in bom glasoval za.</p>
            </sp>
            <sp xml:id="SDZ1-Izredna-18-1994-10-19.sp90">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? <stage>(Nihče.)</stage> Prehajamo na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da predlog ni sprejet.</p>
               <p>Naslednji predlog: "Vlada Republike Slovenije naj se v mesecu dni opredeli do projekta prestrukturiranja in finančne reorganizacije TAM-a in dopolni oziroma nadomesti projekt sanacije slovenskega gospodarstva v letih 1994 in 1995 s povzetki tega gradiva." Predlagatelj skupina poslancev, prvo podpisani Jože Jagodnik. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je predlog sklepa sprejet.</p>
               <p>Četrti predlog: "Glede na pomen TAM-a kot tehnološkega sistema v slovenskem gospodarstvu naj Vlada Republike Slovenije ustanovi bančni konzorcij. Njegova naloga naj bo, da spremlja in izvede potrebne ukrepe na področju finančnega prestrukturiranja sistema TAM-a." Predlagatelj skupina poslancev, prvo podpisani Jože Jagodnik. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da ta sklep ni sprejet.</p>
               <p>Peti sklep: "Državni zbor Republike Slovenije poziva Vlado, da uporabi v zakonu opredeljene poroštvene instrumente in da odobri bankam, ki sodelujejo pri sanaciji TAM-a in Avtomontaže poroštvo za maksimalno dobo 6 mesecev, kot jih predvideva zakon o izvrševanju proračuna Republike Slovenije za leto 1994. Državni zbor Republike Slovenije se pri tem zaveda, da podjetje ne izpolnjuje pogojev za običajno dodelitev poroštva in da je vračilo tako jamčenih posojil negotovo in nezadostno zavarovano. Državni zbor bo spremljal uresničevanje sanacije TAM-a in Avtomontaže polletno in bo obravnaval tako izdano poroštvo Vlade v luči sanacije tega podjetja". Predlagatelja sta Maksimiljan Lavrinc in Branko Janc. Umik. Predlog tega sklepa je umaknjen.</p>
               <p>Šesti predlog: "Presežne delavce TAM Maribor d.d. in Avtomontaže in njegovih družb, v ugotovljeni višini 1.513 zaposlenih, brez zaščitenih kategorij, ugotovljenih na podlagi zakonodaje in na upravnem odboru družbe sprejetega programa prestrukturiranja in finančne reorganizacije TAM-a <stage>(septembra 1994)</stage>, se rešuje na podlagi meril in pogojev za sofinanciranje presežnih delavcev v podjetjih v sistemu slovenskih železarn in meril in pogojev za sofinanciranje presežnih delavcev podjetij, ki so družbeni kapital prenesli na Sklad Republike Slovenije za razvoj. V teh sredstvih niso upoštevana sredstva za zaščitene kategorije <stage>(519)</stage> delavcev, ki ne moremo postati presežni delavci po zakonu". Predlagatelja sta Maksimiljan Lavrinc in Branko Janc. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sklepa sprejet.</p>
               <p>Sedmi predlog. "Vlada Republike Slovenije je dolžna Državnemu zboru Republike Slovenije poročati o učinkovitosti projekta sanacije slovenskega gospodarstva v letih 1994 in 1995 ter v tem projektu vsebujočih interventnih zakonov mesečno, šteto od začetka veljavnosti do poteka rokov, kot so v posameznih zakonih navedeni. Poročila naj bodo izdelana tako, da bodo opisane razlage učinkov sprejete zakonodaje v kriznih območij, posebno pa industrijski bazen mesta Maribora". Predlagatelj je Jožef Kopše. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da ta predlog sklepa ni sprejet.</p>
               <p>Osmi predlog sklepa: "Vlada Republike Slovenije naj Državnemu zboru v najkrajšem času predloži strategijo zaščitne politike slovenskega gospodarstva v novo nastalih tržnih razmerah, upoštevajoč aktualne izkušnje podobnih državnih ekonomij v svetu". Predlagatelj je skupina poslancev, prvo podpisani Jože Jagodnik. Obrazložitev glasu Jože Jagodnik.</p>
            </sp>
            <sp xml:id="SDZ1-Izredna-18-1994-10-19.sp91">
               <speaker>JOŽE JAGODNIK:</speaker>
               <p>Spoštovane kolegice in kolegi, gospod predsedujoči! Prosim, da ta sklep podprete. Ne bom ponavljal tistega, kar sem rekel v razpravi. Mislim, da si slovensko gospodarstvo vendarle, glede na pozicije in glede na razmerja z drugimi gospodarstvi, s katerimi trguje, zasluži določeno vrsto zaščite. Ne govorim o tisti zaščiti, ki smo jo bili deležni. Ne govorim o barierah na mejah, toda govorim o zaščiti tistega, pri čemer ima gospodarstvo države Slovenije prednosti. Tako zaščito pozna vendarle ves svet, upoštevati pa je treba našo odprtost in naše težnje pri vstopanju v Evropo in v svetovne integracijske procese. Hvala.</p>
            </sp>
            <sp xml:id="SDZ1-Izredna-18-1994-10-19.sp92">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Predlog sklepa dajem na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sklepa sprejet.</p>
               <p>Sedaj dajem na glasovanje predlog stališč in sklepov v celoti. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog stališč in sklepov v celoti sprejet. S tem zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA</title>, to je na <title>OBRAVNAVO PREDLOGA ZAKONA O PORAVNAVI ODLOŽENIH DAVKOV IN PRISPEVKOV - HITRI POSTOPEK</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi morda predstavnik Vlade še besedo? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? Gospod Kopač ima besedo.</p>
            </sp>
            <sp xml:id="SDZ1-Izredna-18-1994-10-19.sp93">
               <speaker>JANEZ KOPAČ:</speaker>
               <p>Hvala lepa za besedo. Odbor je obravnaval paket vseh štirih zakonov. Konkretno gre zdaj za predlog zakona o poravnavi odloženih davkov in prispevkov. Gre za reprogramiranje enkrat že preloženih obveznosti za poravnavo odloženih davkov in prispevkov in nekatera od tistih podjetij, ki jim je bilo to predloženo s sklepom Vlade leta 1992 so te obveznosti poplačala, nekatera pa ne. Tistim, ki jih niso, se sedaj predlaga ponoven odlog. Odbor se je s predlogom zakona strinjal, kajti izhajal je iz stališča, da je bolje obveznosti reprogramirati, kot nikoli nič dobiti. Ni se pa strinjal edino s tem, kar je predlagala Vlada in to je preračun teh obveznosti iz ECU, v katerih so reprogramirane sedaj, v tolarje in njihovo fiksiranje v nominalnem tolarskem znesku brez obrestovanja. Zato je k temu predlogu zakona odbor poleg redakcijskih amandmajev pripravljenih na podlagi pripomb Sekretariata za zakonodajo in pravne zadeve, predlagal vsebinski amandma, ki govori o tem, da se te obveznosti, tako kot so se dosedaj, v programu reprogramiranja valorizirajo v skladu z gibanjem tečaja ECU tudi vnaprej do izteka dobe, ki jo zakon predvideva.</p>
               <p>Predlagam, da amandmaje odbora in predlog zakona sprejmete. Hvala.</p>
            </sp>
            <sp xml:id="SDZ1-Izredna-18-1994-10-19.sp94">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo razpravljati poslanke in poslanci? <stage>(Ne želijo.)</stage> Zaključujem splošno razpravo in prehajamo na obravnavo posameznih členov in amandmajev k vloženim členom. Pred tem, predlagam Državnemu zboru, da skladno z zadnjo alineo 189. člena Poslovnika razpravlja in glasuje o vseh tistih členih skupaj, h katerim niso bili vloženi amandmaji.</p>
               <p>Dajem predlog tega proceduralnega sklepa na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sklepa sprejet.</p>
               <p>Prehajamo na obravnavo vloženih amandmajev. Amandmaji so v poročilu matičnega odbora z datumom 19.10.1994. Amandma k 2. členu: Doda se nov drugi odstavek, ki se glasi: "Obveznosti se preračunajo v obračunsko enoto ECU po srednjem tečaju Banke Slovenije na dan uveljavitve tega zakona. Sedanji drugi odstavek postane tretji odstavek, ki se z amandmajem odbora dopolni tako, da se glasi: Na koncu stavka se "pika" črta in doda naslednje besedilo: "v tolarjih po srednjem tečaju Banke Slovenije ob zapadlosti." Sedanji tretji odstavek postane četrti odstavek." Želi kdo o 2. členu in amandmaju k 2. členu razpravljati? Ker ne želi nihče razpravljati dajem amandma k... Prosim, predstavnica Vlade, državna sekretarka v Ministrstvu za finance.</p>
            </sp>
            <sp xml:id="SDZ1-Izredna-18-1994-10-19.sp95">
               <speaker>MILOJKA KOLAR:</speaker>
               <p>Spoštovani zbor! Vlada vztraja na prvotnem predlogu zakona. Kajti če govorimo o reprogramu, odlogu davkov in prispevkov, bi vztrajala na tem tekstu, da obstaja nominalno vračilo in bom rekla, da se ne upošteva devizna klavzula na ECU. Hvala.</p>
            </sp>
            <sp xml:id="SDZ1-Izredna-18-1994-10-19.sp96">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Gospod Kopač.</p>
            </sp>
            <sp xml:id="SDZ1-Izredna-18-1994-10-19.sp97">
               <speaker>JANEZ KOPAČ:</speaker>
               <p>Hvala lepa. Menim, da moramo v tej državi imeti enak ali pa vsaj približno enak tretma do vseh davčnih zavezancev. Obstajajo torej podjetja, ki so imela težave in ki jim je Vlada s sklepom leta 1992 reprogramirala te obveznosti, o katerih govori ta zakon. Te obveznosti so bile reprogramirane, ne pa odpisane in nekatera od tistih podjetij, katerim so bile obveznosti reprogramirane, so te obveznosti, tudi valorizirane v skladu z ECU, poplačala, nekatera jih pa niso. Če bi sedaj predvideli pretvorbo teh obveznosti po današnjem tečaju ECU-ja v tolarje in fiksirali nominalni znesek, gre pa za neobrestovane obveznosti, bi pomenilo, da bi tekom prihodnjih let, obdobja, ki ga zakon predvideva, na nek način posredno subvencionirali ta podjetja in sčasoma delno odpisovali te obveznosti.</p>
               <p>Prvič, menim, da je to nekorektno do podjetij, ki so bila v podobnem položaju, pa so že poplačala svoje obveznosti.</p>
               <p>Drugič, menim, da to ni dobro zaradi tega, ker to postane potem presedan tudi za druge primere in navsezadnje marsikateri drugi davkoplačevalec, mislim na podjetje, razmišlja, da bo tako ali tako, če bo dolgo časa vlekel neplačilo obveznosti iz naslova davkov in prispevkov, da bo to skratka že na ta ali oni način na pol ali v celoti odpisano.</p>
               <p>Res je, da se utegne zgoditi, da nekatera od teh podjetij, ki jih ta zakon obravnava, morda niti leta 1998 ne bodo mogla poravnati sedaj s tem zakonom reprogramiranih obveznosti. Vendar menim, da je vseeno bolje, da se jim takrat po možnosti odpišejo ali pa se izterjujejo v stečajnem postopku, če bi slučajno do njega prišlo, kot pa da se že sedaj z zakonom del teh obveznosti odpiše. Vzroka sta po mojem dva in oba sta načelne narave, zato predlagam, oziroma osebno bom podprl amandma odbora in menim, da bi bilo prav vis a vis drugim plačevalcem, da to storite tudi vi. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp98">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Gospod Sisinger.</p>
            </sp>
            <sp xml:id="SDZ1-Izredna-18-1994-10-19.sp99">
               <speaker>IVAN SISINGER:</speaker>
               <p>Podpiram amandma, ki ga je pravkar obrazložil gospod Kopač, kajti predlog Vlade v 2. členu ni sprejemljiv. Sam bom glasoval proti temu zakonu zaradi tega, ker izhaja iz tega, da gre v poseg v sredstva pokojninskega sklada, tudi ob teh odlaganjih teh prispevkov, zato pa bom hkrati predlagal po sprejetju tega zakona dodaten sklep, da bo država v primeru, ko bo prišlo v Zavodu za pokojninsko in invalidsko zavarovanje do izpada sredstev oziroma do izgube v pokojninskem skladu, da bo država v takem primeru pomagala razreševati ta problem iz proračunskih sredstev.</p>
            </sp>
            <sp xml:id="SDZ1-Izredna-18-1994-10-19.sp100">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod minister.</p>
            </sp>
            <sp xml:id="SDZ1-Izredna-18-1994-10-19.sp101">
               <speaker>MAG. MITJA GASPARI:</speaker>
               <p>Najprej bi odgovori gospodu Sisingerju, potem še tisto, kar je gospod Kopač rekel. Gospod Sisinger se preprosto moti. Pomešal je dva zakona in je razpravljal tako, kot bi bil na vrsti tisti drugi zakon. Ta zakon je bil do sedaj sklep Vlade, ki je spremenjen v zakon in gre za podjetja, ki niso plačala davkov in prispevkov državi; se pravi davkov in pripadajočih prispevkov državi, to so sredstva za zaposlovanje. Tako da to s pokojninskim zavarovanjem to pot nima nobene zveze. Preuranjena je kritika in predlaganje sklepov v tem primeru.</p>
               <p>Ko gre pa za predlog gospoda Kopača, je pa načeloma točno, kar je rekel. Od načela pa do tistega, kar se danes pogovarjamo, to je saniranje določene situacije, je dolga ali zelo kratka pot. Je konceptualna lahko zelo čista ali pa nekoliko manj čista. V našem primeru, sem zjutraj povedal, da je šlo pri predlogu za to, da ne omogočimo tistega, kar je tudi bilo mnogokrat omenjeno in tudi danes, odpisa ali če hočete konverzije kapitalizacije. To sta dve stvari, ki sta nedopustni; prva je nedopustna, druga je pa nesmiselna, ker država s tem ne zna upravljati oziroma nima resursa, s katerim bi dejansko to dobro počela; s temi svojimi kapitalskimi deleži tu in tam. Drugo pa je mera, ki jo pri tem uporabimo, ali gremo na to, da bomo vse te terjatve pretvorili v ECU oziroma jih indeksirali, revalorizirali. Verjetno bi morali v tem primeru tudi zaračunavati realne obresti, konec koncev za posojanje denarja, ki ima na trgu svojo ceno. Ob tem bi prišli v podobno situacijo, ki so jo doživeli pri mnogih slovenskih podjetjih, ko je šlo za bančne kredite v preteklosti, predvsem v letih 1991, 1992. To se pravi, ne gre za to, ali ima gospod Kopač ali Vlada prav. Načeloma je stvar zelo jasna. Gre za to, ali je posredni strošek držanja tega ukrepa oziroma tega instrumenta na ravni kot predlaga gospod Kopač produktivno ali ne. V tem trenutku ne znam oceniti, ali bodo podjetja čez dve leti dejansko v stanju odplačati to po, bom rekel, revalorizirani vrednosti z ustrezno obrestjo. Če pa ne govorimo o realni obrestni meri, smo pa že na poti, ki vodi k vladnemu predlogu; samo nekoliko dalj kot je vladni predlog. Gre preprosto za racionalno oceno, ali je ta prikrita, če hočete, subvencija v tem primeru, primerna ali ne. Če ni, potem velja indeksacija plus realna obrestna mera, ki velja na trgu za posojanje denarja. Če gre za subvencijo - in v tem primeru veste, za katera podjetja gre, ker so tukaj predložene evidence o tem - potem velja predlog Vlade. Da je pa to različen tretma podjetij, to je pa definitivno. Vsaka sanacija je različen tretma subjektov, ki so predmet, glede na tiste, ki niso predmet. To je pa, mislim, da je vsem nam zelo jasno. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Gospod Pregelj.</p>
            </sp>
            <sp xml:id="SDZ1-Izredna-18-1994-10-19.sp103">
               <speaker>ŽARKO PREGELJ:</speaker>
               <p>Spoštovani! Zdaj se je pred nami odvila razprava, ki jo je sicer začel gospod Kopač, zaključil pa minister Gaspari. Iz tega, če vse skupaj seštejemo, je nula, vsaj zame je nula. Ker, častna beseda, nisem mogel razumeti, kje so zdaj to obresti, če se jih sploh ne omenja, če jih niti Vlada ne predlaga. Razumem tukaj problem zgolj v tem, kdaj začne veljati tečaj, se pravi, kateri tečaj bo veljal. Razumem amandma odbora, ki navaja pač, da se upošteva tisti tečaj, kadar določena obveznost zapade, kot je v bistvu v navadi. Tukaj Vlada pa zahteva nek fiksni tečaj na dan uveljavitve zakona. Pričakoval sem, da bo Vlada utemeljila ta svoj predlog, ne pa, da bomo tukaj imeli zdaj pred sabo eno dokaj finančno filozofsko razpravo, iz katere si ne znamo pomagati. Prosim ministra, če jasno pojasni, zakaj je Vlada v 3. členu v drugem odstavku predlagala, da se pri preračunavanju uporabi tečaj Banke Slovenije ob uveljavitvi zakona in kaj to pomeni, če sprejmemo amandma, ki pa predlaga nekoliko drugačno rešitev? Hvala.</p>
            </sp>
            <sp xml:id="SDZ1-Izredna-18-1994-10-19.sp104">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Izredna-18-1994-10-19.sp105">
               <speaker>MAG. MITJA GASPARI:</speaker>
               <p>Rekel sem, da gre za prikrito subvencijo, ki se ne imenuje subvencija, zaradi tega, ker se fiksira vrednost terjatve na določen dan. Če bo inflacija v obdobju mirovanja do odplačila bo glavnica izgubljala vrednost. To je celoten odgovor. Če ta cenjeni zbor meni, da je bolj pametno stvar indeksirati, kar pomeni, da se bo upošteval tečaj ob zapadlosti, kot ste vi rekli, pomeni, da vsaj inflacija v valuti, v kateri se želi fiksirati, to je ECU, ne bo vplivala na razvrednotenje oziroma ne inflacija v ECU, ampak inflacija v tolarju ne bo vplivala na razvrednotenje te terjatve. Se pravi, terjatev bo realno ostala čez dve leti toliko vredna približno, kot je vredna danes. S tem te prikrite subvencije takim podjetjem ni. Kot finančni minister bi moral po definiciji podpreti zadeve, ki ne subvencionirajo na takšen način. S tem se strinjam, samo vprašam vas, če ne bo strošek pri teh podjetjih čez dve leti za proračun Ministrstva za finance večji, ko bomo sklepali - morda ob neuspešnih potezah v teh podjetjih in brez stečaja, ki vidimo, da ni priljubljen instrument v slovenskem gospodarstvu in odpuščanju delavcev - o tem, da bomo plačali več. To je ocena, ki je bila v Vladi narejena in smo ugotovili, da je to morda manjša cena, kot jo lahko potencialno plačamo čez dve leti. Odločitev pa ni enoznačna. Zato sem rekel, da gre za prikrito subvencijo.</p>
            </sp>
            <sp xml:id="SDZ1-Izredna-18-1994-10-19.sp106">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? <stage>(Nihče.)</stage> Razpravo zaključujem in dajem amandma k 2. členu na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da amandma k 2. členu ni sprejet.</p>
               <p>Na glasovanje dajem 2. člen. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 2. člen sprejet.</p>
               <p>V obravnavo dajem 3. člen in amandma k 3. členu, ki se glasi: Drugi odstavek tega člena se črta. Predlagatelj tega amandmaja je odbor. Želi kdo razpravljati? Ta amandma je povezan s prejšnjim in če ni bil sprejet, je ta amandma brezpredmeten.</p>
               <p>V razpravo dajem vse ostale člene zakona, na katere niso bili vloženi amandmaji. Želi kdo o teh členih razpravljati? <stage>(Nihče.)</stage> Ker ne želi nihče razpravljati, dajem člene zakona na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so ti členi sprejeti.</p>
               <p>V obravnavo dajem naslov zakona. Želi kdo razpravljati o naslovu zakona? <stage>(Nihče.)</stage> Zato dajem naslov zakona na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>Ker ni bil sprejet noben amandma tudi v nadalje ni možno vlagati amandmajev in tudi ni možne razprave po posameznih členih. Dajem predlog zakona na glasovanje. Možna je splošna razprava. Želite razpravljati, gospod Pregelj? <stage>(Ne želi.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>7. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O PORAVNAVANJU ODLOŽENIH DAVKOV IN PRISPEVKOV ZA PODJETJA, KI SO DRUŽBENI KAPITAL PRENESLA NA SKLAD REPUBLIKE SLOVENIJE ZA RAZVOJ - HITRI POSTOPEK</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Poročevalec odbora gospod Kopač ima besedo.</p>
            </sp>
            <sp xml:id="SDZ1-Izredna-18-1994-10-19.sp107">
               <speaker>JANEZ KOPAČ:</speaker>
               <p>Odbor je obravnaval tudi ta zakon iz paketa štirih, o katerih je danes govor, in je imel ob tem zakonu več amandmajev, ki so posegli v samo vsebino zakona. Najprej se je opredelil, da se v režim, kakršnega predvideva zakon, uvrsti še ena obveznost do državnega proračuna iz obdobja, na katerega se zakon nanaša <stage>(nanaša se na leti 1991 in 1992)</stage> in to je vodni prispevek, kar je pač po svoji teži za posamezna podjetja lahko enak tudi drugim dajatvam, ki jih ta zakon predvideva; gre za davke in prispevke, o kakršnih smo govorili tudi že pri predhodnem zakonu. Poleg tega se je odbor, tako kot pri predhodnem zakonu, opredelil za valorizacijo odloženih dajatev in torej ni pristal na prikrito subvencijo, tako kot ne že pri prejšnjem zakonu. Poleg tega je odbor uvedel v svojih amandmajih, še dve novosti, ki sta na nek način bistveni glede na vladni predlog.</p>
               <p>Ena je ta, da v primeru, če Sklad Republike Slovenije za razvoj proda kakšno od teh podjetij - in prodaja jih, to se ve - plačilo s tem zakonom reprogramiranih obveznosti zapade v poplačilo ali pa obveznost za poplačilo nastane takoj, torej z odprodajo. To sicer pomeni, da se ta obveznost pozna na kupnini <stage>(zagotovo bo cena za iztržek potem manjša)</stage>, vendar pomeni tudi to, da bo ta oblika subvencije bolj v povezavi s ceno oziroma s kupnino za dotično podjetje bolj transparentna.</p>
               <p>Druga pomembna novost pa je ta, da smo režim, ki ga predvideva ta zakon, kot odbor omejili v obliki amandmaja samo na podjetja, ki so še vedno v lasti sklada; kajti prvotni tekst zakona je predvideval reprogram obveznosti tudi za podjetja, ki jih je sklad že odprodal.</p>
               <p>Sicer je pa odbor predlog zakona podprl. Predlagam, da ga podprete tudi vi, vključno z vsemi amandmaji odbora. Opozarjam pa na veliko prepletenost amandmajev odbora, kajti zakonski tekst smo s svojimi amandmaji praktično napisali na novo. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? <stage>(Ne želijo.)</stage> Želijo razpravljati poslanke in poslanci? Gospod Pregelj, razprava poslanca.</p>
            </sp>
            <sp xml:id="SDZ1-Izredna-18-1994-10-19.sp109">
               <speaker>ŽARKO PREGELJ:</speaker>
               <p>Spoštovani, menim, da je osnovni namen zakona verjetno dober in tudi primeren za podjetja, ki so se po znanih scenarijih znašla na tem skladu. Težava je edino v tem, da se ta podjetja ne bodo ohranjala v naslednjih dveh letih v taki obliki kakršna so zdaj. Vsi vemo, da je v pripravi zakon o lastninjenju teh podjetij. Menim, da bo ta zakon imel še kako močan vpliv tudi na lastninjenje. Pri tem se pa pojavi nekaj dilem. Rešitve, ki jih zakon ponuja, so podobne zakonu, ki smo ga ravnokar sprejeli. Gre v bistvu za odlog plačila teh obveznosti s tem, da se dejanska vrednost teh odplačil v resnici zmanjšuje, saj se ne bo revalorizirala.</p>
               <p>Glede na to, sprašujem Vlado, kako bo to upoštevala pri lastninjenju? Resnica je sicer v tem, da bodo verjetno ta podjetja veliko bolj zanimiva za nakup, verjetno predvsem s strani zunanjih lastnikov oziroma lastnikov kapitala, ki niso delavci v tem podjetju, država bo dejansko tukaj imela verjetno neko omejeno korist. Pojavlja se mi dilema, ali je to za državo dobro? Tako da prosim odgovor, kako bo ta zakon vplival na lastninski proces v teh podjetjih? Hvala.</p>
            </sp>
            <sp xml:id="SDZ1-Izredna-18-1994-10-19.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-18-1994-10-19.sp111">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje! Pri tem zakonu me prav tako zanima mnenje Vlade in konkretno ministra Gasparija okoli predlaganih amandmajev odbora. Ker poročilo odbora ni, kot običajno, opremljeno z mnenjem Vlade in bi prosil ministra Gasparija, da poda svoje mnenje. Hvala.</p>
            </sp>
            <sp xml:id="SDZ1-Izredna-18-1994-10-19.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Vlade?</p>
            </sp>
            <sp xml:id="SDZ1-Izredna-18-1994-10-19.sp113">
               <speaker>MILOJKA KOLAR:</speaker>
               <p>Spoštovani! Vlada ne podpira prvega amandmaja odbora, kjer se spet uvaja devizna klavzula oziroma revalorizacija v obliki prevrednotenja na ECU.</p>
               <p>Vlada podpira amandma odbora k 2. členu, da ima tretma tudi vodni prispevek in pa Vlada ne podpira amandmaja k 2.a členu, ki pomeni, da dejansko prvi naslednji dan po prodaji teh podjetij, ki so kapital prenesla pod Sklad Republike Slovenije, zapadejo te obveznosti v celoti.</p>
               <p>Zakaj Vlada ne podpira tega zadnjega amandmaja? Na odboru sem že obrazložila. Namreč, ko se tako podjetje proda in se določi njegova vrednost in cena, ta vključuje tudi obveznosti po pogojih in kriterijih, ki so na ta dan prodaje dani. To se pravi, obveznosti kot odbitna postavka od vrednosti podjetja po pogojih reprograma. Dejansko je to vključeno v kupoprodajno ceno, s katero se prenese oziroma pridobi lastništvo, nov lastnik.</p>
            </sp>
            <sp xml:id="SDZ1-Izredna-18-1994-10-19.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopše.</p>
            </sp>
            <sp xml:id="SDZ1-Izredna-18-1994-10-19.sp115">
               <speaker>JOŽEF KOPŠE:</speaker>
               <p>Glede na razpravo gospe iz ministrstva, ki je sugerirala Državnemu zboru in ni podprla Vlada amandmaja k 1. členu, se eventualno strinjam, ampak v takem primeru je pa nujno, da se sprejme ta amandma, ki ga prav tako ne podpira, k 2.a členu. Kot je navedel gospod Pregelj. Marsikdo, po vsej verjetnosti bodo kupci v veliki večini tujci. Doma preprosto ne bo tega kapitala, ker je treba računati na še vse druge strani. V tem primeru, če že hočejo, pa čeprav bo to pri kupnini vračunano, kot je eden od govornikov tukaj rekel, je potrebno zagotoviti vrnitev teh sredstev v enem samem obroku. To je moje mnenje. Hvala.</p>
            </sp>
            <sp xml:id="SDZ1-Izredna-18-1994-10-19.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo kakšno besedo? Gospod minister, prosim.</p>
            </sp>
            <sp xml:id="SDZ1-Izredna-18-1994-10-19.sp117">
               <speaker>MAG. MITJA GASPARI:</speaker>
               <p>Spoštovani! Sklad Republike Slovenije za razvoj ima cilj, da vsa podjetja privatizira. Kar pomeni, v vseh podjetjih se bo pojavil kupec. Če mi sprejmemo tak amandma, potem pomeni, da bomo v vseh primerih dobili to od kupca nazaj. Ali drugače rečeno, zakona ne potrebujemo.</p>
            </sp>
            <sp xml:id="SDZ1-Izredna-18-1994-10-19.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Izredna-18-1994-10-19.sp119">
               <speaker>JANEZ KOPAČ:</speaker>
               <p>Hvala za besedo. To kar je rekel minister zdaj pa ne drži. Prvič, se ta zakon nanaša na sredstva v višini približno 10 milijonov ECU, od katerih, če se ne motim, je na dan obračuna 3 milijone neplačanih. Ta sredstva so koncentrirana predvsem pri nekaj dolžnikih. Gre za zelo majhne število dolžnikov. Sicer so pa obveznosti v zelo majhnih zneskih razpršene še pri drugih dolžnikih, ki jih sicer poplačujejo. Pri vseh tistih drugih dolžnikih lahko rečemo, da tako ta amandma kot osnovni zakonski tekst pravzaprav nima posebnega vpliva na njihovo usodo. Pri tem majhnem številu dolžnikov teh obveznosti pa bi v primeru nakupa <stage>(gre za odprodajo v celoti, ne gre za, dikcija amandmaja se nanaša na odprodajo, ne na privatizacijo na nek drugi način)</stage> ta obveznost zapadla. Ta obveznost bi zniževala ceno kupnine, vendar pa bi pomenila, bom rekel, predhodno - glede na dikcijo zakona - priliv v proračun. Menim, da je to bolj prav, kajti tem podjetjem se daje nek reprogram samo dokler so pod režimom Sklada. Čim pa niso več pod režimom Sklada pa menim, da nekega posebnega reprograma skozi ta zakon ne potrebujejo, morda bodo potrebovala v neki krizi nek drugačen reprogram, ki pa ne bo pod okriljem Sklada. Zato bom podprl amandma odbora. Hvala.</p>
            </sp>
            <sp xml:id="SDZ1-Izredna-18-1994-10-19.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Splošno razpravo zaključujem. Prehajamo na obravnavo amandmajev in pa posameznih členov.</p>
               <p>V obravnavo dajem 1. člen in amandma k 1. členu. Amandmaja imate v poročilu odbora 19.10.1994, to so amandmaji, ki jih je predlagal odbor, in pa še amandmaja, ki ju predlaga gospod Lipoglavšek Franc.</p>
               <p>V 1. členu je amandma odbora, ki se glasi: Člen se spremeni tako, da se glasi: "V zakonu o poravnavanju odloženih davkov in prispevkov za podjetja, ki so družbeni kapital prenesla na Sklad Republike Slovenije za razvoj <stage>(Uradni list Republike Slovenije št. 7/93)</stage> se v 3. členu za prvim odstavkom doda nov drugi odstavek, ki se glasi: "Ne glede na določbe iz prejšnjega odstavka se obveznosti podjetij iz 1. člena tega zakona, ki so družbeni kapital prenesli na Sklad Republike Slovenije za razvoj in so na dan 20. oktobra 1994 v lasti Sklada Republike Slovenije za razvoj, poravnajo v 36 enakih mesečnih obrokih, začenši s 26. 12.1996". Sedanji drugi odstavek postane tretji odstavek. Za tretjim odstavkom se doda novi četrti odstavek, ki se glasi: "Od obveznosti, ki se ne poravnajo v rokih iz prejšnjih odstavkov se zaračunavajo zamudne obresti v skladu z zakonom".</p>
               <p>Amandma gospoda Lipoglavška: V prvem odstavku 2.a člena se besedilo: "Obveznosti iz 1. člena tega zakona" nadomesti s tem besedilom: "Obveznosti podjetij iz 1. člena tega zakona, ki so družbeni kapital prenesla na Sklad Republike Slovenije za razvoj in so na 22. oktobra 1994 v lasti Sklada Republike Slovenije za razvoj." Želi kdo o teh dveh amandmajih in o 1. členu razpravljati? Gospod Lipoglavšek.</p>
            </sp>
            <sp xml:id="SDZ1-Izredna-18-1994-10-19.sp121">
               <speaker>FRANC LIPOGLAVŠEK:</speaker>
               <p>Hvala lepa, gospod podpredsednik. Kolegice in kolegi! Gre v bistvu za jasno dikcijo. V tistem pregledu ste videli, da nekatera podjetja nimajo več obveznosti in je tudi dinamika, da neka podjetja so še v lasti sklada, druga so se že olastninila in gre v bistvu za to, da je nek datum, se pravi 20. oktober, na katerem naj bi bil tudi presek in naj bi se podjetja na tisti dan, ki so v lasti sklada, naj bi se tudi obravnavala s tem predpisom. Hvala.</p>
            </sp>
            <sp xml:id="SDZ1-Izredna-18-1994-10-19.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-18-1994-10-19.sp123">
               <speaker>ŽARKO PREGELJ:</speaker>
               <p>Spoštovani! Imam čisto nekaj redakcijskih vprašanj. Namreč, amandmaja odbora ne razumem najbolje, ker omenja drugi odstavek, pa tretji odstavek. Vidim samo en odstavek v 1. členu. Treba je zelo natančno pogledati in se ugotovi, da je zgolj en odstavek in v tem odstavku je ves novi 2.a člen. To je v navednicah. Verjetno bi bilo tu treba zadevo malo bolj precizirati, da ne bi prišlo do različnih pomot. Hvala.</p>
            </sp>
            <sp xml:id="SDZ1-Izredna-18-1994-10-19.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-18-1994-10-19.sp125">
               <speaker>JOŽEF KOPŠE:</speaker>
               <p>Predstavnica Ministrstva za finance k amandmaju odbora k 1. členu, ko je govorila, me je prepričala. Spremenil bom mnenje in bom glasoval proti amandmaju, za katerega sem na odboru glasoval k 1. členu. Vendar bom pa podprl amandma gospoda Lipoglavška, kar se mi zdi logično. Hvala lepa.</p>
            </sp>
            <sp xml:id="SDZ1-Izredna-18-1994-10-19.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? <stage>(Nihče.)</stage> Razpravo zaključujem in dajem amandma odbora. Prosim.</p>
            </sp>
            <sp xml:id="SDZ1-Izredna-18-1994-10-19.sp127">
               <speaker>JANEZ KOPAČ:</speaker>
               <p>Hvala za besedo. Se opravičujem. Tudi sam sem si moral razjasniti. Amandma odbora k 1. členu se nanaša na 3. člen osnovnega zakona iz leta 1993, zato je pač morda nekoliko zmede s temi odstavki. Kajti nanaša se na odstavke iz 3. člena tega zakona iz začetka 1993. Amandma gospoda Lipoglavška pa je, če se sprejmejo amandmaji odbora k 1. členu, brezpredmeten, kajti natančno ta vsebina je zajeta v amandmaje odboru k 1. členu, kar sem tudi pri predstavitvi amandmaja odbora že povedal. Hvala.</p>
            </sp>
            <sp xml:id="SDZ1-Izredna-18-1994-10-19.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Razpravo zaključujem in dajem na glasovanje amandma odbora k 1. členu. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je amandma odbora sprejet.</p>
               <p>Amandma gospoda Lipoglavška je brezpredmeten. Gospod Lipoglavšek, se strinjate?</p>
               <p>Dajem na glasovanje 1. člen. S tem sprejemom amandmaja smo tudi 1. člen v celoti spremenili, ni potrebno o njem glasovati, zato dajem v obravnavo.</p>
               <p>Ja, proceduralno minister ne vem če more; sedaj smo v drugi fazi, saj bo šlo. Saj bomo še, boste lahko.</p>
               <p>V obravnavo dajem amandma k 2. členu. To je amandma odbora. Člen se spremeni tako, da se glasi: Za 3. členom se doda nov 3.a) člen, ki se glasi: "Podjetja iz drugega odstavka 3. člena, ki do 20. oktobra 1994 niso poravnala dospelih obveznosti iz naslova vodnih povračil iz leta 1990 in 1991, te obveznosti poravnavajo v rokih in na način iz 2. člena in drugega, tretjega in četrtega odstavka 3. člena. Za obveznost iz prejšnjega odstavka se štejejo neporavnana vodna povračila ter zamudne obresti do dneva uveljavitve tega zakona. Podatke o višini obveznosti iz tega člena ugotovi Agencija Republike Slovenije za plačilni promet, nadziranje in informiranje".</p>
               <p>Amandma gospoda Lipoglavška na isti člen, ki se glasi: Besedilo prvega odstavka se spremeni tako, da se glasi: "Za 3. členom se doda nov 3.a člen, ki se glasi: 3.a člen".</p>
               <p>Želi kdo o teh amandmajih in pa o 2. členu razpravljati? <stage>(Nihče.)</stage> Zato dajem amandma odbora na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma odbora sprejet.</p>
               <p>S tem je tudi amandma gospoda Lipoglavška brezpredmeten. 2. člen je s tem v celoti spremenjen.</p>
               <p>V obravnavo dajem amandma kot 2.a člen: Doda se nov 2.a člen, ki se glasi: V 6. členu se za besedo "likvidacije" doda besedilo "ali če jih Sklad Republike Slovenije za razvoj proda". To je amandma odbora. Želi kdo o tem razpravljati? Prosim, gospod Pregelj.</p>
            </sp>
            <sp xml:id="SDZ1-Izredna-18-1994-10-19.sp129">
               <speaker>ŽARKO PREGELJ:</speaker>
               <p>Spoštovani! Ne razumem sedaj, kaj naj bi mi delali? Mi smo sedaj glasovali o amandmajih k 1. členu in smo izglasovali amandma, ki ga praktično v celoti spreminja. Potem smo glasovali o amandmaju k 2. členu in smo ga ravno tako v celoti spremenili. Obstaja zgolj še 3. člen. Sedaj se pojavi amandma k 2.a členu, ki ga v zakonu ni.</p>
            </sp>
            <sp xml:id="SDZ1-Izredna-18-1994-10-19.sp130">
               <speaker>PODPREDSEDNIK MIROSLAV MOZETIČ:</speaker>
               <p>To uvaja 2.a člen.</p>
            </sp>
            <sp xml:id="SDZ1-Izredna-18-1994-10-19.sp131">
               <speaker>ŽARKO PREGELJ:</speaker>
               <p>K 2. členu, ne pa k 2.a členu. Sekretariat bo imel pri tretji obravnavi krepko delo tukaj, vam zagotavljam.</p>
            </sp>
            <sp xml:id="SDZ1-Izredna-18-1994-10-19.sp132">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo razpravljati? <stage>(Nihče.)</stage> Dajem ta amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(23 poslancev.)</stage></p>
               <p>Ta amandma, ki uvaja nov 2.a člen, ni sprejet.</p>
               <p>V obravnavo dajem 3. člen. Želi kdo o 3. členu razpravljati? <stage>(Nihče.)</stage> Zato dajem 3. člen na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem naslov. Želi kdo obravnavati naslov? <stage>(Nihče.)</stage> Zato dajem naslov zakona na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>S tem smo zakon sprejemali v drugem branju. Ura je že precej pozna.</p>
               <p>Glede na to, da so bili k temu sprejeti različni amandmaji, predlagam, da to točko v tem delu prekinemo in da sekretariat pripravi čistopis teksta za tretjo obravnavo, tako da bomo odločali točno o členih, kar pomeni, da to točko dnevnega reda v tem delu prekinjam.</p>
               <p>Sprašujem zbor, če nadaljujemo z obravnavami naslednjih točk dnevnega reda? Prosim? Dobro, ne bom odločal. Izredna seja je, ne izredne razmere, izredna seja je, zelo pomembne zadeve smo ves dan poslušali in dajem ta predlog, da nadaljujemo z delom danes in zaključimo to sejo, na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je sklep sprejet in nadaljujemo z delom.</p>
               <p>Prehajamo na <title>8. TOČKO DNEVNEGA REDA</title>, to je na <title>OBRAVNAVO PREDLOGA ZAKONA O UREDITVI OBRAČUNAVANJA IN PLAČEVANJA DOLOČENIH DAVKOV IN PRISPEVKOV V POSTOPKIH LASTNINSKEGA PREOBLIKOVANJA PODJETIJ - HITRI POSTOPEK</title>.</p>
               <p>Predlog zakona je v obravnavo Državnemu zboru predložila Vlada Republike Slovenije. Želi predstavnik Vlade besedo? <stage>(Ne.)</stage> Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne. Želijo besedo predstavniki poslanskih skupin? (Ne želijo.)</stage> Želijo besedo poslanke in poslanci? <stage>(Ne želijo.)</stage></p>
               <p>Splošno razpravo zaključujem in prehajamo na obravnavo in sprejemanje posameznih členov. Državnemu zboru predlagam, da skladno z zadnjo alineo 189. člena poslovnika razpravlja in glasuje o vseh tistih členih skupaj, h katerim niso bili vloženi amandmaji. Ta predlog dajem na glasovanje. Ugotovimo sklepčnost! <stage>(38 prisotnih.)</stage> Ugotavljamo sklepčnost! <stage>(43 prisotnih.)</stage> Še enkrat in zadnjič ugotavljamo sklepčnost! <stage>(43 prisotnih.)</stage></p>
               <p>Zaključujem današnje zasedanje. Nadaljujemo jutri ob deseti uri. Prosim, če predsedniki odborov svoje seje, ki so sklicane, prestavijo; tako Odbor za notranjo politiko in pravosodje predstavlja svojo sejo na 14.30. Sejo začnemo ob 10. uri.</p>
            </sp>
            <stage type="time">(SEJA JE BILA PREKINJENA 19. OKTOBRA 1994 OB 18.51 URI IN</stage>
         </div>
      </body>
   </text>
</TEI>
