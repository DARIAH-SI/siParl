<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-36-1995-12-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-12-13.DZ" n="36">
               <name>Redna</name>
               <date when="1995-12-13"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-12-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 13. DECEMBRA 1995 OB 10.05 URI.)</stage>
            <sp xml:id="SDZ1-Redna-36-1995-12-13.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 36. seje Državnega zbora Republike Slovenije. Obveščen sem, da so
                  zadržani, in se današnje seje ne morejo udeležiti, naslednje poslanke in poslanci:
                  gospod Tone Peršak od 11. do 13. ure in od 15.30 dalje, gospod dr. Bojan Korošec,
                  ki pa je prisoten, mag. Franc Avberšek, gospa Danica Simšič od 10.45 do 12.30,
                  mag. Janez Jug, dr. Janko Predan po 12. uri, Irena Oman, Igor Bavčar, Marjan
                  Podobnik in Maria Pozsonec po 12. uri.</p>
               <p>Prosim, da ugotovimo prisotnost v dvorani. Ugotavljam, da je v dvorani 64 poslank
                  in poslancev; zbor je torej sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Zbor je na včerajšnjem nadaljevanju 36. seje sprejel sklep, da bo današnje
                  nadaljevanje te seje pričel z obravnavano prekinjene 19. točke, to je predloga
                  zakona o spremembah in dopolnitvah zakona o pokojninskem in invalidskem
                  zavarovanju, zatem prešel na obravnavo 4. točke, to je predloga zakona o prenosu
                  sredstev družbene lastnine, ki je v uporabi mednarodnega centra za podjetje v
                  družbeni lastnini v deželah v razvoju v lastnino Republike Slovenije, nato pa na
                  25. in 26. točko, to sta predlog zakona o organizaciji in financiranju na področju
                  znanosti in tehnologije in predlog zakona o priznanju Republike Slovenije za
                  kakovost ter nato po dnevnem redu dalje.</p>
               <p>Prehajam oziroma se vračam k <title>19. TOČKI DNEVNEGA REDA</title>, to je na
                  drugo obravnavo <title>PREDLOGA ZAKONA O SPREMEMBAH IN DOPOLNITVAH ZAKONA O
                     POKOJNINSKEM IN INVALIDSKEM ZAVAROVANJU</title>.</p>
               <p>Zakon imamo v drugi obravnavi. Smo na 27. strani pregleda in v obravnavo dajem 30.
                  člen in amandmaje, ki jih imate: pod a), amandma je vložil gospod Anton Peršak,
                  Vlada Republike Slovenije in matično delovno telo amandmaja ne podpirata; pod b),
                  predlagatelj je Vlada Republike Slovenije, matično delovno telo amandma podpira.
                  Če je ta amandma sprejet, je naslednji brezpredmeten. Naslednji amandma pa je
                  vložil gospod Ivan Sisinger; amandmaja Vlada in matično delovno telo ne podpirata.
                  In pod d), amandma Vlade, ki ga matično delovno telo podpira. Želi kdo besedo o
                  30. členu in vloženih amandmajih? Gospod Ivan Sisinger, izvolite.</p>
            </sp>
            <sp xml:id="SDZ1-Redna-36-1995-12-13.sp2">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Pri tem amandmaju seveda gre, kar
                  je vsem dobro poznano, za sestavo skupščine zavoda; moram seveda povedati v uvodu,
                  da bi lažje razumeli spet za kaj gre. Mi smo v začetku 1994 leta že sprejeli
                  spremembe v tem parlamentu 274. člena, se dobro spomnite, kjer smo sprejeli, da je
                  sestav skupščine 40-članski, da imajo zbornica in sindikati vsak po 10, je 20
                  članov <stage>(tako piše tudi v do sedaj sprejetem členu zakona)</stage> in da
                  imajo upokojenci in delovni invalidi skupno 20. To se pravi, da je bilo razmerje,
                  se dobro spomnite, 50:50 in to je bilo tudi v tem Državnem zboru sprejeto. Zakaj
                  ta skupščina še ni ustanovljena in že dela tri leta pravzaprav po začasni sestavi
                  te skupščine? Zaradi tega, ker je Ustavno sodišče, na predlog upokojencev, takoj
                  razveljavilo, ne 274. člen, ampak je Ustavno sodišče razveljavilo samo izvolitev,
                  se dobro spomnite, ki smo jo mi opravili v tem Državnem zboru na predlog
                  koordinacije strank društev upokojencev in smo 16 predstavnikov upokojencev
                  izvolili v Državnem zboru. Ustavno sodišče je to razveljavilo, ker meni, da tako
                  kot sindikati, zbornica, delovni invalidi, ki so volili sami v skupščino, morajo
                  te pristojnosti imeti v skladu s svojimi splošnimi akti, tudi upokojenske
                  organizacije in društva. Zato je Ustavno sodišče razveljavilo to določilo, ki ga
                  moramo seveda popraviti.</p>
               <p>Ker se je čakalo na te spremembe, Vlada tega ni v celem lanskem letu predlagala,
                  da bi do teh sprememb prišlo. Prihaja pa do teh sprememb zdaj v tem trenutku.
                  Moram povedati, da predlog, ki ga predlaga Vlada pod B, da bi sestavo skupščine -
                  zdaj po novem imela skupščina 60 članov, da je to pravzaprav nesprejemljivo.
                  Mislim, da posegamo v povsem novo zadevo. In seveda to, kar je že ta parlament
                  sprejel, Vlada ponovno obrača na glavo in predlaga 60 člansko sestavo. Prepričani
                  smo, da je ta državni zbor dolžan, da vendarle omogoči, da se skupščina tega
                  pomembnega zavoda vsaj v letu 1996, sredi leta, resnično konstituira. In ne bi
                  želel, da bi ponovno prišlo do ustavnega spora, če bi sprejeli Vladni predlog
                  amandmaja. Če sprejme Državni zbor predlog Vlade, da bi bila skupščina tripartitna
                  in da to skupščino sestavlja 60 članov, sem prepričan, in vam danes povem, da bo
                  takoj seveda moral biti sprožen ustavni spor, ker rušimo tisto, kar smo že
                  sprejeli po razmerju 50-50, ker v tem primeru zopet postanejo upokojenci v popolni
                  manjšini v tej skupščini in je to seveda nesprejemljivo. Zato vas prosim - da ne
                  razlagam tega več, ker vem, da vam je povsem jasno, za kaj gre - da podprete
                  amandma pri tej zadevi, ki ga predlagam. Da pa v tem primeru pa zavrnemo amandma
                  Vlade pod B, in da prav tako v tem primeru zavrnemo tudi amandma, ki ga je vložil
                  Tone Peršak pod A, in da glasujemo in izglasujemo amandma, ki ga vlagam, kjer je
                  sestav skupščine 20 predstavnikov, ki jih imenujejo upokojenske organizacije, 5
                  predstavnikov delovni invalidi, kar je 25. In na drugi strani pa 10 delodajalci,
                  to se pravi, ki jih imenuje Gospodarska zbornica, 10 predstavnikov zavarovanci, ki
                  jih imenujejo reprezentativni sindikati - to je popolnoma enako - in predstavniki
                  Vlade, ki imajo v tej skupščini 5 in ne 20. To je vse, ker mislim, da bi to
                  pomenilo popolnoma nepotreben vdor predstavnikov Vlade v sestavo skupščine.</p>
               <p>In da zaključim. Kaj pa je pristojnost skupščine, dragi poslanci in poslanke?
                  Poglejte! Vse pomembne odločitve se sprejemajo v tem parlamentu. Mi s proračunom
                  odločamo o vseh sredstvih, ki jih proračun države nameni za pokojninski sklad. Tu
                  se odloča o razmerju v Državnem zboru. Kaj pa skupščina dela? V bistvu potrjuje
                  samo svoj sestav, bi rekel, proračuna, ki ga je sestavila, ki je sestavljen. In ne
                  vem, iz kakšnih razlogov Vlada želi kar z 20 člani biti prisotna?! Jaz mislim, da
                  bi Vlada raje bila prisotna z 20 člani tam, kjer nam delo slabo teče, v delovnih
                  organizacijah. Naj ima svoje predstavnike tam, kjer nam gredo firme v likvidacijo!
                  Ne pa v pokojninskem skladu. Hvala.</p>
               <p>In prosim, da podprete moj amandma, ker je to amandma slovenskih upokojencev, vseh
                  društev, vseh organizacij, tudi, moram reči, predloga koordinacije, ki v celoti
                  podpira ta moj predlog. Hvala lepa.</p>
            </sp>
            <sp xml:id="SDZ1-Redna-36-1995-12-13.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospa državna sekretarka, in pa gospa
                  Danica Simšič.</p>
            </sp>
            <sp xml:id="SDZ1-Redna-36-1995-12-13.sp4">
               <speaker>NATAŠA BELOPAVLOVIČ:</speaker>
               <p>Hvala. Jaz bi želela pojasniti, zakaj Vlada predlaga tako sestavo, kot jo imate v
                  pregledu amandmajev na strani 27, pod točko b). Gre za tripartitno sestavo
                  skupščine, in sicer tripartitno z vidika, na eni strani tistih, ki plačujejo
                  prispevke v ta sistem - torej to so zaposleni in pa delodajalci. Drugo so uživalci
                  - torej predstavniki upokojencev in delovnih invalidov. In tretji del je tisti, ki
                  ga predstavlja v tem sistemu država. Treba se je nekaj zavedati. Nastala je nova
                  situacija v sistemu pokojninskega in invalidskega zavarovanja. Proračun po novem
                  20.a členu garantira za vso razliko, to se pravi za vso razliko, ki nastane med
                  odhodki na podlagi tega zakona in med dohodki, zbranimi iz naslova prispevkov. To
                  se pravi, država bo krila razliko. Država je tudi dolžna na podlagi Ustave jamčiti
                  za ta sistem. To pomeni seveda, da mora država imeti tudi ustrezne predstavnike v
                  sistemu upravljanja pokojninskega in invalidskega zavarovanja. Moram reči še
                  nekaj. Če gledamo primerjalo, praktično nikjer ne najdemo v drugih sistem pri
                  upravljanju uživalcev pravic, ampak samo tiste, ki plačujejo v te sisteme. In to
                  je glavni razlog, zakaj je amandma Vlade tak kot smo ga predlagali in zakaj tudi
                  ne moremo podpreti niti amandmaja poslanca Sisingerja niti amandmaja gospoda
                  Peršaka. Hvala.</p>
            </sp>
            <sp xml:id="SDZ1-Redna-36-1995-12-13.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Hkrati bi se želel opredeliti do tistih, ki v dvorani neprestano
                  letajo gor in dol in povzročajo neznosen hrup. Mislim, da ne bo mogoče tako
                  delati. Sprejemamo pomemben zakon, nihče ne posluša razpravljalcev; tisti, ki bi
                  jih radi, jih ne slišijo zaradi tega, ker jih ne morejo. Jaz bi prosil, da se
                  dvorana izprazni, kar se tiče tistih, ki tukaj nimajo kaj početi, da prisluhnete
                  govorcem in da normalno nadaljujemo z delom. Besedo ima gospa Danica Simšič.
                  Izvolite. In gospod Ivan Sisinger.</p>
            </sp>
            <sp xml:id="SDZ1-Redna-36-1995-12-13.sp6">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane poslanke in poslanci! Tudi jaz bi
                  rada spomnila na odločitev Ustavnega sodišča, ki je pred časom razveljavilo 274.
                  člen, v katerem je ta zbor določil, da mora 16 predstavnikov upokojencev imenovati
                  Državni zbor Republike Slovenije. Morda se nekateri še spomnite, da smo nekateri
                  ugovarjali temu, da bi predstavnike upokojencev imenoval Državni zbor, marveč naj
                  bi to storile upokojenske organizacije, kajti sicer jih pravzaprav na nek način
                  razglasimo za opravilno nesposobne. No, in očitno je bilo enakega mnenja tudi
                  Ustavno sodišče in je to določilo razveljavilo. Jaz sem pričakovala, da bo Vlada,
                  ko bo predlagala spremembe tega zakona, v tem členu popravila samo to, kar je
                  terjalo Ustavno sodišče. Ker verjetno bi tudi Ustavno sodišče lahko ugotovilo, da
                  nekatere grupacije niso ustrezno zastopane glede na določila ustave in tudi drugih
                  zakonskih določil. Pa tega ni ugotovilo. Zato v naši poslanski skupini predlagamo
                  amandma, ki ga imate pod točko A. Bi pa zaradi napake, ki je prišla, rada
                  popravila, če je mogoče, da bi se to glasilo tako: Amandma na amandma Vlade:
                  Besedilo drugega odstavka 274. člena se spremeni tako, da se druga alinea glasi,
                  in ostane vse enako, <q>"16 predstavnikov upokojencev, ki jih imenujejo društva ter
                  druge odlike njihovega povezovanja in organiziranja ob upoštevanju načela
                  pluralnosti in proporcionalnosti."</q> In tukaj je pika. Ostalo besedilo osnovnega
                  274. člena ostane nespremenjeno. Nekako nenavadno se zdi, da se dejansko kljub
                  doslej že dolgo veljavnim določilom, da mora za izplačila pokojninskega zavoda
                  jamčiti Vlada, sedaj nenadoma vključuje v skupščino tega zavoda kar 20
                  predstavnikov Vlade. Potem dejansko bi bilo verjetno res najbolj, če to ni bilo
                  spoznano niti ob sprejemanju sistemskega zakona, ki se je sprejemal leta 1992,
                  pravzaprav pod enako Vlado in tudi ne kasneje v vseh spremembah, da dejansko
                  popoln gospodar in lastnik pokojninskega zavoda postane Vlada. Kajti to je očitno
                  edina intenca, tudi iz tistih določil, na primer, da skupščina zavoda, o katerih
                  smo govorili včeraj, sicer lahko sprejme finančni načrt, tako kot zahteva zakon,
                  da pa se mora seveda prej uskladiti z Vlado. To pa pomeni, kot sem omenila, kar
                  nekaj milijardno razhajanje v finančnih načrtih oziroma v ocenah, kako to
                  realizirati. Hvala.</p>
            </sp>
            <sp xml:id="SDZ1-Redna-36-1995-12-13.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sedaj če gre za popravek amandmaja, ki je bil vložen, bi prosil, če ga
                  lahko v pisni obliki dobim, ker mi ni čisto jasno, ali sploh gre za popravek.
                  Besedo ima gospod Ivan Sisinger.</p>
            </sp>
            <sp xml:id="SDZ1-Redna-36-1995-12-13.sp8">
               <speaker>IVAN SISINGER:</speaker>
               <p>Moram reči, da obrazložitev vlade seveda ne vzdrži, da je nujno potrebna
                  tripartitna sestava skupščine zaradi tega, ker se odloča o sredstvih in tako
                  naprej. Mislim, da je še enkrat povedano, da skupščina zavoda ne odloča prav o
                  nobenih sredstvih. Skupščina zavoda, pravzaprav niti skupščina niti upravni odbor
                  zavoda nimata pravice odločati o usklajevanju pokojnin. Zakaj ne? Ker to že odloči
                  Zavod za statistiko, ko objavi rezultate in upravni odbor je pravzaprav samo
                  tisti, ki potrdi že bi rekel dejstvo, kako so se gibale plače in kakšna je ta
                  uskladitev. Tako da moram reči, še enkrat, vse odločitve o sredstvih, o katerih je
                  državna sekretarka govorila, se odločijo v tem Državnem zboru in tu se odloča o
                  vsakem tolarju in vsakem znesku, ki gre v pokojninski sklad seveda iz naslova.
                  Vezano pa je vse skupaj na proračun države. Zato seveda takšna obrazložitev nima
                  svoje podlage v tem, da bi lahko utemeljevali z zahtevami o tripartitni sestavi
                  skupščine in 20 predstavnikov vlade kar v to skupščino. Zato seveda še enkrat
                  pravim, da podprete amandma za sestavo 50-članske skupščine, ker ima vendarle
                  vlada že 5 predstavnikov, kar je dovolj, v tej skupščini, ker o vsem drugem bo
                  vlada prišla s predlogi pred ta državni zbor. In bomo tu odločali, koliko gre za
                  pokojninski sklad in pokojninsko blagajno in ne v skupščini zavoda.</p>
            </sp>
            <sp xml:id="SDZ1-Redna-36-1995-12-13.sp9">
               <speaker>PODPREDSEDNK DR. LEV KREFT:</speaker>
               <p>Hvala lepa. Želi še kdo besedo? Gospa državna sekretarka in potem še gospa Danica
                  Simšič.</p>
            </sp>
            <sp xml:id="SDZ1-Redna-36-1995-12-13.sp10">
               <speaker>NATAŠA BELOPAVLOVIČ:</speaker>
               <p>Mislim, da resnično gre za novo situacijo, da je treba razumeti, da je delež, ki
                  ga država preko proračuna daje sistemu vedno večji in da je podlaga tudi drugačna
                  po tej noveli. Podlaga je člen, ki ste ga sprejeli, to se pravi, razlika se krije
                  iz proračuna. To pomeni, da je seveda vpliv oziroma tisto, kar bi morala država
                  preko svojih predstavnikov zagotoviti v tem zavodu, večji kot je bil doslej.
                  Država se zavestno odloča, da bo večji del tega finančnega bremena ob eventualnem
                  znižanju prispevne stopnje ali ohranjanju enake prispevne stopnje morala prevzeti
                  na svoja ramena in na svoj proračun. Nismo govorili o tem, ali odloča o sredstvih,
                  kar je poudaril prej gospod Sisinger, je pa dejstvo, da je skupščina tista, ki
                  predlaga prispevno stopnjo. In odločitev glede predloga prispevne stopnje, višina
                  prispevne stopnje je seveda odvisna tudi od tega, koliko se eden od teh treh
                  partnerjev odloči, da bo plačeval, torej delojemalci, delodajalci, drugo pa je
                  tisti partner, ki bo dal to iz proračuna, se pravi so to predstavniki države. In
                  ne bi rekla, da so to predstavniki vlade, kot je govorila gospa Simšičeva, ampak
                  so to predstavniki, ki jih imenuje vlada, da zastopajo pač državni interes in
                  interes proračuna.</p>
            </sp>
            <sp xml:id="SDZ1-Redna-36-1995-12-13.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-36-1995-12-13.sp12">
               <speaker>DANICA SIMŠIČ:</speaker>
               <p>Hvala lepa. Gospod predsedujoči. Po posvetu ne bom vlagala novega besedila, ampak
                  bi rada samo popravila napovedni stavek pod točko A. Gre torej za amandma, za
                  besedilo novega 30.a člena. Tisto v nadaljevanju, vsebina pa ostane popolnoma
                  enaka. Spreminjamo torej samo drugo alineo novele zakona, ki smo jo sprejeli 25.
                  januarja 1994, in ki jo je pravzaprav razveljavilo Ustavno sodišče. Ne številko
                  16, ampak da te predstavnike imenuje Državni zbor. Mi to samo popravljamo v tem
                  smislu, kot to terja Ustavno sodišče. Hvala lepa. Torej gre za to, da je napovedni
                  stavek spremenjen: Za 30. členom se doda nov 30.a člen, ki se glasi, potem pa
                  besedilo druge alinee itd. Hvala lepa. In prosim dejansko za podporo.</p>
            </sp>
            <sp xml:id="SDZ1-Redna-36-1995-12-13.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.
                  Zaradi spremembe bomo sedaj naprej glasovali o amandmaju pod točko b).</p>
               <p>In dajem ta amandma na glasovanje. To je amandma pod točko b), amandma Vlade.
                  Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je ta amandma sprejet.</p>
               <p>S tem je seveda sicer popravljan amandma pod a) brezpredmeten. Prav tako pa
                  amandma pod c).</p>
               <p>Ostane nam še glasovanje o amandmaju na strani 28 pod točko d), prav tako amandma
                  Vlade. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>In dajem še 30. člen v celoti na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta člen sprejeli.</p>
               <p>In dajem v obravnavo 33. člen in amandma na strani 29; predlaga ga matično delovno
                  telo, Vlada ga podpira. Želi kdo besedo o tem amandmaju?</p>
               <p>Ugotavljam, da ne in dajem amandma na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>In dajem na glasovanje 33. člen v celoti. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>V obravnavo dajem 34. člen ter amandmaja: pod a) skupina poslancev, prvopodpisana
                  gospa Nada Skuk. Matično delovno telo ne podpira. In naslednji, ki se prekriva s
                  prejšnjim, zato če sprejmemo a), ne bomo o b) glasovali. Predlagatelj je gospod
                  Sašo Lap; Vlada in matično delovno telo amandmaja ne podpirata. Želi kdo besedo o
                  teh dveh amandmajih in 34. členu?</p>
               <p>Ugotavljam, da ne in dajem amandma pod a) na glasovanje. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem je glasovanje o naslednjem nepotrebno in na glasovanje tudi ni potrebno dati
                  34. člena, ker smo ga v celoti črtali.</p>
               <p>Prehajam k 35. členu, kjer je šlo za napako v pregledu, na kar je bilo že
                  opozorjeno v razpravi. Gre za napako pri amandmaju pod a), ki se pravilno glasi -
                  to je amandma matičnega delovnega telesa, Vlada se takrat še ni opredelila -
                  amandma se pa glasi pravilno takole - imate ga na 30 strani na vrhu: V 35. členu
                  se za prvim stavkom doda novi stavek, ki se glasi: <q>"Znesek povprečne izhodiščne
                  plače se poveča glede na dopolnjeno zavarovalno dobo zavarovanca v zadnjem letu
                  zavarovanja."</q> Za napako ste bili že obveščeni. Glasujemo torej dejansko o bistveno
                  drugačnem besedilu, kot ga imate v pregledu.</p>
               <p>Potem je amandma k 35. členu pod točko b), Vlade Republike Slovenije, ki ga
                  matično delovno telo podpira. Želi kdo besedo? Ugotavljam, da ne in dajem amandma
                  pod a), ki ima novo besedilo - in sicer: <q>"Znesek povprečne izhodiščne plače se
                  poveča glede na dopolnjeno zavarovalno dobo zavarovanca v zadnjem letu
                  zavarovanja"</q>, predlaga ga matično delovno telo, na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še amandma pod b). Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 35. člen v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>Dajem v obravnavo 39. člen z amandmajem, ki ga je vložila Vlada, matično delovno
                  telo pa ta amandma podpira. Želi kdo besedo? <stage>(Ne.)</stage> Dajem amandma na
                  glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še 39. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta člen sprejeli.</p>
               <p>Dajem v obravnavo 40. člen in amandmaje pod a), b), c) in d). Pod a), predlagatelj
                  matično delovno telo. Pod b), predlagatelj gospod Sašo Lap, Vlada ne podpira,
                  matično delovno telo podpira. Pod c), predlagatelj gospod Sašo Lap, Vlada in
                  matično delovno telo ne podpirata. In pod d), predlagatelj gospod Miran Potrč,
                  Vlada ne nasprotuje, matično delovno telo ne podpira. Želi kdo besedo o teh
                  amandmajih in o 40. členu? Ugotavljam, da ne in prehajam h glasovanju.
                  Predstavnica Vlade želi besedo. Izvolite.</p>
            </sp>
            <sp xml:id="SDZ1-Redna-36-1995-12-13.sp14">
               <speaker>NATAŠA BELOPAVLOVIČ:</speaker>
               <p>Hvala. Pod točko a), amandma za nov 40.a člen, se nanaša v bistvu v nekem smislu
                  na popravo krivic. Vlada je prejšnji teden sprejela zakon o popravi krivic,
                  posredovala ga je Državnemu zboru in v tem zakonu bi se na enem mestu in enotno v
                  skladu pravzaprav z vsem, kar je bilo do zdaj odprtega na tem področju, ta
                  problematika uredila. Zato Vlada ne podpira amandmaja in ne podpira rešitev, da bi
                  se separatno po posameznih zakonih urejala ta poprava krivic zaradi tega, ker je
                  bilo tudi že v Državnem zboru sklenjeno, da se te stvari enotno in skupaj na enem
                  mestu uredijo.</p>
               <p>Kar se pa tiče zadnjega amandmaja, torej amandmaja pod točko c), ki ga je
                  predlagal oziroma pod točko d), ki ga je predlagal gospod Potrč, smo pa mi v tem
                  vmesnem času, ki nam je bil na voljo, od vložitve amandmaja pa do obravnave na
                  zboru, preverili, za kakšno lastnino približno gre oziroma kakšen je obseg te
                  pravice na družbeni lastnini. Ugotovili smo, da ima 58 društev določeno lastnino,
                  in sicer v lasti 58 društev je približno 102 nepremičnini. Gre pa za manjše
                  športno-rekreativne objekte, kot so na primer kakšna balinišča, strelišča, za
                  nekaj bifejev in nekaj prostorov, na primer društvenih prostorov, kakšna soba ali
                  pa kakšen manjši objekt. Tako da glede na obseg te lastnine, glede na
                  specifikacijo, ki smo jo do zdaj uspeli zbrati preko društev, mislimo, da lahko ta
                  amandma podpremo. Hvala.</p>
            </sp>
            <sp xml:id="SDZ1-Redna-36-1995-12-13.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Franc Zagožen, izvolite.</p>
            </sp>
            <sp xml:id="SDZ1-Redna-36-1995-12-13.sp16">
               <speaker>DR. FRANC ZAGOŽEN:</speaker>
               <p>Spoštovani podpredsednik, spoštovani zbor! Ta novi 40.a člen menim, da je
                  potreben. Ta zadeva je že dolgo nerešena in bi jo s tem amandmajem rešili. Kdaj bo
                  sprejet zakon o popravi krivic, je seveda zelo vprašljivo. Dejstvo pa je, da že
                  dalj časa politični zaporniki ne morejo uveljaviti pravic, ki jim gredo, glede na
                  to, da so se novi postopki na sodiščih  iztekli v njihovo korist. Kar pomeni, da
                  so bili kot politični zaporniki pravzaprav neupravičeno obsojeni in nekateri po
                  več let odsedeli v zaporih, ali na prisilnem delu ali kaj podobnega. In menim, da
                  je nov 40.a člen treba sprejeti. Zato podpiram ta amandma, ki ga vlaga matično
                  delovno telo in naša poslanska skupina bo glasovala zanj. Hvala.</p>
            </sp>
            <sp xml:id="SDZ1-Redna-36-1995-12-13.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper. Izvolite!</p>
            </sp>
            <sp xml:id="SDZ1-Redna-36-1995-12-13.sp18">
               <speaker>ŠTEFAN KOCIPER:</speaker>
               <p>Dober dan vsem skupaj! Odbor je zavzel pozitivno stališče do tega 40.a člena.
                  Vidite pa tudi, pod točko B je podpora matičnega delovnega telesa k 40.a členu.
                  Naj pojasnim, da seveda, če bo izglasovan prvi amandma, to je pod A, ki je bolj
                  kompleksen, bolje ureja to problematiko, potem seveda ni umestno glasovanje pod
                  točko B. Na odboru smo tehtali te rešitve in ugotavljali, da kakor se odmika zakon
                  o popravi krivic, je prav, da tukaj te rešitve tudi sprejmemo, da se vsaj za to
                  obdobje tukaj definirajo. Seveda, ta zakon je zdaj v drugi obravnavi, vprašanje
                  je, kdaj bo v tretji in še zmeraj je možno potem tudi, če bi slučajno zakon o
                  popravi krivic dobil kakšen pospešek, te zadeve drugače urejati. Vendar zdaj
                  mislim, da je bilo skoraj soglasno mnenje odbora, da podpremo tale 40.a člen,
                  čeprav Vlada oziroma predstavnica Vlade nasprotuje. Na odboru takega, bi rekel,
                  hudega pomisleka s strani Vlade vendarle ni bilo. Tako da predlagam, da to
                  podpremo.</p>
            </sp>
            <sp xml:id="SDZ1-Redna-36-1995-12-13.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Prehajam h glasovanju.</p>
               <p>Na glasovanje dajem amandma k 40. členu, ki ga imate na 31. strani pod a),
                  predlagatelj matično delovno telo. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma, ki ga imate na naslednji strani, pod b). Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma pod c). Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma pod b). Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je bil ta amandma sprejet.</p>
               <p>Dajem na glasovanje še 40. člen v celoti.</p>
               <p>Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da smo ta člen sprejeli.</p>
               <p>Dajem v obravnavo 41. člen ter amandma predlagatelja gospoda Ivana Sisingerja, ki
                  ga Vlada in matično delovno telo podpirata. Želi kdo besedo? <stage>(Ne.)</stage>
                  Dajem amandma na glasovanje. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še 41. člen v celoti. Ugotovimo sklepčnost! <stage>(44
                     prisotnih.)</stage> Ponovno vas prosim, da ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 41. člen v celoti sprejeli.</p>
               <p>Dajem v obravnavo vse ostale člene zakona? Želi kdo besedo? <stage>(Ne.)</stage>
                  Dajem vse ostale člene zakona na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona. Nanj ni bil vložen noben amandma. Želi kdo
                  besedo? <stage>(Ne.)</stage> Dajem naslov zakona na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo naslov zakona sprejeli.</p>
               <p>Prehajam k dodatnim predlogom sklepov, ki jih imate na naslednji 34. strani. Oba
                  je vložila poslanska skupina Slovenske nacionalne desnice. Matično delovno telo ju
                  ne podpira.</p>
               <p>Prvi. <q>"Državni zbor nalaga Vladi, da v roku šestih mesecev po sprejemu zakona
                  pripravi in mu poda finančno revizijo dosedanjega poslovanja sklada prostovoljnega
                  zavarovanja za dodaten obseg pravic."</q> Želi kdo besedo o tem predlogu sklepa?
                  Predstavnica Vlade, gospa Belopavlovičeva ima besedo. Izvolite.</p>
            </sp>
            <sp xml:id="SDZ1-Redna-36-1995-12-13.sp20">
               <speaker>NATAŠA BELOPAVLOVIČ:</speaker>
               <p>Jaz prosim, da tega sklepa ne sprejmete. Vlada namreč nima takšnih pristojnosti,
                  da bi opravila revizijo. To pristojnost ima Računsko sodišče. In v vašo vednost in
                  informacijo. Računsko sodišče že ves mesec opravlja v zavodu nadzor nad tekočim
                  poslovanjem oziroma nad poslovanjem za leto 1995. Nadzor za leto 1994 je bil v
                  zavodu tudi opravljen. Lani je to opravljala Agencija za plačilni promet, ker je
                  pač imela lani po veljavni zakonodaji to pristojnost. Poročilo je bilo
                  pripravljeno, podano. Mislim, da je del tega poročila tudi Odbor za finance
                  Državnega zbor dobil v vednost in ga je obravnaval, drugače pa je to poročilo za
                  lani dostopno, za letos se ta nadzor opravlja preko pristojnega organa.</p>
            </sp>
            <sp xml:id="SDZ1-Redna-36-1995-12-13.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim. Izvolite, gospa dr. Metka
                  Karner-Lukač.</p>
            </sp>
            <sp xml:id="SDZ1-Redna-36-1995-12-13.sp22">
               <speaker>METKA KARNER-LUKAČ:</speaker>
               <p>Spoštovane gospe in gospodje! Revizija v Zavodu za pokojninsko in invalidsko
                  zavarovanje je bila sicer res opravljena in je to naredila Agencija za plačilni
                  promet, nadziranje in informiranje, in sicer za leto 1993. To smo obravnavali tudi
                  na Odboru za nadzor proračuna in drugih javnih financ. Za 1994 in 1995 seveda pa
                  je pristojno Računsko sodišče. Toliko morda dodatna obrazložitev k predstavnici
                  Vlade.</p>
            </sp>
            <sp xml:id="SDZ1-Redna-36-1995-12-13.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Dajem predlog dodatnega
                  sklepa pod točko 1 na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da sklep ni bil sprejet.</p>
               <p>Dajem v obravnavo sklep pod točko 2: <q>"Državni zbor nalaga Vladi, da v roku šestih
                  mesecev po sprejemu zakona pripravi in mu poda revizijo dosedanjega poslovanja
                  Zavoda za pokojninsko in invalidsko zavarovanje Republike Slovenije."</q> Želi kdo
                  besedo o tem predlogu sklepa? Izvolite, gospa Belopavlovičeva.</p>
            </sp>
            <sp xml:id="SDZ1-Redna-36-1995-12-13.sp24">
               <speaker>NATAŠA BELOPAVLOVIČ:</speaker>
               <p>Obrazložitev je v bistvu popolnoma ista. Gre za to, da imamo mi razdeljene
                  pristojnosti v veljavnem sistemu in Vlada za ta del ni pristojna. Za to je
                  pristojno Računsko sodišče, ki pa stvari opravlja redno in tekoče.</p>
            </sp>
            <sp xml:id="SDZ1-Redna-36-1995-12-13.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta predlog dodatnega sklepa ni bil sprejet.</p>
               <p>In predlagam, da zakon za tretjo obravnavo pripravi predlagatelj zakona. In dajem
                  ta predlog na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>In s tem tudi zaključujem to točko dnevnega reda.</p>
               <p>Prehajam, na osnovi sklepov, ki smo jih sprejeli, na <title>4. TOČKO DNEVNEGA REDA
                     - NA PRVO OBRAVNAVO PREDLOGA ZAKONA O PRENOSU SREDSTEV DRUŽBENE LASTNINE, KI JE
                     V UPORABI MEDNARODNEGA CENTRA ZA PODJETJA V DRUŽBENI LASTNINI V DEŽELAH V
                     RAZVOJU V LASTNINO REPUBLIKE SLOVENIJE</title>.</p>
               <p>Zbor je ob določanju dnevnega reda sklenil, da bo ta predlog zakona obravnaval,
                  kot sem vas že opozoril, v prvi obravnavi. Predlog zakona je v obravnavo zboru
                  predložila Vlada Republike Slovenije. Želi predstavnik Vlade besedo?</p>
               <p>Besedo ima minister za znanost in tehnologijo, gospod dr. Rado Bohinc.
                  Izvolite.</p>
            </sp>
            <sp xml:id="SDZ1-Redna-36-1995-12-13.sp26">
               <speaker>DR. RADO BOHINC:</speaker>
               <p>Spoštovano predsedstvo, spoštovane gospe in gospodje, poslanke in poslanci!
                  Dovolite mi nekaj obrazložitve k predlaganemu zakonu. Najprej nekaj podatkov o
                  instituciji, o kateri je govor, o mednarodnem centru. Ta je bil ustanovljen kot
                  mednarodna, medvladna organizacija s statutom, ki je bil podpisan v Ljubljani 4.
                  marca 1976. Sedež centra je bil prvotno urejen s sporazumom med takratnim zveznim
                  izvršnim svetom takratne SFRJ in mednarodnim centrom in ta sporazum je bil kasneje
                  ratificiran s posebnim zakonom, ki je bil objavljen še v Uradnem listu SFRJ, in ki
                  je kasneje prišel v pravni sistem Republike Slovenije. Ministrstvo za zunanje
                  zadeve Republike Slovenije je dne 30. januarja 1992 s svojo noto sporočilo centru,
                  da prevzema kot država gostiteljica vse dolžnosti in pravice iz tega sporazuma.
                  Torej, sporazum med takratnim ZIS in mednarodnim centrom kot tudi statut je bil v
                  Republiko Slovenijo, v njen pravni sistem prevzet s tako imenovano notifikacijo o
                  nasledstvu, ki je prav tako bila objavljena v Uradnem listu Republike Slovenije,
                  in sicer št. 2/93. Slovenija je torej uredila status mednarodnega centra ter
                  razmerje do mednarodnega centra, pač pa Slovenija odtlej še ni uredila lastniškega
                  vprašanja, kar zadeva nepremičnin, to je stavbe in zemljišča, na kateri je stavba.
                  Tako da je to vprašanje ostalo neurejeno. Z današnjim predlogom začenjamo postopek
                  za njegovo ureditev. Namreč, v prej citiranem zakonu o ratifikaciji sporazuma je
                  glede lastniškega vprašanja ali premoženjskega vprašanja določeno, da ima
                  mednarodni center v uporabi, podčrtujem, v uporabi zemljišče in stavbo ter
                  ustrezno notranjo opremo, in sicer takrat je bilo dogovorjeno za simbolično ceno,
                  torej proti plačilu enega takratnega jugoslovanskega dinarja na leto. V zemljiški
                  knjigi, kar je posebej relevantno za ugotovitev lastninskega oziroma
                  premoženjskega stanja, v zemljiški knjigi okrajnega sodišča v Ljubljani je
                  zapisano oziroma opisano tako zemljišče kot stavba kot družbena lastnina, in sicer
                  v vložni številki 1181 - katastrska občina Brinje, družbena lastnina, prav tako
                  pa, kot se je tedaj opisovalo, pravica uporabe na družbeni lastnini na center kot
                  institucijo, kot pravni subjekt. To je zelo pomembno za razumevanje lastninskih
                  postopkov, ki sicer sledijo na drugih področjih.</p>
               <p>Namreč doslej nobeden od privatizacijskih zakonov, ki smo jih v Sloveniji že vrsto
                  sprejeli, ni zajel lastninjenja teh nepremičnin. Posebej podčrtujem, da tudi
                  predlagani zakon o lastnini stavbnih oziroma lastninjenju stavbnih zemljišč iz
                  svoje ureditve izključuje mednarodne organizacije oziroma izključuje tuje pravne
                  osebe, kakršna je ta mednarodna organizacija, o kateri govorimo. Zaradi ureditve
                  lastninsko pravnih razmerij ter konkretne določitve lastnika, je zato nujno, da s
                  posebnim zakonom uredimo lastništvo nad navedenimi nepremičninami in premičninami.
                  Center namreč je edina mednarodna medvladna organizacija s sedežem v Sloveniji,
                  tako da sprejem splošnega zakona o lastninjenju medvladnih organizacij ne pride v
                  poštev. In zato smo seveda predlagali poseben zakon glede konkretnega objekta
                  oziroma konkretne institucije. Če ne uredimo tega vprašanja, bodo Center oziroma
                  njegove nepremičnine, ki jih ima v uporabi, še naprej ostajale v družbeni lasti,
                  kar se je izkazalo kot povsem neracionalno. Izkazalo se je, da Slovenija kot ena
                  od članic v takšnih razmerah nima nikakršnega vpliva in ne more posegati, tudi v
                  primerih, da pride do neracionalnega gospodarjenja s temi nepremičninami, čeprav
                  gre za objekt, h kateremu je s svojimi finančnimi sredstvi pred leti Slovenija
                  dobršen del tudi prispevala. Gre torej za to, da ga prenesemo v lastništvo države
                  in na ta način zavarujemo nacionalne interese glede tega premoženja.</p>
               <p>Dovolite mi, da v nadaljevanju kratko komentiram še nekatere pripombe, ki so bile
                  izrečene v razpravi na delovnih telesih. Komisija za spremljanje in nadzor
                  lastninskega preoblikovanja se je sicer negativno opredelila do predlaganega
                  zakona, sicer pa je dala tudi vrsto pripomb. Ne glede na stališče komisije, Vlada
                  Republike Slovenije meni, da je zakon nujno potreben, iz razlogov, ki sem jih že
                  navajal.</p>
               <p>Glede konkretnih pripomb pa odgovarjamo sledeče. Prvič, predlog komisije, naj bi
                  zadevna materijo oziroma ureditev lastninskih vprašanj Mednarodnega centra bila
                  urejena v predlogu zakona o lastninjenju stavbnih zemljišč, po naši trdni presoji
                  ni utemeljen. Namreč ta zakon, kot sem že poudaril, ne bo urejal lastninjenja
                  tujih pravnih oseb. Mednarodna organizacija pa izrecno je tuja pravna oseba in je
                  torej lastninjenje tega centra iz ureditve po tem zakonu, ki je že v proceduri,
                  izključeno. Poleg tega je ureditev, ki jo predvideva zakon o lastninjenju stavbnih
                  zemljišč, če bi bila uporabljena za Mednarodni center, v nasprotju z nacionalnimi
                  interesi. Namreč ta ureditev predvideva, da lastnik premoženja postane tisti, ki
                  ima v zemljiški knjigi vpisano pravico uporabe. V našem primeru ima pravico
                  uporabe vpisano Mednarodni center. In če bi uporabili zakon o lastninjenju
                  stavbnih zemljišč, bi ta mednarodna institucija postala lastnik nepremičnine in
                  tudi zemljišča, kar je zagotovo v nasprotju z nacionalnimi interesi, pa tudi s
                  temeljno ekonomsko logiko, saj je Slovenija dobršen del vlagala v te zgradbe.</p>
               <p>Druga pripomba, ki se nanaša na nejasnost razmerij med Centrom in državo Slovenijo
                  in na domnevno poseganje v urejanje teh razmerij. Posebej bi rad poudaril, da ta
                  zakon ne posega v urejanje razmerij med državo Republiko Slovenijo in mednarodno
                  organizacijo. Da je to predmet prej omenjenih sporazumov in statuta. Hkrati pa bi
                  rad obvestil Državni zbor, da je že pripravljen nov predlog sporazuma o ureditvi
                  razmerij med državo Slovenijo in mednarodno organizacijo, ki bo na evropsko
                  oziroma mednarodno primerljiv način uredil razmerja med državo in mednarodno
                  organizacijo. Skratka, ta zakon ne posega v urejanje razmerij in v morebitno
                  oblikovanje kakršnihkoli sprememb v odnosu države do mednarodne organizacije.
                  Ureja samo premoženjska vprašanja in zagotavlja državno lastnino nad objektom, ki
                  je v Sloveniji.</p>
               <p>In do še ene pripombe, ki sicer ni bila izrečena na seji komisije, pa je vendarle
                  bila odločilna pri presojah, kako se ravnati, bi se rad opredelil. Namreč,
                  postavljena je bila pripomba, da zakon ni potreben, saj na podlagi 9. člena
                  ustavnega zakona za izvedbo temeljne ustavne liste o samostojnosti in neodvisnosti
                  Republike Slovenije ter v skladu z uredbo o zemljiškoknjižni izvedbi prenosa
                  nepremičnin bivše SFRJ na Republiko Slovenijo iz leta 1992, verjetno vam vsem
                  znanem predpisu - torej da je to premoženje že v upravi Republike Slovenije. To
                  žal ne drži. 9. člen tega predpisa, torej tega tudi ustavnega zakona, pa uredbe o
                  zemljiškoknjižnem prenosu, se nanaša na premoženje - posebej bi vas želel
                  opozoriti - ki so ga upravljali zvezni organi ter poveljstva, enote in zavodi
                  Jugoslovanske ljudske armade in torej ne na premoženje mednarodnih organizacij.
                  Skratka, z ustavnim zakonom, z 9. členom se ne more enostavno zemljiško-knjižno
                  preknjižiti to premoženje, ki je družbena lastnina, vendarle v uporabi mednarodne
                  organizacije, v zemljiško knjigo kot lastnina države Slovenije. Mednarodni center
                  namreč, kot veste, ni niti zvezni organ, ni bil niti organ prejšnje SFRJ, niti ni
                  organ ali organizacija naše države, je mednarodna organizacija in ureditve
                  zemljiško-knjižnega stanja na podlagi te uredbe ni mogoče izvesti.</p>
               <p>In še tole. Predlagatelj ne nasprotuje pripombam Sekretariata za zakonodajo in
                  pravne zadeve in jih bo vključil v predlog zakona za drugo obravnavo. Predlagatelj
                  je prvotno predlagal zakon po hitrem postopku, Državni zbor ga je uvrstil na
                  dnevni red v redno obravnavo. Predlagam vam, spoštovane poslanke in poslanci, da
                  ga sprejmete v prvi obravnavi kot ustrezno podlago za pripravo zakona za drugo
                  obravnavo. Stališče matičnega organa kot sem citiral, je sicer negativno, vendar
                  predlagam, da po ponovni presoji vseh argumentov, predvsem pravne narave,
                  argumentov, ki kažejo na edino možno rešitev lastninskega položaja te mednarodne
                  organizacije oziroma objektov v njenem upravljanju, da pač sprejmete predlagani
                  zakon. V nasprotnem primeru se bo zgodilo, da bo ta institucija edina v Sloveniji,
                  v kateri bo ostalo samoupravljanje oziroma družbena lastnina, Sloveniji pa bo po
                  tej poti onemogočeno, da bi s premoženjem, na katerem še vedno ni določenega
                  lastnika, upravljala gospodarno in v javnem interesu. Hvala lepa za pozornost.</p>
            </sp>
            <sp xml:id="SDZ1-Redna-36-1995-12-13.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnavala Komisija za spremljanje in nadzor
                  lastninskega preoblikovanja družbene lastnine kot matično delovno telo. Besedo ima
                  predsednik komisije, gospod Izidor Rejc.</p>
            </sp>
            <sp xml:id="SDZ1-Redna-36-1995-12-13.sp28">
               <speaker>IZIDOR REJC:</speaker>
               <p>Hvala lepa za besedo, gospod podpredsednik. Gospe in gospodje, gospod minister in
                  sodelavci! Komisija za spremljanje in nadzor lastninskega preoblikovanja je na
                  svoji 75. seji 25. oktobra 1995 obravnavala predlog zakona o prenosu družbene
                  lastnine, ki jo ima v uporabi mednarodni center. Mi smo že, ko smo oblikovali
                  dnevni red, tudi povedali, kakšno je mnenje komisije in seveda to mnenje se ni
                  upoštevalo; na dnevni red je ta predlog zakona prišel, in sicer po rednem
                  postopku. Glede na to, da je ta tematika, bi rekel, bolj občutljiva kot morda
                  izgleda in ker menimo, da je ta mednarodni center, da je edina mednarodna ustanova
                  na naših tleh in da jo je treba v nadaljevanju nekega dogodka, ki je bil pač v
                  tistih letih, ko se je z velikim ponosom ta mednarodni center ustanovil, da se ta
                  nadaljuje in seveda tudi primerno obravnava, ker je to le stvar, ki ni samo v
                  domeni naše volje, ampak jo je treba skladno z mednarodnimi predpisi obravnavati.
                  Seveda, komisija je to obravnavala in ugotovila sam nastanek, kako je do tega
                  mednarodnega centra prišlo, kdo je to sovlagal in kateri so bili zraven in menimo,
                  da tudi to ni nepomembno. Seveda to se nanaša predvsem na takratni Izvršni svet
                  Slovenije, Mesta Ljubljana in tudi občina, kjer ta lokacija je, se pravi za
                  Bežigradom. Vendar menimo tudi, da ni nobenih razlogov, da bi, vsaj na komisiji
                  smo tako ugotovili, da bi zakon preprečeval oziroma, da bi ta zadeva bila tako
                  nujna, ker kot smo tudi povedali pri sprejemanju dnevnega reda te 36. seje, smo
                  povedali, da je v proceduri tudi zakon, ki obravnava področje stavbnega zemljišča
                  oziroma lastninjenje stavbnih zemljišč. In seveda, prej je minister povedal in
                  tudi zadnjič je bilo omenjeno s strani njegovega sodelavca, da zakon, ki prihaja v
                  drugo obravnavo, izključuje lastninjenje tega mednarodnega centra. Vendar moram
                  povedati, da ne moremo tudi te stvari tako obravnavati, ker vemo, da je v postopku
                  ta zakon, v drugo obravnavo prihaja in da če s svojimi teksti oziroma, če
                  predlagatelj oziroma Vlada to predlaga, to še potem ni rešitev. Se pravi, to je
                  samo sopotništvo, ki so ga pripravili, da bi se pač izognili oziroma, da bi na
                  poseben način to rešili.</p>
               <p>Kakorkoli je, komisija je, jaz sem dolžan, da to tudi povem, v drugem sklepu
                  predlagala - seveda, če prvi sklep ni bi bil sprejet na Državnem zboru - da se ta
                  zakon ne sprejme. In prosim, podpredsednik, da tudi ta predlog sklepa daste na
                  glasovanje in šele potem je seveda zgodba o prvem postopku tu. Hvala lepa.</p>
            </sp>
            <sp xml:id="SDZ1-Redna-36-1995-12-13.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Zato dajem besedo poslankam in poslancem. Želi kdo besedo?
                     <stage>(Ne.)</stage> Ker nihče ne želi besede, zaključujem splošno razpravo in
                  prehajam h glasovanju. Na glasovanje dajem naslednji predlog sklepa: <q>"Predlog
                  zakona o prenosu sredstev družbene lastnine, ki je v uporabi mednarodnega centra
                  za podjetja v družbeni lastnini v deželah v razvoju v lastnino Republike
                  Slovenije, se ne sprejme."</q> Ta predlog je oblikovalo matično delovno telo. Dajem ta
                  predlog na glasovanje. Ugotovimo sklepčnost! <stage>(44 prisotnih.)</stage> Prosim
                  vodje in sekretarje poslanskih skupin, da so pozorni na tiste poslanke in
                  poslance, ki po vsakem koncu vsake točke dnevnega reda odidejo iz dvorane. Ponovno
                  vas prosim, da ugotovimo sklepčnost! Še vedno ugotavljamo sklepčnost, glasujemo o
                  predlogu matičnega delovnega telesa. Glasujemo o predlogu, da se zakon ne sprejme.
                  Še vedno ugotavljamo sklepčnost! <stage>(49 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da smo ta sklep sprejeli in s tem seveda sprejeli predlog matičnega
                  delovnega telesa ter zaključili to točko dnevnega reda.</p>
               <p>Prehajam k naslednji dogovorjeni obravnavi iz sklepa, ki smo ga sprejeli včeraj,
                  to je <title>25. TOČKA DNEVNEGA REDA - PREDLOG ZAKONA O ORGANIZACIJI IN
                     FINANCIRANJU NA PODROČJU ZNANOSTI IN TEHNOLOGIJE</title> - prva obravnava.
                  Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Izvolite. Minister, gospod doktor Rado Bohinc ima
                  besedo.</p>
            </sp>
            <sp xml:id="SDZ1-Redna-36-1995-12-13.sp30">
               <speaker>DR. RADO BOHINC:</speaker>
               <p>Spoštovani predsedujoči, gospe in gospodje. Predlog zakona, ki je v obravnavi, na
                  sodobnejši in evropsko primerljiv način ureja organizacijo in financiranje na
                  področju znanosti in tehnologije. Predlog tudi odpravlja sedaj veljavni, v letu
                  1991 sprejeti zakon o raziskovalni dejavnosti, ki je po večinski presoji
                  osredotočil oblastvene funkcije na področju znanosti v rokah izvršilne
                  oblasti.</p>
               <p>Predlagani zakon je bil v širši strokovni javnosti dolgo obravnavan, sprejeti so
                  bili osnutki že v letu 1994, ko je Vlada tudi izpeljala proceduro.</p>
               <p>Zakon je bil januarja 1995 predložen Državnemu zboru in meseca septembra je bila
                  objavljena razprava, na matičnem odboru pa meseca oktobra. Matični odbor, kot ste
                  lahko videli, kljub večinski podpori znanstvene skupnosti za nadaljevanje
                  parlamentarne obravnave, predlaga negativno stališče do predlaganega zakona,
                  vendar predlagatelj kljub temu meni, da je zakon ustrezna podlaga za pripravo
                  zakona za drugo obravnavo. Prav tako pa so tako stališče zavezale številne
                  institucije na področju znanosti, dve univerzi, Slovenska akademija znanosti, Svet
                  za znanost in tehnologijo Republike Slovenije in tudi druge, Državni svet,
                  sindikat in podobno. Dovolite mi, da vam v nadaljevanju citiram nekaj teh mnenj.
                  Najprej citiram dopis univerz z dne 19.11.1995, ki pravi: <q>"Univerzi podpirata
                  sprejem novega zakona, opozarjata pa, da je potrebno vključiti tudi določbe o
                  financiranju raziskovalne dejavnosti univerz."</q> V nadaljevanju citiram sklep
                  Slovenske akademije znanosti, njenega predsedstva, z dne 24.10.1995, ki pravi:
                  <q>"SAZU podpira sprejem zakona, saj je nujno potrebno, da čimprej oblikujemo novo
                  zakonodaja o raziskovalni dejavnosti v smislu krepitve avtonomnosti znanosti in
                  razvoja ustanov civilne družbe."</q> Tudi Svet Republike Slovenije za znanost in
                  tehnologijo, svet v katerem sedi 21 najeminentnejših znanstvenikov in
                  raziskovalcev v Sloveniji, vključno z obema rektorjema Univerz, predsednikom in
                  podpredsedikom Akademije, direktorji znanstveno raziskovalnih institucij in drugih
                  uglednih ljudi iz znanosti se je po več sejah in zelo izčrpni, poglobljeni
                  razpravi odločil izraziti podporo zakonu za drugo obravnavo, s tem da je izrazil
                  številne dodatne predloge in terja dograjevanje zakona v smislu postavljene
                  zasnove. Podobno opredelitev o negativnem stališču Odbora za znanost in
                  tehnologijo parlamenta je sprejel Državni svet, in sicer na svoji seji 23.10.1995.
                  In tako naprej, da ne naštevam stališč številnih institucij, ki ste jih lahko
                  zasledili tudi v javnih medijih.</p>
               <p>Sedaj veljavni, spoštovane poslanke in poslanci, zakon o raziskovalni dejavnosti
                  iz leta 1991 pravno organizacijsko, statusno oziroma pravno sistemsko ne ustreza
                  več novim potrebam. Večina pristojnosti je predpisanih na ministra, ki tudi danes
                  zaradi tega nima možnosti svojih pristojnosti o odločitvah strokovne narave
                  prenesti na avtonomne institucije izven državne uprave. Tudi številni podzakonski
                  predpisi, ki smo jih sprejeli v letih 1993, 1994 in 1995 so znotraj
                  administrativnih omejitev sedaj veljavnega zakona, ki prepovedujejo koncesijo,
                  javna pooblastila oziroma prenos pristojnosti za odločanje na avtonomne
                  institucije v sferi znanosti, ki jih opravljajo znanstveniki sami, tako kot je
                  primer v svetu. Lahko bi vam osvežil spomin oziroma postregel z nekaterimi primeri
                  takšne današnje regulative. Tako na primer 32. člen zakon o raziskovalni
                  dejavnosti določa, da minister izbere projekte in programe za izvajanje
                  nacionalnega raziskovalnega programa, da minister izbere izvajalce teh projektov
                  in programov, da minister izbere oziroma določi strokovnjake, recenzente, tiste,
                  ki ocenjujejo projekte, ki so prispeli na razpis. Minister tudi sklene pogodbe,
                  nadzira izvedbo pogodb o projektih in tako naprej, čeprav vemo, da gre za preko
                  1.000 takšnih projektov in gre za absurdno ureditev, v okviru katere je možno
                  veliko tudi neracionalnosti, hkrati pa je znanosti odtegnjena možnost da avtonomno
                  odloča predvsem o strokovnih vprašanjih.</p>
               <p>Bistveno, kar je novega v predlaganem besedilu, je naslednje zelo kratko in
                  zgoščeno. Prvič. Zmanjšanje pristojnosti ministra za odločitve o strokovnih
                  vprašanjih in njihov prenos na institucije, ki jih opravljajo raziskovalci in
                  drugi strokovnjaki, in s tem uvedba ene ali več raziskovalnih agencij, s ciljem
                  zagotovitve avtonomnosti raziskovalcev pri odločanju o izboru projektov in
                  razporejanju denarja. Tretjič. Pregledna razmejitev pristojnosti med oblastjo
                  oziroma politiko in natančna opredelitev, kaj politika na področju znanosti in
                  tehnologije je, na eni strani, in znanostjo na drugi strani. V tem okviru,
                  četrtič, povečana vloga in pristojnosti sveta za znanost in tehnologijo pri
                  Republiki Sloveniji. Poleg teh vprašanj, ki se nanašajo na pristojnosti, so
                  novosti tudi v tem, da uvajamo v večjem obsegu institucionalno financiranje
                  znanosti na podlagi sprotnega vrednotenja kakovosti znanstveno raziskovalnih
                  institucij - poleg programskega in projektnega. To naj bi po naši in tudi po
                  večinski presoji iz razprave zagotovilo večjo stabilnost pri financiranju
                  institucij, na področju znanosti in tehnologije, posebej tudi univerz; kar
                  univerzi tudi izrecno v svojih opredelitvah terjata.</p>
               <p>Nadalje. Dajemo zakonsko podlago za financiranje znanstveno tehnološke
                  infrastrukture in infrastrukture za prenos znanj. Pri tem gre predvsem za
                  takoimenovane tehnološke centre in parke in pa dajemo podlago za ureditev
                  financiranja in organizacijo usposabljanja mladih raziskovalcev. Nadalje zakonsko
                  predlago za ureditev evidenc raziskovalnih potencialov, tudi za raziskovalne
                  nazive, za ureditev statusa nacionalnih raziskovalnih inštitucij in tako
                  naprej.</p>
               <p>Po novem zakonu, če mi dovolite še nekoliko pozornosti, da bo lažje razumljiva
                  zasnova novega znanstveno tehnološkega sistema, raziskovalna agencija določa
                  vrednostne liste. Torej odloča o tem, kateri posamični projekti oziroma programi
                  se financirajo na posameznem področju in to dokončno v okviru omejitev njej
                  dodeljenih sredstev na podlagi politike, ki jo sprejema Vlada oziroma Državni
                  zbor. Avtonomija raziskovalnih organizacij se povečuje tudi po tej poti, da
                  poslej, po predlaganem zakonu, raziskovalne organizacije odločajo o izbiri mladih
                  raziskovalcev, podobno kot je urejeno s študenti na univerzah, in ne več, tako kot
                  doslej, minister, kar je po našem uradniški pristop in izraz nezaupanja znanstveno
                  raziskovalnim inštitucijam.</p>
               <p>Želel bi pojasniti tudi, kaj je v predlaganem zakonu šteto kot politika na
                  področju znanosti in tehnologije, za katero je pristojna Vlada oziroma resorni
                  minister oziroma tudi Državni zbor. Politika obsega na eni strani izhodišče in
                  usmeritve nacionalnega raziskovalnega programa, ki ga na predlog Vlade oziroma
                  ministra sprejme Državni zbor. V tem okviru pa je letni dokument, znanstveno
                  tehnološka politika, tisti, ki določa letne cilje in tudi izhodišča za razmerja,
                  torej finančna razmerja med posameznimi programskimi sklopi, ki so po naši
                  metodologiji raziskave, tehnološki razvoj, mladi raziskovalci in raziskovalna
                  infrastruktura. Nadalje sodijo v pojem politike finančna razmerja med temeljnimi
                  in uporabnimi raziskavami na eni strani in med ciljno usmerjenimi in svobodnimi
                  raziskavami na drugi strani in pa razmerja v financiranju med posameznimi vedami
                     <stage>(naravoslovjem, tehniko, biotehniko, medicino, družboslovjem in
                     humanistiko)</stage>.</p>
               <p>Spoštovane poslanke in poslanci! S tem končujem svojo uvodno obrazložitev.
                  Predlagam vam, da glede na mnenje, da upoštevate razprave, zelo obsežne, tehtne v
                  okviru znanstveno-raziskovalnih institucij in podporo, ki so jih znanstveniki in
                  raziskovalci na ta način dali novi, modernejši zasnovi zakona in da ne glede na
                  negativno stališče matičnega odbora vendarle sprejmete odločitev, da je zakon
                  primeren za razpravo v okviru druge obravnave. Hvala lepa za pozornost.</p>
            </sp>
            <sp xml:id="SDZ1-Redna-36-1995-12-13.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Te pozornosti sicer ni bilo toliko, kot bi si želeli. V dvorani poteka
                  več srečanj naenkrat. Predlog zakona je obravnaval Odbor za znanost, tehnologijo
                  in razvoj kot matično delovno telo. Želi besedo poročevalec odbora? Besedo ima
                  predsednik odbora, gospod doktor Peter Tancig. Izvolite.</p>
            </sp>
            <sp xml:id="SDZ1-Redna-36-1995-12-13.sp32">
               <speaker>DR. PETER TANCIG:</speaker>
               <p>Hvala lepa. Gospod predsedujoči, kolegice, kolegi, gospod minister! Odbor za
                  znanost in tehnologijo se je najprej zaradi deklarirane, velike razdalje predloga
                  zakona do obstoječe zakonodaje odločil za javno predstavitev mnenj, ki se je
                  zgodila septembra. O tej javni predstavitvi mnenj obstaja podrobnejše poročilo in
                  kratek povzetek v poročilu, ki ga imate na klopi. Seveda je to podrobnejše
                  poročilo dobljivo. Iz magnetograma in iz tistega poročila je videti, da sfera po
                  eni strani si želi novo zakonodajo, nikakor pa ne podpira - tu se pač bistveno
                  ločijo očitno, percepcije istega dogodka - ne podpira vsebinskih rešitev, ki jih
                  predlaga ta zakon. To je treba uvodoma povedati. Uvodoma je treba tudi povedati
                  mnenje našega Sekretariata za zakonodajo, ki - citiram - pravi, da zakon obsežneje
                  ne spreminja obstoječega sistema organizacije in financiranja na področju znanosti
                  in tehnologije, ki ga ureja zakon o raziskovalni dejavnosti. Dejansko naša naloga
                  je ugotoviti, ali so vsi ti nameni in deklaracije, ki jih predlagatelj ponuja v
                  razpravo, ali so realizirani s členi zakona. Mnenje sekretariata je, da niso.</p>
               <p>Jaz ne bi podrobneje tega zapisa, ki ga imate pred seboj, povzemal. Opozoril bi
                  mogoče na pet sklopov, glavnih konceptualnih problemov oziroma dilem, ki so se
                  pokazali, tako v javni razpravi, kot tudi v številnih pisnih prispevkih in za
                  katere sem, vsaj jaz osebno, prepričan, da jih zakon ne rešuje ustrezno kljub vsej
                  dobronamerni deklaratornosti potreb po sodobnih spremembah. Jaz ne bom šel v
                  detajle, ker so zapisani. Eno je, ali res zakon kreira avtonomne strokovne
                  institucije, primerljive s svetovnimi ali gre za poljubno število, se pravi 0 do
                  neskončno teoretično gledano, brezimenih administrativnih agencij, ki opravljajo
                  samo neke administrativne naloge kot podaljški ministrstva. Potem se postavlja
                  vprašanje, ali zakon postavlja homogen sistem institucij, kjer so dobro določene
                  odgovornosti in naloge, ali gre za neko ohlapno mrežo, precej ad hoc postavljenih
                  institucij in tudi naknadno integriranih že obstoječih institucij, kot sta recimo
                  Slovenska znanstvena fondacija in tehnološki razvojni sklad, ki sta iz popolnoma
                  drugega konceptualnega okvira. Potem se postavlja dilema, ali zakon zagotavlja in
                  omogoča celovitost znanstveno tehnoloških politik ali jih razbija na posamezne
                  sklope, kot je bila pripomba iz razprave, ko ni omogočeno integrirano obravnavanje
                  nekega področja, recimo od štipendij, razvojnih projektov, raziskovalnih projektov
                  itn. Potem je dilema, ali se res deli delo avtonomnim strokovnim institucijam ali
                  minister oziroma ministrstvo še vedno obstaja vseprisotno in dejansko določa
                  praktično vse izvedbene podrobnosti, edino operativo pa prepušča potem agencijam.
                  Potem je še niz odprtih dilem, ki se tičejo funkcioniranja in financiranja
                  univerz. Potem je dilema oziroma teza, da je parlament popolnoma odrinjen z novo
                  zakonodajo, da ima dosti manj možnosti pri kreiranju znanstveno-raziskovalnih
                  politik. In en poseben sklop je popolnoma odprt, kaj je s tako imenovanimi
                  nacionalno raziskovalnimi institucijami. Dejansko zanimivo je, da se odbor ni
                  uspel izreči o teh konceptualnih dilemah, ampak je bilo dokaj hitro zahtevano
                  glasovanje, da naj odbor zavzame stališče, ali je predlog zakona primeren za prvo
                  obravnavo ali ne. Jaz osebno sem sicer protestiral, sem si želel vsebinske
                  razprave, ampak odločili smo, da glasujemo o primernosti. In odločitev odbora je
                  bila, da zakon ni primeren za prvo obravnavo. In seveda smo sprejeli sklep, da se
                  tak predlog zakona ne sprejme. Hvala lepa.</p>
            </sp>
            <sp xml:id="SDZ1-Redna-36-1995-12-13.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Besedo dajem poslanskim skupinam. V imenu poslanske
                  skupine bo govorila gospa dr. Mateja Kožuh-Novak. Izvolite!</p>
            </sp>
            <sp xml:id="SDZ1-Redna-36-1995-12-13.sp34">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! V poslanski skupini podpiramo vsak zakon, ki ureja
                  razmerja v znanstveni sferi. Zaradi tega, ker smo trdno prepričani, da brez
                  znanosti ni razvoja države, zlasti pa ne razvoja majhne in nove države, kot je
                  Slovenija. Zavedamo se, da je treba razmerja v znanstveni sferi čimbolje urediti
                  zato, da bodo znanstveniki res lahko raziskovali in ne administrirali. Zaradi tega
                  absolutno podpiramo ta zakon. Zavedamo se pa tudi, da je zakon namenjen stroki.
                  Jaz bi vas rada opozorila na članek konca novembra v <q>"Delu"</q>, kjer je bila navedena
                  izjava rektorja ljubljanske univerze, ki je zapisal, da zakon sicer ni perfekten,
                  da pa zagotavlja tisto, kar želita obe univerzi, zlasti potem, ko so se
                  predstavniki obeh univerz pogovorili z ministrstvom, kaj naj se še vnese v novi
                  zakon, v proceduri, ko bo zakon šel skozi vsa tri branja oziroma drugo in tretje
                  branje, zlasti na področju financiranja raziskovalne dejavnosti obeh univerz. To
                  je tudi tisto najpomembnejše, kar je v tem zakonu. Da se ureja nekaj, kar univerzi
                  že zelo dolgo poudarjata, da ni urejeno. Predvsem to stališče strokovnjakov nam je
                  potrdilo v poslanski skupini, da je naše stališče pravilno. Menimo, da seveda
                  zakoni niso delani za nas, da je naša osnovna dolžnost, da ko sprejemamo zakon, ko
                  ga spreminjamo, prisluhnemo tistim, katerim je zakon namenjen.  </p>
               <p>Tretje - seveda noben zakon ni popoln, ko pride v prvo obravnavo. Zato tudi imamo
                  poslovnik, da se zakon sprejema v treh obravnavah. Poudarjamo, da imamo možnost
                  dati amandmaje. Kot smo ugotovili v razpravah, tako v javni razpravi, kot v
                  razpravi na odboru, je ministrstvo pripravljeno poslušati strokovnjake. To nam je
                  potrdil tudi rektor ljubljanske univerze. Skratka, možno je, da zakon izpopolnimo
                  tako, da bo res kolikor se da napisan na kožo tistih, zaradi katerih zakon sploh
                  sprejemamo. Poudarjamo pa še nekaj. Ta zakon je izjemno dolgo že v proceduri v
                  Državnem zboru, potrebe so pa velike. Tako da mislimo, da je neodgovorno, če bi ga
                  ne potrdili v prvi obravnavi.</p>
               <p>Še nekaj bi rada poudarila. Ko smo se o zakonu pogovarjali v Odboru za znanost, je
                  bil zavrnjen zakon s 3 proti 3, kar pomeni, da smo bili dejansko razdeljeni. Jaz
                  pač prepuščam kolegom, vam poslancem v Državnem zboru, da precenite, ali je bolj
                  pametno, da zakon zavrnemo in da počakamo naslednji dve leti, da se bo začelo z
                  novim zakonom in verjetno z novimi ministri ponovno urejevati to, kar ni urejeno,
                  ali pa zakon potrdimo v prvi obravnavi in naredimo vse, da bo prišel v naše klopi
                  v drugi obravnavi tak, kot si ga tisti, ki ga bodo uporabljali, želijo. To so pa
                  tisti, ki so nas tako na odboru, tudi predstavnik Sveta za znanost Vlade, kot
                  kasneje, kot smo lahko prebrali v časopisu, predstavniki univerz opozarjali, da je
                  zakon nujen, da pomeni izboljšavo v znanstveni sferi, v urejanju zadev v
                  znanstvenih sferah in da želijo in prosijo, dobesedno to je rekel predstavnik
                  Sveta za znanost na našem odboru, da prosijo poslance, da so dovolj razumni, da
                  potrdijo zakon zato, da bo v določenem času sprejet. Mi ga bomo seveda
                  podprli.</p>
            </sp>
            <sp xml:id="SDZ1-Redna-36-1995-12-13.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa.  Želi še kdo besedo v imenu poslanske skupine, seveda svoje?
                  Ugotavljam, da ne in dajem besedo poslankam in poslancem. Želi kdo besedo? Gospod
                  doktor France Bučar, izvolite.</p>
            </sp>
            <sp xml:id="SDZ1-Redna-36-1995-12-13.sp36">
               <speaker>DR. FRANCE BUČAR:</speaker>
               <p>Hvala za besedo, spoštovani zbor! Tudi jaz se pridružujem tistim, ki so mnenja, da
                  ta zakon za enkrat še ni zrel za obravnavo. Popolnoma jasno je, mislim, da o tem
                  ni treba, da eden drugega prepričujemo, kako pomembna je znanost za razvoj
                  sleherne družbe, še posebej za majhno državo kot je Slovenija prav zaradi tega,
                  ker se mi lahko samo s kakovostjo, z vrhunskimi dosežki uveljavljamo, ne pa s
                  kvantiteto; to je popolnoma jasno. Zato s tega stališča sploh ne odpiram
                  diskusije.</p>
               <p>Razpravo odpiram z vidika, ali je tako koncipiran zakon, kot je nam predložen,
                  ustrezen za sprejem za nadaljnjo obravnavo. Jaz mislim, da ni. Najprej bi
                  odgovoril na to vprašanje, ki je bilo malo skoraj emocionalno predstavljeno. Torej
                  ta zakon nam je nujno potreben, ker brez tega enostavno ne moremo naprej razvijati
                  znanosti. Kaj ni urejeno? Dajmo najprej ugotoviti, kaj ni urejeno. Poglejte, ta
                  zakon je zame, prosim, ne zdaj reči, da tu juristično pedagogiko izvajam, ampak
                  vendarle, poglejte, mi smo zakonodajni organ ne pa inštitut za izdajo priročnikov.
                  In tale zakon je tako koncipiran, kot da izdajamo nek priročnik. Vsak, zlasti
                  nejurist na nekem področju, si želi, da ima vse normativno področje zbrano v enem
                  priročniku in tako naprej. To je meni čisto razumljivo. Vendarle, ta zakon bi
                  moral vsebovati samo normativne določbe, ne pa opisovati probleme na področju
                  uprave. In ta zakon ni toliko zakon o razvoju znanosti, ampak oprostite izrazu, to
                  je pravzaprav zakon, ki naj še naprej izpopolnjuje in gradi ta upravni imperij, ki
                  se nam strahotno razrašča in to sicer slučajno na tem področju.</p>
               <p>Poglejte, če pogledate kolikor toliko, lahko tudi samo površno, koncepcijo tega
                  zakona, boste ugotovili, da je cela vrsta stvari v tem zakonu predpisanih, ki
                  veljajo že na podlagi ustave, zdaj lahko tudi argumendum a contrario naredim:  če
                  je neka ustavna določba posebej prevzeta pod ta zakon, torej lahko je zaključek,
                  aha, če je to posebej predpisano, sledi, da iz ustave same neposredno ne sledi.
                  Cela vrsta določb je tukaj, ki je že ponavljanje ustave, cela vrsta je določb, ki
                  spadajo v zakon o upravi, cela vrsta določb, ki so same po sebi razumljive iz
                  zakona o zavodih, vrsta določb, ki izhajajo iz zakona o univerzah in tako naprej.
                  Skratka, jaz mislim, da je to en tak <q>"pall mall"</q>, oprostite izrazu, ki absolutno
                  ne opravičuje tega visokega doma, da sprejme tak zakon. Poglejte, celo če namenoma
                  citiram, tukaj sem se slučajno zapičil v 65. člen: <q>"Register zasebnih
                  raziskovalcev vsebuje ime in priimek, rojstni datum raziskovalca"</q> in tako naprej.
                  Poglejte, v take podrobnosti se spušča zakon, katere lahko minister sam uredi
                  neposredno z nekim svojim aktom, ne pa da to posebej v zakon predpisujemo.</p>
               <p>Skratka, jaz mislim, da je to zakon, ki po svoji koncepciji ne predstavlja
                  napredka na področju znanosti, katere razvoja si vsi želimo, ampak predstavlja
                  napredek upravne palače <stage>(v prenesenem smislu stvari)</stage>, upravne
                  zgradbe, ki naj bo še malo lepša in še malo večja. Ampak mislim, da to pa ni naš
                  cilj, to je samo pravzaprav zapravljanje državnega denarja. Mislim, da je treba,
                  še enkrat poudarjam - nisem proti koncepciji zasnove samega zakona, sem pa proti
                  temu, da tak zakon, kot je nam predložen, že sprejemamo kot ustrezno osnovo, kar
                  ni. Ker zlasti je treba v tem zakonu jasno povedati, kaj je v javnem interesu in
                  kaj je z vidika javnega interesa na tem področju treba odločiti. Ne pa nek opis
                  znanstvenega raziskovanja. In poleg tega  mislim, da tudi malo preveč v tem nekako
                  sledi - sled je tukaj notri - stari koncepciji, ker mislim, da je bila včasih
                  znanost izključno samo v javni sferi. Je bilo včasih seveda to izrecno predpisano,
                  da je znanost v javni sferi. Malo sledu tega je še zmeraj tukaj. In moramo
                  absolutno odločno proti temu iti. In poleg tega mislim, da je treba v veliko večji
                  meri sprostiti tudi znanstveno raziskovalno dejavnost, tudi zasebno in tudi zlasti
                  v podjetjih samih. Torej, tisti, ki se je seznanil malo z rezultati znanstveno
                  raziskovalnega dela, je lahko ugotovil - to je znana stvar - da upravno
                  organizirano znanstveno delo je rodilo bistveno, bistveno manj uspehov in manj
                  dosežkov, kot jih je rodilo znanstveno raziskovanje, ki je bilo izven te sfere. Da
                  ne govorim zdaj o finančnih efektih! Ampak mislim, da se je te stvari treba
                  zavedati.</p>
               <p>In zato pravim, tudi jaz ne podpiram tega zakona, ampak s teh ravno upravno
                  juridičnih vidikov. Hvala lepa.</p>
            </sp>
            <sp xml:id="SDZ1-Redna-36-1995-12-13.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Prehajamo h glasovanju.</p>
               <p>Na glasovanje dajem naslednji predlog sklepa, ki ga je oblikovalo matično delovno
                  telo: <q>"Predlog zakona o organizaciji in financiranju na področju znanosti in
                  tehnologije se ne sprejme."</q> Ugotovimo sklepčnost! Ugotavljamo sklepčnost! Še vedno
                  ugotavljamo sklepčnost! <stage>(56 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Proceduralno gospod dr. Peter Tancig. Izvolite!</p>
            </sp>
            <sp xml:id="SDZ1-Redna-36-1995-12-13.sp38">
               <speaker>DR. PETER TANCIG:</speaker>
               <p>Kot sem že omenil prej, odbor se ni imel možnosti vsebinsko opredeliti do teh
                  številnih predlogov sprememb, stališč. In bi zato predlagal sledeča dva sklepa:
                  <q>"Odbor za znanost, tehnologijo in razvoj naj se sestane in opredeli do številnih
                  vsebinskih stališč in dopolnil, ki jih je predlagala strokovna javnost."</q> In drugi
                  sklep: <q>"Obravnava predloga zakona o organizaciji in financiranju na področju
                  znanosti in tehnologije naj se prestavi na eno od naslednjih sej Državnega
                  zbora."</q></p>
            </sp>
            <sp xml:id="SDZ1-Redna-36-1995-12-13.sp39">
               <speaker>PODPREDSEDNIK DR. LEV KREFT:</speaker>
               <p>Če sprejmemo prvi sklep, gospod dr. Peter Tancig, to pomeni, da se bo moral odbor
                  sestati med to sejo. Sicer takega sklepa nima nobenega smisla sprejemati. Tako da
                  v tem primeru mislim, da moram dati najprej na glasovanje vaš drugi predlog
                  sklepa, potem pride pa - če ga ne sprejmemo - prvi predlog sklepa.</p>
               <p>Se pravi, dajem najprej proceduralni predlog gospoda dr. Petra Tanciga na
                  glasovanje, da se obravnava predloga tega zakona prestavi na eno od naslednjih sej
                  Državnega zbora. Ugotovimo sklepčnost! Se opravičujem, moram še na to opozoriti -
                  v bistvu tega sklepa sploh ne morem dati na glasovanje, ker niste kvalificirani za
                  predlaganje takega sklepa! Tak sklep mora predlagati predsedujoči, najmanj deset
                  poslancev, poslanska skupina, predlagatelj ali Vlada, kadar ni sama
                  predlagateljica. To je poslanska skupina Zelenih. Dobro.</p>
               <p>Se pravi, ta predlog sklepa, ki sem ga že prebral, dajem na glasovanje. Predlagala
                  ga je poslanska skupina Zelenih - ekološko socialne stranke. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>Zato dajem drugi predlog sklepa na glasovanje: <q>"Odbor za znanost, tehnologijo in
                  razvoj naj se sestane in opredeli do številnih vsebinskih stališč in dopolnil, ki
                  jih je predlagala strokovna javnost."</q> Mislim, da se mora opredeliti tudi do vseh
                  vloženih predlogov, sklepov in stališč, ki so bili vloženi v Državnem zboru s
                  strani poslank in poslancev. Upam, da se to razume. Dobro.</p>
               <p>Torej dajem ta sklep skupaj s tem, kar se razume, na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je ta predlog sklepa sprejet.</p>
               <p>Pričakujem, da se bo odbor v skladu s tem sklepom sestal še med trajanjem te seje
                  Državnega zbora, da jo bomo seveda lahko v skladu z našim sklepom, da bomo to
                  točko dokončali na tej seji, tudi res zaključili. Gospod doktor Peter Tancig bo pa
                  pravočasno obvestil člane in članice odbora. S tem prekinjam to točko dnevnega
                  reda.</p>
               <p>Prehajam na <title>26. TOČKO DNEVNEGA REDA - PRVA OBRAVNAVA PREDLOGA ZAKONA O
                     PRIZNANJU REPUBLIKE SLOVENIJE ZA KAKOVOST</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Izvolite, gospod doktor Rado Bohinc, minister, ima
                  besedo.</p>
            </sp>
            <sp xml:id="SDZ1-Redna-36-1995-12-13.sp40">
               <speaker>DR. RADO BOHINC:</speaker>
               <p>Spoštovani! Ministrstvo za znanost in tehnologijo je v skladu s sklepom Vlade
                  Republike Slovenije na 15. seji 15. oktobra 1993, na podlagi torej tega sklepa,
                  pripravilo zakon, ki je predmet obravnave. Cilj tega zakona je uvesti priznanje
                  Republike Slovenije za kakovost kot državno priznanje, ki bo vključeno v evropski
                  sistem kakovosti, z namenom, da vzpodbudi slovensko gospodarstvo k trajnemu
                  izboljševanju informacijskih, organizacijskih in seveda proizvodnih procesov, ki
                  vodijo k bolj kakovostnim izdelkom in storitvam. Priznanje Republike Slovenije za
                  kakovost naj bi še bolj spodbudilo gibanje za izboljšanje kakovosti proizvodov in
                  storitev in procesov ter kakovosti bivanja in varovanja okolja. Priznanje naj bi
                  tudi spodbudilo gospodarske družbe, zavode in druge pravne osebe k uvajanju
                  učinkovitejšega in bolj popolnega obvladovanja kakovosti kot - tudi danes je to že
                  bilo rečeno - rezultata razvoja znanja pri izvajanju procesov in nudenju izdelkov
                  in storitev. Posebej poudarjam, da je celovito obvladovanje kakovosti eden od
                  temeljnih pogojev za približevanje Slovenije Evropski uniji.</p>
               <p>Rad bi vas obvestil, da smo pri pripravi predloga s sistemskega vidika preverjali
                  evropsko ureditev sistema kakovosti, tudi evropsko nagrado za kakovost, kriterije
                  evropske asociacije za kakovost, zgledovali pa smo se po ameriškem zakonu o
                  izboljševanju nacionalne kakovosti iz leta 1987, ki dopolnjuje zakon o tehnoloških
                  inovacijah iz leta 1980, definira pa zagotovo vam vsem znano nagrado za kakovost
                  <q>"Melcom boldrich"</q>. Vsebinsko pa, kot rečeno, je osnovni namen in zasnova priznanja
                  Republike Slovenije za kakovost utemeljena s pravili evropske asociacije za
                  kakovost oziroma evropske nagrade za kakovost.</p>
               <p>S predlaganim zakonom naj bi Republika Slovenija vsako leto podelila štiri
                  priznanja pravnim osebam v naslednjih kategorijah. Prvič, na področju izdelkov dve
                  nagradi, in sicer za podjetja s pod 50 in podjetja z nad 50 zaposlenimi in na
                  področju storitev, prav tako dve nagradi, enako za podjetja z nad in s pod 50
                  zaposlenimi. Priznanje naj bi se po predlogu predlagatelja izkazovalo s skulpturo.
                  Priznanje podeljuje odbor za priznanje Republike Slovenije za kakovost, ki ga
                  imenuje po predlaganem zakonu Vlada, v sestavi sedmih članov. Po položaju sta to
                  dva ministra, za gospodarske dejavnosti in za znanost in tehnologijo, predsednik
                  Gospodarske zbornice, ostali trije so pa direktorji gospodarskih družb in en
                  direktor javnega zavoda. Način svojega delovanja odbor uredi s pravilnikom, na
                  katerega da soglasje Vlada Republike Slovenije. Strokovna aministrativna dela za
                  odbor pa opravlja Urad Republike Slovenije za standardizacijo in meroslovje.</p>
               <p>To je osnovna vsebina zakona, ki je skop, ki ureja zgolj osnove. In če mi
                  dovolite, nekaj kratkih opredelitev na izrečene pripombe. Najprej Sekretariata za
                  zakonodajo in pravne zadeve. Ta organ pravi, da ima zakon premalo določb. Vendar
                  mi moramo opozoriti, da je tako po vsebini kot po obsegu zakon primerljiv z
                  zakonom o nagradah Republike Slovenije na področju šolstva <stage>(Uradni list
                     56/94)</stage> ter z zakonom o Bloudkovih nagradah <stage>(prav tako
                     56/94)</stage>, ki ju je ta cenjeni zbor sprejel pred dobrim letom. Oba
                  omenjena zakona prav tako precejšnjo mero pristojnosti podeljujeta odboru za
                  podeljevanje priznanj oziroma nagrad in so v zakonu urejene le osnove. Predlog
                  sekretariata, naj se priznanje ne izkazuje s skulpturo, ampak morebiti z diplomo,
                  plaketo, grafičnim znakom ali kaj podobnega, bomo proučili v pripravi predloga za
                  drugo obravnavo.</p>
               <p>V zvezi s pripombami odbora za znanost, tehnologijo in razvoj predlagatelj ponovno
                  poudarja, da je zakon primerljiv z drugimi zakoni pri nas, ki urejajo sorodno
                  materijo in ureja le osnovne določbe o priznanju, s podzakonskimi akti pa se
                  urejajo vsa druga vprašanja. Pač pa bomo v pripravi predloga za drugo branje
                  konkretizirali, tako kot predlaga odbor za znanost, določbe o predlagateljstvu
                  članov odbora za priznanje, predvsem tisti del, ki jih imenuje Vlada. In pa tudi,
                  kot sem že dejal, proučili ustreznost izkazovanja priznanja s skulpturo. Tudi na
                  to je dal pripombo odbor za znanost in tehnologijo. Zaradi jasnosti bomo
                  upoštevali tudi to, kar predlaga odbor za znanost, namreč, naj bi v 7. členu
                  dodali, da pravilnik o delu odbora velja šele z dnem objave v Uradnem listu.</p>
               <p>Še enkrat bi rad poudarili, spoštovane poslanke in poslanci, da so kriteriji
                  evropske nagrade za kakovost identični kriterijem priznanja Republike Slovenije za
                  kakovost in da je organizacijska struktura po vzoru ameriškega sistema. Projekt
                  vzpostavitve sistema za podeljevanje priznanja poteka že skoraj eno leto. To je
                  dovolj obsežen in zahteven projekt, in sicer v sodelovanju z Evropsko unijo in
                  EFTO, in sicer s pomočjo oziroma financiranjem regionalnega dela PHARE
                  programa.</p>
               <p>Konkretne aktivnosti oziroma konkretni cilji takšnega priznanja, kot je to zgled v
                  drugih državah, in na katerih v okviru tega projekta trenutno delujemo, so
                  naslednji: 1., v začetnem obdobju, v prvih nekaj letih, naj bi vpeljali procese
                  samoocenjevanja v podjetjih in na ta način spodbudili akcije za dvigovanje
                  kakovosti; 2. naj bi zagotovili primerjave s podjetji razvitih držav in s tem
                  pozicionirali naša podjetja po kriterijih mednarodne primerljivosti, seveda kot
                  podlago za to, da se znotraj podjetij sprejmejo ukrepi za korekcijo; No, in 3.,
                  vključitev državnega priznanja, o katerem govorimo, v evropsko asociacijo
                  nacionalnih nagrad. To je tako imenovana organizacija IFQM, kar bo omogočilo
                  tekmovanje slovenskim podjetjem tudi v evropskem okviru. In še tole bi dodal. S
                  tem priznanjem vsekakor vzpodbujamo tudi preostala podjetja, ki še niso pridobila
                  znaka ISO 9000 za sisteme kakovosti. Tista, ki pa so jih že, pa spodbujamo k
                  naslednjim korakom za večjo kakovost.</p>
               <p>Mimogrede naj povem, morda ste slišali za podatek, da je Slovenija, kar zadeva
                  podelitev znakov ISO za sisteme kakovosti, v samem evropskem vrhu, v absolutnih
                  številkah pa s preko 100 že podeljenih priznanj slovenskim podjetjem.</p>
               <p>Spoštovani! Predlagam, da zakon sprejmete za nadaljnji postopek, da se bomo kot
                  država s tem priznanjem vključili v evropska prizadevanja za kakovost. Hvala
                  lepa.</p>
            </sp>
            <sp xml:id="SDZ1-Redna-36-1995-12-13.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za znanost, tehnologijo in razvoj
                  kot matično delovno telo. Besedo ima njegov predsednik, gospod dr. Peter Tancig.
                  Izvolite!</p>
            </sp>
            <sp xml:id="SDZ1-Redna-36-1995-12-13.sp42">
               <speaker>DR. PETER TANCIG:</speaker>
               <p>Gospod predsedujoči, kolegice, kolegi, gospod minister! Se mi zdi, da zaradi
                  kompletnosti informacij je treba povedati, zakaj ta postopek nekoliko dlje traja,
                  ker je gospod minister apostrofiral Državni zbor oziroma odbor, da se mi zdi, da
                  to že od leta 1993. Vmes se je zgodila ena povratna zanka, ko je odbor zavrnil
                  predlog zakona in predlagal predlagatelju, da ga naj zaradi večje efektivnosti
                  ponovno vloži. To se je zgodilo, vendar osnovna dilema je še vedno ostala in je
                  pač vidna tudi iz poročila in iz ekspozeja gospoda ministra, ali naj bo zakon bolj
                  transparenten. Mi smo se zgledovali recimo po Prešernovi nagradi, ker se nam zdi,
                  da je nagrada za kakovost za nek sodoben narod vsaj tako pomembna kot nagrada za
                  kulturo. Pa tudi sekretariat je bil mnenja, da se preveč prepušča podzakonskemu
                  urejanju, ampak na koncu smo popustili argumentaciji in preprečljivosti
                  predlagatelja, ker je ta zakon res potrebno sprejeti in smo mu prižgali s
                  pripombami in z vsebinsko debato zeleno luč. Hvala lepa.</p>
            </sp>
            <sp xml:id="SDZ1-Redna-36-1995-12-13.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Želijo
                  besedo predstavniki poslanskih skupin? Besedo ima gospod doktor Janez Zupanec v
                  imenu poslanske skupine. Izvolite.</p>
            </sp>
            <sp xml:id="SDZ1-Redna-36-1995-12-13.sp44">
               <speaker>DR. JANEZ ZUPANEC:</speaker>
               <p>Hvala lepa za besedo, gospod predsedujoči. Kolegice in kolegi poslanci! Poslanska
                  skupina Liberalne demokracije Slovenije soglaša, da predlog zakona sprejmemo v
                  prvi obravnavi. Predlog zakona smo temeljito preučili na sestankih poslanske
                  skupine. Kot dokaz navajam tudi to, da smo temeljito preučili tudi gradivo z
                  naslovom Priznanje Republike Slovenije za kakovost, ki ga je pripravilo
                  Ministrstvo za znanost in tehnologijo v sodelovanju z Evropskim združenjem za
                  prosto trgovino FARE in na podlagi te primerjave gradiva tudi prišli do nekaterih
                  stališč in sklepov. Predvsem smo težko našli prave povezave med ostalimi, zelo
                  sorodnimi nagradami kot Bloudkova, Prešernova, ker je pač specifičnost tega zakona
                  namenjena izključno gospodarstvu in kar soglašamo z mislijo, ki jo je izrekel ob
                  obravnavi prejšnje točke modri profesor Bučar, vendarle je težko napisati zakon,
                  namenjen tej vsebini, kot nekakšen priročnik in zato se ne strinjamo z mnenjem
                  sekretariata, da prepušča vsebino zakona in ureditev posameznih tem podzakonskim
                  aktom. Pač pa poslanska skupina Liberalne demokracije Slovenije obžaluje, da Odbor
                  za znanost, tehnologijo in razvoj ni sprejel ideje kolega Janeza Kopača, da bi bil
                  v nadzornem odboru tudi predsednik Računskega sodišča Republike Slovenije kot
                  človek, ki bo moral imeti najboljši pregled nad posameznimi elementi javne porabe.
                  Javna poraba pa vemo, da predstavlja v Sloveniji grozno velik delež bruto domačega
                  proizvoda. Torej poslanska skupina Liberalne demokracije Slovenije bo zakon v prvi
                  obravnavi podprla. Hvala lepa.</p>
            </sp>
            <sp xml:id="SDZ1-Redna-36-1995-12-13.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu svoje poslanske skupine? Ugotavljam, da ne
                  in dajem besedo poslankam in poslancem. Želi kdo besedo? Ugotavljam, da ne in
                  zaključujem razpravo. Prehajamo h glasovanju.</p>
               <p>Na glasovanje dajem najprej predlog sklepa matičnega delovnega telesa: <q>"Predlog
                  zakona o priznanju Republike Slovenije za kakovost, prva obravnava, je ustrezna
                  podlaga za pripravo zakona za drugo obravnavo."</q> Prosim, da ugotovimo sklepčnost.
                  Glasujemo o sklepu, da je zakon primerna podlaga za drugo obravnavo. Ugotavljamo
                  sklepčnost! Vsakega rabim. Še vedno ugotavljamo sklepčnost! <stage>(47
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta predlog sklepa sprejeli. In dajem v obravnavo predlog
                  dodatnega sklepa, gospoda Saša Lapa, ki se glasi: <q>"Predlagatelj naj pri pripravi
                  zakona za drugo obravnavo določbo 6. člena predloga zakona preoblikuje tako, da
                  predsednika odbora izvolijo njegovi člani izmed sebe"</q>. Želi kdo besedo o tem
                  predlogu? Ugotavljam, da ne in ga dajem na glasovanje. Ugotovimo sklepčnost! Bom
                  počakal. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da ta predlog sklepa ni bil sprejet.</p>
               <p>Dajem na glasovanje preostali predlog sklepa matičnega delovnega telesa:
                  <q>"Predlagatelj naj preuči in smiselno upošteva pripombe Sekretariata za zakonodajo
                  in pravne zadeve in razpravo na seji Odbora za znanost, tehnologijo in razvoj"</q>.
                  Želi kdo besedo o tem predlogu sklepa? Ugotavljam, da ne in ga dajem na
                  glasovanje. Očitno potrebujemo vsak glas, prosim za pozornost, ker ugotavljamo
                  sklepčnost. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta predlog sklepa sprejeli.</p>
               <p>S tem smo zaključili glasovanje pri tej točki dnevnega reda, ki jo
                  zaključujem.</p>
               <p>Prehajam, kot smo sprejeli tudi sklep na začetku, nazaj k <title>4.A TOČKI
                     DNEVNEGA REDA</title> - druga obravnava v okviru hitrega postopka -
                     <title>PREDLOG ZAKONA O ZAČASNEM DELNEM ZADRŽANJU VRAČANJA PREMOŽENJA CERKVAM
                     IN DRUGIM VERSKIM SKUPNOSTIM OZIROMA REDOVOM, RAZEN VRAČANJA SAKRALNIH
                     OBJEKTOV</title>.</p>
               <p>Pred glasovanjem v okviru hitrega postopka v drugi obravnavi smo prosili za
                  ponovno <stage>(s svojim sklepom)</stage> obravnavo na Odboru za notranjo politiko
                  in pravosodje. Odbor se je sestal in nam poslal drugo dodatno poročilo. Želi
                  predsednik odbora besedo? Besedo ima gospod Vitodrag Pukl v imenu Odbora za
                  notranjo politiko in pravosodje. Izvolite.</p>
            </sp>
            <sp xml:id="SDZ1-Redna-36-1995-12-13.sp46">
               <speaker>VITODRAG PUKL:</speaker>
               <p>Hvala za besedo, predsedujoči. Ta zbor je naložil Odboru za notranjo politiko in
                  pravosodje, da sklepa o tem, ali se predlaga, da bi se zakon obravnaval na eni od
                  naslednjih sej, in sicer po tem, ko bi odbor konzultiral vladno službo. Odbor je
                  dobil sporočilo ministrice oziroma ustrezne komisije, ki vodi pogajanja s
                  cerkvijo, vendar je večinsko odločil, da se naj ne predlaga preložitev na eno
                  izmed naslednjih sej, tako da je pač ta točka uvrščena na dnevni red te seje brez
                  tega predloga. Hvala lepa.</p>
            </sp>
            <sp xml:id="SDZ1-Redna-36-1995-12-13.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. S tem so dani pogoji, da preidemo k drugi obravnavi. Prejeli ste
                  pregled</p>
               <p>amandmajev k predlogu zakona. Dodatno je bil vložen še en amandma, ki ga je
                  predložil gospod Jožef Kopše kot samostojni poslanec. Imate proceduralni predlog?
                  Gospod Miloš Pavlica ima proceduralni predlog. Izvolite.</p>
            </sp>
            <sp xml:id="SDZ1-Redna-36-1995-12-13.sp48">
               <speaker>MILOŠ PAVLICA:</speaker>
               <p>Hvala lepa, predsedujoči. Glede na to, da še usklajujejo en amandma zdaj v delovni
                  skupini, prosim v imenu poslanske skupine za enourni odmor. Predlagam, da pričnemo
                  ob drugi uri.</p>
            </sp>
            <sp xml:id="SDZ1-Redna-36-1995-12-13.sp49">
               <speaker>PODPREDSEDNIK DR. LEV KREFT:</speaker>
               <p>Odmor je sicer malo dolg po šestih mesecih usklajevanja pri tem predlogu zakona.
                  Ampak, recimo, da vsi prisotni v tej dvorani razumejo in bom odredil tak odmor.
                  Nadaljevali bomo ob drugi uri. Hvala lepa.</p>
            </sp>
            <stage type="time">(Seja je bila prekinjena ob 11.55 uri in se je nadaljevala ob 14.05
               uri.)</stage>
            <sp xml:id="SDZ1-Redna-36-1995-12-13.sp50">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Državni zbor nadaljuje z delom.</p>
               <p>Sporočam vam, da sta se za popoldanski del seje dodatno opravičila še gospod Borut
                  Pahor in gospod Jožef Kopše. Prosim vas, da ugotovimo prisotnost v dvorani.
                  Ugotavljamo prisotnost v dvorani! Borut Pahor je trenutno še tukaj. Prisotnost mu
                  opravičujem. <stage>(70 prisotnih.)</stage> Državni zbor je torej sklepčen in
                  lahko odloča.</p>
               <p>Tudi na popoldanski del seje smo vabili Vlado Republike Slovenije. Njene
                  predstavnike lepo pozdravljam. Pred rednim odmorom smo imeli še usklajevalni
                  odmor, ki ga je zahtevala poslanska skupina Združene liste socialnih demokratov.
                  Sprašujem, če želi v imenu poslanske skupine kdo besedo? Besedo ima gospod Miran
                  Potrč. Hkrati prosim za mir v dvorani, da bomo lahko nadaljevali z delom.
                  Izvolite.</p>
            </sp>
            <sp xml:id="SDZ1-Redna-36-1995-12-13.sp51">
               <speaker>MIRAN POTRČ:</speaker>
               <p>Gospod predsedujoči hvala lepa. Poslanska skupina Združene liste se zahvaljuje za
                  odmor in naše prepričanje je, da smo ga uspešno izrabili. Odmor smo zahtevali
                  zaradi lastnega razmisleka in zaradi informacij, ki smo jih imeli, da mnogo
                  poslanskih skupin razmišlja o tem, na kakšen način bi z najboljšo vsebino rešila
                  vprašanje vsebine zakona, o katerem razpravljamo. Ne samo v delu, ki zadeva
                  začasno delno zadržanje vračanja premoženja cerkvam in drugim skupnostim in
                  redovom, razen sakralnih objektov, ampak predvsem tudi, kako glede na aktualne
                  dogodke, posebej v Mežiški dolini, ki sicer niso novi, vendar smo jih zaradi
                  odmeva javnosti pač sedaj zaznali, zagotoviti, da bomo v začasno zadržanje lahko
                  vključili tudi vračanje premoženja osebam, glede katerih je najmanj sporno, ali so
                  pridobile oziroma imele možnost pridobiti odškodnino od tujih držav oziroma glede
                  katerih je sporno, kako je s pridobitvijo njihovega državljanstva. Da posamezne
                  poslanske skupine, in mi smo bili med njimi, ne bi vlagale različnih amandmajev in
                  s tem otežile sprejem tega zakona, smo dali iniciativo, da se najbolj
                  zainteresirane skupine za ta zakon, to je Liberalna demokracija Slovenije,
                  poslanska skupina Združene liste in poslanska skupina Slovenske nacionalne stranke
                  poskušajo poenotiti v določenem skupnem amandmaju. To nam je uspelo in amandma je
                  vložen in ga boste v najkrajšem času dobili. Ne trdim, da je vsaka od teh skupin v
                  celoti z vsebino zadovoljna, ker je to pač minimalni skupni imenovalec, ki ga je
                  bilo mogoče doseči, vendar sem prepričan, da rešuje temeljni problem začasnega
                  zadržanja, in sicer glede na velikost pridobljenega zemljišča in gozdov, glede na
                  vprašanje možne pridobitve odškodnine od tuje države in na ugotavljanje
                  jugoslovanskega državljanstva v času nacionalizacije. Poleg tega, kar je pa
                  bistveno, predlaga tudi, da naj se že izdane upravne odločbe, ki zadevajo ta
                  vprašanja, podvržejo presoji državnega tožilca in pristojnih ministrstev, ki naj v
                  skladu z obstoječo zakonodajo ocenijo, ali so pri izdaji teh odločb bile kršene
                  določbe zakona o denacionalizaciji in v takem primeru pač ustrezno ukrepajo. In
                  kar je še posebej pomembno.</p>
               <p>Skupaj predlagamo tudi poseben sklep Državnemu zboru, da naj naloži Vladi, da v
                  roku enega meseca pripravi predlog zakona, s katerim bi določila pogoje, kriterije
                  in postopek za revizijo do sedaj opravljenih denacionalizacijskih postopkov po
                  vzoru, kakor smo revizijo opravljali v zvezi z zakonom o lastninjenju.</p>
               <p>Še enkrat hvala za odmor. Menimo, da obstajajo pogoji, da lahko kvalificirano o
                  vprašanju tega zakona v drugi obravnavi odločamo. Hvala lepa.</p>
            </sp>
            <sp xml:id="SDZ1-Redna-36-1995-12-13.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na to, da so s tem izpolnjeni pogoji za prehod k drugi
                  obravnavi, to se pravi k obravnavi in glasovanju po členih, bomo tako tudi
                  nadaljevali. Zakon ima tri člene. K dvema od treh so vloženi amandmaji, zato ni
                  potreben proceduralni sklep. Prejeli ste pregled amandmajev danes na klop. Izven
                  pregleda je amandma na amandma Združene liste socialnih demokratov k 1. členu, ki
                  ga je vložil gospod Jožef Kopše; ta amandma se nanaša na tretji amandma pri 1.
                  členu, vendar mislim, da ste ta amandma prejeli že razmnožen na klop. Hkrati pa je
                  bil, o tem je govoril zdaj gospod Miran Potrč, vložen nov amandma k 1. členu in
                  amandma na naslov zakona, poleg dodatnega sklepa, ki ga pa še niste prejeli na
                  klop. Glasi se pa takole: 1. člen se spremeni tako, da se glasi: "Za dobo treh let
                  se zadrži izvajanje 27. člena zakona o denacionalizaciji v vseh tistih
                  primerih:</p>
               <p>- ko se za enega upravičenca zahteva vrnitev nad 200 hektarjev kmetijskih zemljišč
                  in gozdov;</p>
               <p>- bi upravičenec lahko dobil odškodnino za odvzeto premoženje od tuje države;</p>
               <p>- bi imel upravičenec pravico dobiti odškodnino za odvzeto premoženje od tuje
                  države;</p>
               <p>- ko je bilo z odločitvijo pristojnega organa ugotovljeno, da je imel upravičenec
                  v času podržavljanja jugoslovansko državljanstvo.</p>
               <p>Določba prejšnjega odstavka se ne uporablja za vračanje premoženja agrarnim
                  skupnosti. Upravni organi so dolžni poslati državnemu tožilcu in pristojnemu
                  ministrstvu odločbe, s katerimi je bilo v postopku denacionalizacije odločeno o
                  vrnitvi kmetijskih zemljišč in gozdov v primerih iz prvega odstavka tega člena.
                  Državni tožilec in pristojna ministrstva, v primerih, ko so izpolnjeni z zakoni
                  določeni pogoji, v skladu s svojimi zakonskimi pooblastili, vložijo ustrezna
                  pravna sredstva zoper odločbe iz prejšnjega odstavka."</p>
               <p>Ta amandma predlagajo tri poslanske skupine: Liberalna demokracija Slovenije,
                  Združena lista socialnih demokratov in Slovenska nacionalna stranka. In ta
                  amandma, tako kot je vložen, je tudi prvi, o katerem bomo po vrsti glasovali.</p>
               <p>Prav tako pa je dodatno vložil amandma, ki ga nimate v pregledu, še gospod Marjan
                  Poljšak k 1. členu, k obstoječemu sedanjemu 1. členu. Amandma se glasi: v tretji
                  vrstici se za besedo <q>"premoženja"</q>  vstavijo besede <q>"namenjenega gospodarski
                  dejavnosti"</q> in v četrti vrstici se ločilo vejica nadomesti s piko in se nadaljnje
                  besedilo člena črta. Tudi gospod Poljšak ima amandma k naslovu zakona; to pride
                  seveda na vrsto kasneje. O tem amandmaju in pa o amandmajih, ki jih imate v
                  pregledu pod točkami 1 in 2, bomo glasovali seveda v primeru, da ta amandma treh
                  poslanskih skupin ni sprejet, sicer se pa, ker se nanašajo na prejšnje besedilo
                  člena, o njih ne bo glasovalo. Gospod Mozetič, imate vi proceduralno? Izvolite.
                  Tudi proceduralno gospod Podobnik? Dobro.</p>
            </sp>
            <sp xml:id="SDZ1-Redna-36-1995-12-13.sp53">
               <speaker>MIROSLAV MOZETIČ:</speaker>
               <p>Hvala lepa. Torej glede na to širitev, ki mislim, da je  povsem v nasprotju s
                  poslovnikom, ker s širitvijo s temi amandmaji, ki se želijo dati pri tem zakonu,
                  ki je imel namen zadržati, da se ne vrača del cerkvenega premoženja, zdaj
                  prihajamo še na čisto nekaj novega. To pomeni, da celo naslov zakona v celoti bo
                  treba vse spremeniti. O tem ni bilo možno niti razpravljati, zato v imenu
                  poslanske skupine predlagam, da Državni zbor opravi ponovno prvo obravnavo.</p>
            </sp>
            <sp xml:id="SDZ1-Redna-36-1995-12-13.sp54">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem ta predlog na glasovanje. Ugotovimo sklepčnost! Glasujemo o
                  predlogu, da ponovno opravimo prvo obravnavo v okviru obravnave zakona po hitrem
                  postopku. Ugotavljamo sklepčnost! <stage>(71 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da ta predlog ni sprejet. In dajem besedo gospodu Janezu Podobniku, ki
                  ima prav tako proceduralni predlog.</p>
            </sp>
            <sp xml:id="SDZ1-Redna-36-1995-12-13.sp55">
               <speaker>JANEZ PODOBNIK:</speaker>
               <p>Spoštovani gospod podpredsednik, kolegice in kolegi. Slišali smo glede vsebine
                  amandmaja, ki ga je predlagala nova koalicija in bi bilo korektno, da ta amandma
                  dobimo v pisni obliki in da predsedujoči do takrat seveda sejo prekine. Hvala
                  lepa.</p>
            </sp>
            <sp xml:id="SDZ1-Redna-36-1995-12-13.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. To bi tako ali tako storil, gospod Janez Podobnik, ker seveda ni možno
                  glasovati o takem amandmaju, ne da bi ga imeli v pisni obliki pred sabo.</p>
               <p>Tako da bom takoj, ko se konča proceduralni del razprave, tudi prekinil to točko
                  dnevnega reda do trenutka, ko dobimo naknadno vložene amandmaje, zlasti te
                  amandmaje, ki so zapleteni, bolj zapleteni - treh poslanskih skupin. Želi pred tem
                  še kdo besedo? Je še kakšen proceduralni predlog? <stage>(Ne.)</stage></p>
               <p>Zato prekinjam to točko dnevnega reda do trenutka, ko bomo prejeli razmnožene
                  amandmaje.</p>
               <p>Prehajam k nadaljevanju <title>22. TOČKE DNEVNEGA REDA - PREDLOG ZAKONA O ZAČASNEM
                     ZATOČIŠČU</title>.</p>
               <p>Tam smo ostali sredi druge obravnave, in sicer pri 4. členu, ki smo ga že
                  izglasovali. Bomo pregledali. Tako ali tako vam bo ta pregled prišel prav, ker je
                  to v vsakem primeru prva naslednja točka.  Pri 22. točki dnevnega reda - predlog
                  zakona o začasnem zatočišču, ki ga imamo v drugi obravnavi, smo v pregledu
                  amandmajev na drugi strani, in sicer še vedno pri 4. členu. Moramo pa opraviti še
                  glasovanje o točkah 3, 4 oziroma varianti te 4. točke, kar je dejansko 5. točka na
                  tretji strani. Razpravo smo že zaključili. Tako da dajem na glasovanje amandma.
                  Proceduralno, gospod Mozetič. Izvolite!</p>
            </sp>
            <sp xml:id="SDZ1-Redna-36-1995-12-13.sp57">
               <speaker>MIROSLAV MOZETIČ:</speaker>
               <p>Hvala lepa. Jaz prosim gospoda predsedujočega, glede na to, da so nam pred časom
                  odnesli, da vsaj toliko časa nam daste, da najdemo te amandmaje, ta pregled, da
                  bomo vedeli, o čem glasujemo.</p>
            </sp>
            <sp xml:id="SDZ1-Redna-36-1995-12-13.sp58">
               <speaker>PODPREDSEDNIK DR. LEV KREFT:</speaker>
               <p>Dobro. Koliko časa potrebujete? Gre za 22. točko dnevnega reda. Dosti jih itak ni
                  več ostalo od te seje. Dopolnjen pregled amandmajev k predlogu zakona o začasnem
                  zatočišču, druga obravnava, datum je 28. november 1995. Smo na drugi strani.
                  Glasujemo o amandmajih k 4. členu. Glasovali smo že o amandmajih pod točko 1 in 2,
                  opravili razpravo in zaključili glasovanje, tako da glasujemo še o točkah 3 in 4,
                  pri čemer gre v resnici za tri amandmaje, ki jih je vložila ista skupina poslancev
                  s prvopodpisanim dr. Levom Kreftom.</p>
               <p>Prvi, pod točko 3, se glasi: Druga alinea se na koncu stavka dopolni tako, da se
                  glasi: <q>"predpisana zaporna kazen najmanj tri leta, ki še ni bila izbrisana"</q>. Odbor
                  in Vlada ta amandma skupine poslancev podpirata.</p>
               <p>Pod točko 4: Peta alinea 4. člena se črta. Ista skupina poslancev to predlaga.
                  Odbor in Vlada ne podpirata. In varianta oziroma peti amandma: Peta alinea 4.
                  člena se dopolni tako, da se glasi: <q>"je začasno zatočišče v Republiki Sloveniji po
                  tem zakonu že pridobila, pa ji je le-to v nespremenjenih razmerah v državi, iz
                  katere prihaja, po njeni volji prenehalo. Prepoved ponovne pridobitve začasnega
                  zatočišča tudi ne velja za osebe, ki so se zaposlile v skladu z 8. in 23. členom
                  tega zakona."</q> Predlagatelj je ista skupina poslancev. Odbor in Vlada amandmaja ne
                  podpirata.</p>
               <p>Ker smo razpravo že opravili, bom pred prehodom na glasovanje vprašal, če je
                  potrebno še počakati, da boste vsi imeli pred seboj 22. točko dnevnega reda in
                  omenjeni pregled amandmajev? Ali lahko preidemo h glasovanju? Lahko? Gospod Tone
                  Anderlič, verjetno proceduralno.</p>
            </sp>
            <sp xml:id="SDZ1-Redna-36-1995-12-13.sp59">
               <speaker>TONE ANDERLIČ:</speaker>
               <p>V imenu poslanske skupine LDS želim 15 minut odmora. Hvala.</p>
            </sp>
            <sp xml:id="SDZ1-Redna-36-1995-12-13.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Upam, da bo v tem času razmnoženo gradivo za prej obravnavano točko
                  dnevnega reda, ki smo jo zato prekinili. Čeprav sem jaz bil tako vesel, ko sem vas
                  toliko videl v dvorani, da sem mislil, da bomo ostali del seje zdaj vmes končali.
                  Hvala lepa. Nadaljevali bomo seveda ob 15.00 uri.</p>
            </sp>
            <stage type="time">(Seja je bila prekinjena ob 14.20 uri in se je nadaljevala ob 15.00
               uri.)</stage>
            <sp xml:id="SDZ1-Redna-36-1995-12-13.sp61">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z zasedanjem Državnega zbora na njegovi 36. redni seji. Glede na to,
                  da so izpolnjeni pogoji za nadaljevanje seje, saj ste prejeli razmnoženo gradivo
                  amandmajev <title>K PREDLOGU ZAKONA O ZAČASNEM, DELNEM ZADRŽANJU VRAČANJA
                     PREMOŽENJA CERKVAM IN DRUGIM VERSKIM SKUPNOSTIM OZIROMA REDOVOM, RAZEN VRAČANJA
                     SAKRALNIH OBJEKTOV</title>, vas prosim, da zasedete svoja mesta in da ugotovimo
                  prisotnost v dvorani! Ugotavljamo prisotnost v dvorani! Še vedno ugotavljamo
                  prisotnost v dvorani! <stage>(71 prisotnih.)</stage> Državni zbor je torej
                  sklepčen in lahko odloča.</p>
               <p>Glede na to, da smo sedaj prejeli vse oddane amandmaje, vas bom ponovno opozoril
                  na vrstni red. Posebnega proceduralnega sklepa ni potrebno sprejemati. V obravnavo
                  in na glasovanje torej dajem amandmaje vložene k 1. členu zakona.</p>
               <p>Ti amandmaji so, naprej amandma, ki ga je vložila skupina treh poslanskih skupin
                  Liberalne demokracije Slovenije, Združene liste socialnih demokratov in Slovenske
                  nacionalne stranke. Ta amandma se glasi tako. Prvi člen se spremeni tako, da se
                  glasi: "Za dobo treh let se zadrži izvajanje 27. člena zakona o denacionalizaciji
                  v vseh tistih primerih: - ko se za enega upravičenca zahteva vrnitev nad 200
                  hektarjev kmetijskih zemljišč in gozdov: - bi opravičenec lahko dobil odškodnino
                  za odvzeto premoženje od tuje države; - bi imel upravičenec pravico dobiti
                  odškodnino za odvzeto premoženje od tuje države; - ko je bilo z odločitvijo
                  pristojnega organa ugotovljeno, da je imel upravičenec v času podržavljenja
                  jugoslovansko državljanstvo.</p>
               <p>Določba prejšnjega odstavka se ne uporablja za vračanje premoženja agrarnim
                  skupnostim. Upravni organi so dolžni poslati državnemu tožilcu in pristojnemu
                  ministrstvu odločbe, s katerimi je bilo v postopku denacionalizacije odločeno o
                  vrnitvi kmetijskih zemljišč in gozdov v primerih iz prvega odstavka tega člena.
                  Državni tožilec in pristojno ministrstvo, v primerih, ko so izpolnjeni z zakoni
                  določeni pogoji, v skladu s svojimi zakonskimi pooblastili, vložijo ustrezna
                  pravna sredstva zoper odločbe iz prejšnjega odstavka." To seveda pomeni, če bi ta
                  amandma sprejeli, da ne bomo glasovali o vseh tistih amandmajih, ki so sicer
                  vloženi k izvirnemu besedilu 1. člena, ker bi ga s tem spremenili v celoti.</p>
               <p>To pa so amandmaji, ki jih imate najprej v pregledu pod točko 1: Besedilo
                  <q>"sprejema zakona o verskih skupnostih"</q> se nadomesti z naslednjim besedilom:
                  <q>"Uveljavitve novega zakona, ki bo uredil pravni položaj in druga vprašanja verskih
                  skupnosti."</q></p>
               <p>Dalje pod točko 2. V oklepaju se dopolni navedba zakona o denacionalizaciji z
                  označbo številk uradnih listov, tako da se pravilno glasi: <q>"Uradni list Republike
                  Slovenije številka 27/91-I, 56/92, odločba Ustavnega sodišča, 13/93, odločba
                  Ustavnega sodišča, 31/93, 24/95, odločba Ustavnega sodišča. Predlagatelj je Odbor
                  za notranjo politiko in pravosodje kot matično delovno telo"</q></p>
               <p>Dalje je vložen k 1. členu, in na tem mestu bomo o njem glasovali, amandma gospoda
                  Marijana Poljška. Ta amandma ste dobili razmnožen na klop. Glasi pa se: V tretji
                  vrstici se za besedo <q>"premoženja"</q> vstavijo besede "namenjenega gospodarski</p>
               <p>dejavnosti". In v četrti vrstici se ločilo vejica nadomesti s piko in se nadaljnje
                  besedilo člena črta.</p>
               <p>Dalje je vložen amandma na amandma, ki ga imate pod točko 3. To se pravi na
                  amandma, ki ga imate pod točko 3, je vložen amandma, ki ga je vložil gospod Jožef
                  Kopše, in se glasi: Prvi odstavek 1.a člena se spremeni tako, da se glasi:
                  <q>"Začasno, vendar največ za dobo dveh let, se zadrži vračanje zemlje in gozdov
                  osebam, ki nimajo stalnega bivališča v Republiki Sloveniji."</q></p>
               <p>Ta amandma se nanaša na amandma pod točko 3, ki se glasi: Doda se nov 1.a člen, ki
                  se glasi: 1.a. člen <q>"Začasno, vendar najdlje za dobo dveh let, se zadrži vračanje
                  zemlje in gozdov veleposestnikom, to je posameznikom v skupni površini nad 200
                  hektarjev in osebam, ki nimajo stalnega prebivališča v Republiki Sloveniji. Vlada
                  Republike Slovenije izvede revizijo že opravljenih denacionalizacijskih postopkov
                  v vseh primerih, v katerih se v skladu s prvim odstavkom tega člena uvaja začasno
                  zadržanje in vračanje zemlje in gozdov."</q> Predlagatelj je poslanska skupina
                  Združene liste.</p>
               <p>To so amandmaji k 1. členu. Dajem jih skupaj s 1. členom v razpravo in dajem
                  najprej besedo Francetu Bučarju, ki se je prvi javil k razpravi. Izvolite.</p>
            </sp>
            <sp xml:id="SDZ1-Redna-36-1995-12-13.sp62">
               <speaker>DR. FRANCE BUČAR:</speaker>
               <p>Hvala lepa za besedo. Spoštovani zbor! Torej jaz bom vsekakor glasoval proti temu
                  amandmaju. Namreč gre za naslednji razmislek. Predvsem, če hočemo ohraniti status
                  pravne države, potem ne moremo stvari reševati tako, kot je tukaj predlagana.
                  Možno je, vso pravico ima ta zbor, da spremeni zakon o denacionalizaciji.
                  Popolnoma jasno, to zmeraj lahko naredi. Vendar, s tem zakonom pa pravzaprav mi
                  govorimo o nečem drugem, o zadržanju vračanja premoženja. Se pravi, v bistvu ta
                  naslov zakona, tako kot je to predlagano, ne ustreza temu, kar je vsebina zakona.
                  Nadalje, zdaj imamo pravzaprav v tem zakonu dva sklopa, ki sta medsebojno
                  navidezno povezana, v resnici pa gre za dve različni stvari. Enkrat za vprašanje,
                  da zadržimo vračanja denacionaliziranega premoženja določenim civilnim ali pravnim
                  osebam. Poglejte, ta zakon sprejemati je popolnoma nepotrebno. Če se vrnem nazaj
                  na obrazložitev k prvotnemu predlogu zakona, da se zadrži vračanje gozdov cerkvi,
                  je bil moto, ki je bil kot podlaga češ da je lastništvo sporno. Ta argument lahko
                  v celoti sprejemamo, toda to se da doseči popolnoma enostavno, in bi rekel tudi na
                  eleganten način, v upravnem postopku. Kajti, upravni postopek je vezan na določena
                  precedenčna vprašanja, ki jih je treba rešiti najprej, pred končno odločitvijo. In
                  če normalno postopamo po obstoječih zakonih, je tak zakon popolnoma brezpredmeten.
                  Vse to, kar zakon želi doseči, lahko v ravnem upravnem in hkrati tudi pravnem
                  postopku čisto lepo rešimo in zato je s te plati ta zakon popolnoma nepotreben. In
                  moram vas opozoriti na to, oproščam se, če bom mogoče malo predolg, tudi tukaj
                  hočem opozoriti na popolno pravno zmedo, ki je nastala v zvezi s tem, glede na to,
                  kar je drugo dodatno poročilo, ki ga je dal Odbor za notranjo politiko. Pravi: iz
                  vsebine odboru posredovanih informacij so razvidne aktivnosti, ki jih je Vlada
                  podvzela za rešitev odprtih problemov. Tako jih je Odbor opredelil v tri
                  skupine.</p>
               <p>Prvo skupino predstavljajo predlogi, ki po vsebini  niso sporni. Potem druga
                  skupina, ta hip še ni sporna, tako kot pričakuje predlagatelj s strani mešane
                  krovne komisije. Tretjo skupino predstavljajo predlogi, to posebej poudarjam, ki
                  pomenijo po vsebini odmik oziroma neskladnost s temeljnimi rešitvami in izhodišči
                  ustave. Jaz sem enostavno moral nekajkrat prebrati, da sem verjel, da pravilno
                  vidim. Nek naš odbor med drugim resno jemlje tudi predloge, ki pomenijo po vsebini
                  odmik oziroma neskladnost s temeljnimi rešitvami in izhodišči ustave. Lepo vas
                  prosim - kam smo prišli. Ne glede na to, da nas s pravnega stališča stališče te
                  krovne komisije in odnosi s cerkvijo nas popolnoma nič ne brigajo. Tukaj imamo
                  pred sabo zakon, ki ga je treba izvajati. Izvajamo ga po upravnem postopku. Če so
                  v tem upravnem postopku določeni zadržki ali karkoli, se jih mora predhodno
                  rešiti. In mi se s takim načinom smešimo pred vso Evropo. Jaz vam odkrito povem.
                  Saj mimogrede povedano, pri tej stvari je cela vrsta absurdov. Ti absurdi so se
                  najprej začeli v ustavni razpravi, o tem, o tistem slavnem členu, da so cerkev in
                  država oziroma verske skupnosti ločene. Torej, smo sprejeli ustavo, da je skrajno
                  smešno in neumno, neumno pravim, bi lahko rekel kaj drugega, pa bi se rajši
                  zadržal... Pazite, poglejte, to je tak absurd, ko smo sprejeli v ustavo neko
                  politično deklaracijo, ki nima nobene pravne vsebine, hkrati pa ravno tistim, ki
                  so to najbolj zagovarjali, deluje pravzaprav popolnoma proti njihovim interesom.
                  Če bi tega v ustavi ne bilo, potem so verske skupnosti podvržene našemu pravnemu
                  redu in društvu in zakonu o društvih in tako naprej, in ne bi imeli nobenih
                  problemov ne s krovnimi komisijami in z nobenimi stvarmi. Velja naša zakonodaja.
                  In ko so to dosegli, so bili neskončno srečni, za stvar, ki jim danes popolnoma
                  narobe hodi. In zdaj če pa vzamemo drugo stran, cerkveni krogi zlasti so se na vse
                  načine trudili, da bi ta ne prišla, taka določba v ustavo, jim pa ravno sedanja
                  ureditev koristi, ker jih postavlja v eksteritorialno pravzaprav področje. Delamo
                  absurd za absurdom in zdaj ga enostavno zopet nadaljujemo.</p>
               <p>Mislim, da je stvar taka, da enostavno ni sprejemljiva. Prosim, če hočemo mi
                  določene stvari odložiti, ker kadar ni podlaga zanje do kraja rešena, je to čisto
                  normalen pravni postopek. Jaz vas moram še za naslednje diskusije, ki sem jih imel
                  z nekaterimi kolegi, opozoriti. Saj lahko to stališče sprejmemo. Najbrž s pravne
                  plati popolnoma drži. Toda, naši organi od tožilstva do notranjega ministrstva pa
                  ne vem kaj in zlasti lokalnih organov enostavno niso sposobni ali voljni tako
                  postopati. Kateri upravni organ si bo pa upal zavrniti odločbo o vračanju, recimo,
                  če za njo stoji taka avtoriteta kot je cerkev? Če sprejmemo to logiko, potem je pa
                  res nekaj groznega! Pomeni, da smo pristali na to, da naša uprava sploh ne deluje!
                  Jutri bo prišel nekdo, pa bo rekel, ja, saj tudi parlament ne deluje. In za to
                  tezo boste dobili zelo veliko zagovornikov. Če parlament ne deluje, če hočemo
                  narediti stvar v afektu, parlament je treba razpustiti, pa smo tam! To je ta
                  logika, če jo pripeljemo do absurda. Zato enostavno tega ni mogoče sprejeti v taki
                  obliki.</p>
               <p>Zato pravim še enkrat. Ponavljam, to je možno čisto enostavno vse urediti v rednem
                  upravnem postopku, brez takih skokov čez plot - pravno govorim. Seveda, zdaj je pa
                  nekaj drugega. To, kar je pa zdaj uvedeno, dodatno, kjer je rečeno, kjer so
                  dodatni razlogi, recimo tukaj, da se za enega upravičenca zahteva vrnitev nad 200
                  hektarjev in tako naprej, saj tale lista teh razlogov, ti lahko stojijo. Ampak to
                  je pa povsem druga materija. To pa pomeni spremembo zakona o denacionalizaciji, za
                  katerega je ta zbor absolutno kvalificiran, da ga spremeni, če hoče. Ampak seveda
                  to potem ni več ta zakon, o katerem zdajle govorimo. V tem je stvar. In jaz
                  mislim, da tako ne moremo. Enostavno tako ni mogoče delati. Dobro, da ne bom zdaj
                  strašil ljudi, ali kakorkoli. Poglejte, če takole delamo, da mimo lastnega
                  pravnega sistema skušamo neke rešitve dobiti, in delamo enkrat, če nam ustreza, se
                  pravni red spoštuje, če nam ne ustreza, se pravni red ne spoštuje. Poslušajte, mi
                  se s tem diskvalificiramo v vsej Evropi! Mi smo ravno s tem v Evropi čisto na dnu,
                  kar se tega tiče. In če zdaj še tole delamo, bodo rekli: <q>"ja, seveda, saj je čisto
                  pravilno, takih pa res ni za v Evropo spustiti!"</q> No, to je mogoče malo dramatično
                  govorjeno, ampak jaz mislim, da se moramo kot pravna država pravno obnašati. Zato
                  jaz tega člena, niti zakona kot celote, enostavno ne morem sprejeti in je
                  nemogoče! Hvala lepa.</p>
            </sp>
            <sp xml:id="SDZ1-Redna-36-1995-12-13.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. K besedi so se javili še gospod Tone Anderlič, gospod Miroslav Mozetič
                  in gospod dr. Franc Zagožen, gospod Sašo Lap. Besedo dajem gospodu Tonetu
                  Anderliču. Za njim bo na vrsti gospod Miroslav Mozetič.</p>
            </sp>
            <sp xml:id="SDZ1-Redna-36-1995-12-13.sp64">
               <speaker>TONE ANDERLIČ:</speaker>
               <p>Spoštovani! Prav nič nova ni ugotovitev, da že kar nekaj časa slovensko javnost
                  razburja vprašanje vračanja premoženja cerkvi in v zadnjem času še posebej
                  vprašanje vračanja premoženja nekdanjim veleposestnikom. V zvezi z zakonom o
                  denacionalizaciji in njegovim izvajanjem je bilo v tem parlamentu, v tem Državnem
                  zboru že veliko govora. Meni je žal, da takrat, ko je bila že vložena sprememba
                  zakona, nismo zmogli dovolj moči in razširili vprašanja, ki so se takrat
                  obravnavala, na vsa ta vprašanja, ali pa jih nismo toliko poznali, da bi lahko
                  razširili na ta vprašanja. In bi takrat razrešili in zadovoljili tudi zahteve
                  gospoda Bučarja, ki je pred mano govoril o tem, da pač lahko zakon o
                  denacionalizaciji spremenimo, za katerega ugotavljam, da je prav gotovo eden od
                  zakonov, ki ne more biti v ponos pravni državi Sloveniji, če se postavljamo pred
                  Evropo. In poznam genezo nastajanja in sprejemanja zakona in tudi vem, kako je
                  prišlo do nekaterih določb, in zato seveda - in to ni v opravičilo, ampak v
                  obžalovanje temu, da ta zakon o denacionalizaciji tak je, kakršen je. In to od
                  tega znamenitega 14. člena, kot tudi seveda do pomanjkljivo vgrajenih nekaterih
                  določb, kot so določbe o reviziji, določbe o reviziji izdanih odločb, in tudi
                  seveda o vprašanju inštanc v postopku, kar tudi ni bilo določeno. Ampak očitno je,
                  da smo danes pred drugim vprašanjem, da gre po postopku za vračanje premoženja v
                  marsikaterih primerih za nerazumljive in tudi ponekod najbrž kar zavestno
                  povzročene postopke, ki vračajo premoženje veleposestnikom, poleg njih pa tudi
                  upravičencem, katerih državljanstvo v času podržavljenja je sporno. In tudi v teh
                  primerih gre večinoma za nekdanje veleposestnike. V večini teh primerov se tudi
                  zastavlja vprašanje izvajanja drugega odstavka 10. člena zakona o
                  denacionalizaciji, ki določa, da niso upravičenci do vračila premoženja tiste
                  fizične osebe, ki so dobile ali imele pravico dobiti odškodnino za odvzeto
                  premoženje od tuje države. Glavni problem pri tem je, vsaj to, kar je mogoče
                  ugotoviti, tudi v juliju mesecu smo imeli v Državnem zboru v obravnavi poročila o
                  izvajanju denacionalizacije v sklopu tiste izredne seje o privatizaciji in ni
                  mogoče in očitno ni na voljo ustreznih dokumentov, s katerimi bi bilo mogoče
                  preveriti določena dejstva, ki so za izvajanje denacionalizacije nujno potrebna -
                  in tukaj govorim pač o tem 10. členu. V naših arhivih ni na voljo podatkov o
                  osebah, ki so v tujini dobile odškodnino ali imele pravico dobiti odškodnino za
                  odvzeto premoženje. Vse več indicov tudi kaže, da zakon o agrarni reformi, sprejet
                  leta 1920, zemljiško-knjižno ni bil izveden kljub temu, da so bile mnoge odločbe o
                  odvzemu zemljišč in gozdov veleposestnikom izdane in tudi izplačane odškodnine.
                  Podatkov o teh postopkih v naših arhivih prav tako ni. V vseh navedenih primerih
                  gre očitno za zadeve, v katerih, bi glede na določila zakona o denacionalizaciji,
                  lahko prišlo do bistveno drugačnih odločb v postopkih vračanja premoženja, če bi
                  zgoraj opisani dokumenti bili na voljo upravnim organom, ki v postopkih odločajo
                  ali pa bi bila v zakonu o denacionalizaciji vgrajena instanca revizije ali
                  instančnega organa. V teh primerih gre tudi za zadeve, o katerih obstaja realna
                  možnost, da bo državno premoženje lahko bistveno oškodovano v korist fizičnih
                  oseb, ki pa so na žalost v večini primerov celo tujci, samo zato, ker država ta
                  trenutek nima na voljo nekaterih dokazil, ki bi jih v svojo korist lahko
                  uveljavljala v denacionalizacijskih postopkih. Ta dokazila se v glavnem nahajajo
                  izven države, v največ primerih, očitno in verjetno v beograjskih arhivih. In
                  glede na dejstvo, da so bile pred kratkim ukinjene sankcije zoper Zvezno republiko
                  Jugoslavijo, lahko upravičeno domnevamo, da bo v teh arhivih v prihodnje potrebne
                  dokumente mogoče tudi dobiti.</p>
               <p>Predlagatelji tega amandmaja in tudi seveda drugega, odločno nasprotujemo ponovni
                  vzpostavitvi veleposesti v Republiki Sloveniji, pa naj gre za cerkev ali za
                  siceršnjo veleposest, še predvsem, če bi ti veleposestniki na Slovenskem bili
                  tujci in zagotovo ne more biti v interesu tudi tistih, ki zagovarjajo interese
                  slovenskega kmeta, prav gotovo te interese zagovarjam tudi sam in naša stranka, za
                  katere moram reči, da v vsakem primeru zahtevamo, da se postopki denacionalizacije
                  v teh primerih nadaljujejo in da kmetje dobijo za svojo dejavnost, za svoje
                  kmetovanje zemljo nazaj. Želimo le doseči moratorij, torej odlog, da bi pristojni
                  državni organi lahko razčistili vsa navedena dejstva in probleme, o katerih sem
                  govoril. Zato, da bi pa končno prišli do cilja in razčiščenja vseh problematičnih
                  zadev, pa moram na koncu povedati, da bomo v najkrajšem možnem času predlagali
                  predlog zakona, s katerim se bodo določili pogoji, kriteriji in postopki za
                  revizijo do sedaj opravljenih denacionalizacijskih postopkov. Hvala lepa.</p>
            </sp>
            <sp xml:id="SDZ1-Redna-36-1995-12-13.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič, izvolite.</p>
            </sp>
            <sp xml:id="SDZ1-Redna-36-1995-12-13.sp66">
               <speaker>MIROSLAV MOZETIČ:</speaker>
               <p>Hvala lepa za besedo. Izgleda, da je koalicija LDS, Združene liste in Jelinčičeve
                  nacionalne stranke ocenila, da je nastopil čas, da lahko pravno državo kroji po
                  svoji meri. Ampak dobro, recimo, da ji bo to uspelo. V tem trenutku vsaj tako
                  kaže, da je dovolj močna v tem parlamentu. Gospod Anderlič je rekel, da ta zakon
                  ni v ponos pravni državi. Jaz pravim ravno nekaj nasprotnega. Jaz mislim, da ta
                  zakon verjetno ni najlepši ali pa naj, naj, naj, kar bi se dalo narediti, ampak
                  mislim, da bi ga morali šteti in je v ponos, ker je ta zakon je ravno tisto
                   odpravil, kar naši državi ni bilo v ponos, ko je pač vse to premoženje pokradla
                  ljudem in zdaj, ko bi ga morala vračati pa pravi, da ni v ponos. Seveda, tisti, ki
                  krade, tistemu nikoli ni v ponos, da bi potem moral vračati, zlasti pa ne
                  prostovoljno.</p>
               <p>Kar zadeva odbor, ko je gospod Bučar rekel, da je odbor zelo resno obravnaval to
                  zadevo, to sploh ne drži. Morda iz poročila tako izhaja, vendar na odboru smo vsaj
                  nekateri rekli že prejšnjikrat in to pot, da se z zadevami, za katere menimo, da
                  niso skladne z ustavo in da so protiustavne, ne bomo enostavno ukvarjali in se
                  tudi z njimi nismo. Odbor je pač tisto zadevo napisal. Najbolj zanimivo je pa to,
                  da je zadnjič LDS predlagala, da se zadeva odloži, zato da se preveri, če se
                  pogaja država s cerkvijo, potem smo brali, da se pogaja, vendar poročila smo pa
                  dobili, da se ne pogaja. Očitno se je pogajala LDS. Zakaj se pogaja nekje za mizo
                  in potem verjetno ta zakon potrebuje zato, da ima nek adut, za katerega misli, da
                  se lahko nekje izsiljuje. In tudi zato smo se mi odločili, da ne bomo več
                  obstruirali v tem smislu, da bomo tukaj, da bomo proti temu zakonu. Naj se enkrat
                  pokaže, kdo je za kakšno stvar in kdo skupaj paše.</p>
               <p>Kar zadeva te spremembe zakona, mislim, da glede na to, kar je profesor Bučar
                  razložil, ni treba več kaj dosti razlagati. Podobno sem sam razložil, ko je bila
                  prvič ta stvar na dnevnem redu. Če izhajamo iz načel pravne države, potem mi zakon
                  imamo, zakon določa pogoje in zakon določa postopek. In prej je bilo rečeno, da
                  rabijo državni organi moratorij zato, da bodo preverili. Zakon je bil objavljen
                  29.11.1991, zdaj smo, če se ne motim, že v decembru 1995 in so upravni organi prve
                  stopnje, druge stopnje in še Vrhovno sodišče v upravnem sporu, če je do tega
                  prihajalo, imeli dovolj časa, dovolj časa, da vse to, kar se zdaj trdi, da ni
                  preverjeno, preverijo, ugotovijo na prvi stopnji, na drugi stopnji in Vrhovno
                  sodišče v upravnem sporu. In to, recimo, ta določba je povsem smešna: <q>"Državni
                  tožilec in pristojno ministrstvo v primeru, ko so izpolnjeni z zakoni določeni
                  pogoji, v skladu s svojimi zakonskimi pooblastili, vložijo ustrezna pravna
                  sredstva zoper odločbe."</q> Zakaj tega ne delajo? Kje je minister za pravosodje, kje
                  je minister ne vem za kaj, tudi za notranje zadeve, da ne bo kdo mislil, da naše
                  ministre, ki so iz SKD-ja, izključujem. Nikogar ne izključujem. Tudi včeraj nisem
                  nobenega izključil, nikogar. Vsi, ki so v Vladi, vsi, ki so v upravnih organih, ki
                  so dolžni po tem zakonu, po zakonu o upravnem postopku in ne vem kaj, v upravnem
                  sporu to delati, so bili to dolžni narediti. In če je slučajno kdo od SKD-ja,
                  minister, ki tega ni naredil, prvi bom, ki bom glasoval za to, da se ga razreši
                  oziroma če bo predsednik Vlade predlagal, da se ga odstavi, naj se ga odstavi,
                  kdorkoli je dolžan. Naj bo kdorkoli, nikoli nismo zagovarjali, da je kdorkoli iz
                  SKD-ja izločen iz tega, kar vi podzavestno in skrito zagovarjate.</p>
               <p>Vsi ti problemi, ki so spet našteti, da ni pravnega naslova, da Cerkev res nima,
                  je bilo zadnjič, da ni lastnik. Saj jaz tukaj zadnjič, ko sem govoril, nisem
                  trdil, da je lastnik. Ampak to se ugotovi v tistem postopku denacionalizacije. Če
                  se v postopku denacionalizacije ugotovi, da je Cerkev neupravičeno vpisana v
                  zemljiško knjigo in da ni lastnik, potem ne more dobiti nazaj. Samo tisti, ki
                  dokaže in za katerega je ugotovljeno, da je lastnik, bo dobil nazaj. Tudi zakon
                  govori, tukaj spet piše, če je bil upravičen do odškodnine ali pa če jo je dobil.
                  Ja prosim, zakaj upravni organi tega ne ugotavljajo oziroma predpostavljajo, da je
                  nekdo dobil, če je bilo tako urejeno. Naj ugotovi tisti, ki tega ni dobil, ali
                  zakaj ni dobil, to je njegov problem, to ni problem naše države. Da ne govorim o
                  tej točki, če se ugotovi, da je bil nekdo jugoslovanski državljan. Enostavno te
                  zadeve ni mogoče zastopiti. In nič tega, kar želite tukaj govoriti, zdaj nekdo
                  zagovarja - veleposest in ne vem kaj, nič od tega ni, samo pravno državo. Vsi naj
                  delajo po zakonu, vsi naj delajo po zakonu, dovolj je instanc, tudi revizije, tudi
                  zahteve za varstvo zakonitosti, tudi razno razna izredna sredstva, ki so v
                  upravnem postopku, vse to lahko naredijo. Zakaj tega ne delajo, to pa naj pove
                  Vlada.</p>
            </sp>
            <sp xml:id="SDZ1-Redna-36-1995-12-13.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliki so najavili gospod Tone Anderlič, ki mu dajem besedo, gospod
                  Tone Peršak in gospod Janez Kocijančič. Imate vi tudi repliko, gospod Kocijančič?
                  Vi imate razpravo. Dobro.</p>
            </sp>
            <sp xml:id="SDZ1-Redna-36-1995-12-13.sp68">
               <speaker>TONE ANDERLIČ:</speaker>
               <p>Gospod Mozetič, seveda nisem pričakoval, da boste drugače pristopili k obravnavi
                  moje diskusije. Nisem rekel, da zakon, ki popravlja krivice in naj bi ta zakon o
                  denacionalizaciji tudi bil tak, da ni v ponos pravni državi. Rekel sem, da na dveh
                  točkah, o katerih pa je bil govor že v tem parlamentu, torej, ko zakon nima
                  inštanc vgrajenih, ko ima možnosti, da se preprosto uvaja nazaj veleposest, pa ta
                  zakon ni v ponos. Če so bile storjene krivice, vi pravite ukradli. Po mojem
                  vedenju je država takrat funkcionirala po nekem redu in na osnovi nekih odločb in
                  tako naprej. In tudi to je bilo še za časa - nekatere stvari, agrarna reforma in
                  tako naprej, je bila izvedena v času, ko je bila tudi še kakšna druga stranka na
                  oblasti. Vsekakor se pa za tisti čas ne štejem, da sem bil zraven, ali da je naša
                  stranka kakorkoli bila zraven, ne pred 2. svetovno vojno, ne med 2. svetovno
                  vojno, ko se je premoženje odvzemalo, kajti tudi <q>"3. reich"</q> je odvzemal premoženje
                  in se zagotovo ne nanaša to, samo na najnovejšo zgodovino torej od 2. svetovne
                  vojne naprej. Če so bile storjene krivice, tudi sam sem prej rekel, še enkrat
                  ponavljam, se naj vrnejo stvari nazaj. In to v primerih, ko gre za kmečko posest,
                  v primeru, ko gre za najnujnejše stvari v zvezi s premoženjem cerkve, ki ga rabi
                  za upravljanje svojih dejavnosti. Še enkrat pa pravim, uvajanje veleposesti bi bil
                  edinstven primer v Evropi. In v tem kontekstu, mislim, da ta zakon, ki bi lahko to
                  sproščal, ni v ponos. Kar se pa tiče postopkov, sprašujem vas, gospod Mozetič, če
                  veste, koliko postopkov je sprožil državni tožilec v zvezi s sprožitvijo postopka,
                  ki so in za katere ima vsa pravna sredstva. Po mojih podatkih, da se ne boste
                  mučili - do zdaj nobenega. Hvala.</p>
            </sp>
            <sp xml:id="SDZ1-Redna-36-1995-12-13.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Kocijančič, za njim pa ima repliko tudi
                  gospod Miroslav Mozetič. Izvolite.</p>
            </sp>
            <sp xml:id="SDZ1-Redna-36-1995-12-13.sp70">
               <speaker>MAG. JANEZ KOCIJANČIČ:</speaker>
               <p>Spoštovani podpredsednik, kolegice in kolegi! Moj prvi del replike velja izrazu
                  <q>"kraja"</q>, ukradeno - zaradi tega, ker mislim, da je nemogoče za katerokoli
                  lastnino, ki je bila nacionalizirana, reči, da je ukradena. To je bilo pač
                  izvedeno na osnovi zakona. Jaz povsem dopuščam možnost, da se ljudje do tega
                  opredeljujejo na osnovi svojih političnih in ideoloških izhodišč in da proglasijo
                  nek zakon za krivičen, za napačen, za zgrešen, da ga v kasnejših obdobjih
                  popravljajo, ni pa možno terminov iz kazenskega prava uporabljati v tem smislu,
                  niti v prenesenem ne. Kar se tiče krivičnosti in zgrešenosti sem seveda jaz
                  prepričan, da je krivičen in zgrešen tudi zakon o denacionalizaciji in sem to
                  ničkolikokrat povedal, tudi takrat, ko smo ga sprejemali in takrat, ko sem javno
                  jasno in glasno glasoval proti sprejemu zakona.</p>
               <p>Moram pa reči, da me cela razprava, ki se poskuša gibati v smer pravnih
                  argumentov, v smer razmišljanja o sistemu, v nekem smislu preseneča. Jaz sem doma
                  oziroma bolje rečeno moja družina je doma z Gorenjskega in šel sem pogledat na
                  blejski grad, tam je namreč razstavljena kopija dokumenta, kako je cerkev prišla
                  do gozdov na Jelovici, Mežakli in na Pokljuki. To se je dogajalo z večjimi
                  darilnimi listinami na prelomu prejšnjega tisočletja. In sicer je cesar Henrik I.
                  dal te gozdove skupaj z vasmi, gradovi in ljudmi v last briksenškim škofom,
                  Brüksen na Južnem Tirolskem, v odkup duše svojega prednika Otona I. in kraljice
                  Kunigunde. Sedaj ne bom govoril o tem, da je vprašljivo, če je bila ta kupnina
                  plačana, ampak bom rekel nekaj drugega. Tuj vladar je dal tujim škofom gozdove v
                  last in posest. In ta element se vleče do današnjih dni. Ko je cerkev zadnjič
                  prodajala gozdove v Avstroogrski, jih je morala prodati s soglasjem rimskega
                  papeža. Tudi pri fevdalni lastnini, pri lastnini veleposestnikov, ki naj bi se
                  vračala grofom Atensom, Turnom in podobnim, gre za tuje fevdalce, ki so imeli
                  slovensko državljanstvo samo v kakšnem od zgodovinskih trenutkov, takrat ko jim je
                  to odgovarjalo zaradi lastninskih razmer - in morda bodo imeli zopet sedaj.</p>
               <p>Zato menim, da je predlog, da se zadeva za določeno obdobje zamrzne in da se o
                  njej z vseh zornih kotov, predvsem pa s pravnih in sistemskih aspektov, dodobra
                  razmisli, povsem na mestu. Zdelo bi se mi, da bi naredili velik greh, če hočete,
                  da uporabim ta izraz, proti slovenskem ljudstvu, če bi na kakršen koli način
                  obnavljali lastnino, ki je po svojem poreklu tuja in fevdalna.</p>
            </sp>
            <sp xml:id="SDZ1-Redna-36-1995-12-13.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miroslav Mozetič ima repliko in pa še gospod Ignac Polajnar.
                  Gospod dr. Franc Zagožen, imate repliko? Gospod France Bučar bo imel tudi repliko.
                  In gospod Ivan Oman.</p>
            </sp>
            <sp xml:id="SDZ1-Redna-36-1995-12-13.sp72">
               <speaker>MIROSLAV MOZETIČ:</speaker>
               <p>Gospod Anderlič. Mene sploh ne zanima, koliko je kdo sprožil, mene zanima samo,
                  zakaj jih ni sprožil. Tudi na osnovi te določbe, ki ste jo napisali v vaš predlog,
                  zaradi tega ne bo državni, ali pa ne vem kdo, tožilec ali pa kdo drug nič več
                  sprožil. Če je on dolžan sprožiti, je dolžan in ima pravico naj sproža. To ni moj
                  problem. Jaz mu nisem rekel, da ne sme sprožati. Tudi tega ne morem, kvečjemu bi
                  mu to lahko rekla pravosodna ministrica ali pa Vlada. Oni na nek način določajo
                  oziroma oni jih imenujejo. Še nekaj sem mislil, ampak ne bom, ker razprava moja,
                  vaša, pač vsak ima svojo. Tudi ko ste govorili, če so bile krivice storjene, bi pa
                  lahko tako, pa tako. Nekaj bi vrnili, nekaj ne. Spet ste nekaj določali, kaj bi
                  vrnili, kaj ne bi vrnili. Tisto, kar je bilo vzeto!</p>
               <p>In tudi beseda <q>"kraja"</q>, gospod Kocijančič. Vprašajte ljudi. V moji družini, ki
                  nikoli ni nič imela, ni bilo nič vzeto. Ampak vprašajte tiste, ki so jim vzeli, pa
                  vam bodo oni povedali, da je bil čudovit zakon, pravičen zakon, vendar je vzel, je
                  ukradel. Na osnovi zakona, v redu. Zakonita kraja, državna kraja, kakor koli. Tudi
                  zakonite umore, državne umore, vse to imamo. In zakon, ki ne temelji na
                  spoštovanju človekovih pravic, ena temeljnih pravic je tudi pravica do lastnine,
                  je krivičen. Pa mu lahko rečete kakor koli. Zakon, kateri koli. Pa tudi mi, ki
                  sprejemamo, določeni, takšen zakon. Če zakon ne temelji na spoštovanju človekovih
                  pravic - med drugimi, bom spet ponovil, je lastninska pravica - je krivičen.
                  Krivičen! Greh proti slovenskemu ljudstvu. Zgodovina bo povedala. Jaz nobenega ne
                  obtožujem, tudi jaz sem mlad, in tudi nisem rekel, da je katerakoli stranka pri
                  katerikoli stvari; jaz sem govoril o državi! Ko govorim o državi, o državnih
                  organih nikoli ne mislim na nobenega človeka. Nikoli! Če hočemo govoriti na ta
                  način. Tisti pa, ki hoče ljudi sem vstavljati, naj jih vstavlja. Jaz ne bom imel s
                  tem nobenih težav.</p>
            </sp>
            <sp xml:id="SDZ1-Redna-36-1995-12-13.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ignac Polajnar. Za njim bo na vrsti za repliko
                  gospod dr. Franc Zagožen.</p>
            </sp>
            <sp xml:id="SDZ1-Redna-36-1995-12-13.sp74">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Poslanke in poslanci, predstavniki Vlade! Tule je
                  bila beseda o tujih lastnikih in gospodarjih povezana seveda s cerkvijo. In potem
                  se je navezovalo na posest grofov in tako naprej. Gospodu Kocijančiču bi le rekel,
                  ali bi ga vsaj vprašal: ali je katoliška cerkev v Sloveniji ta hip še vedno tujka,
                  ali pa je vendarle to cerkev, ki je zrasla v slovenskem narodu, ne glede na to,
                  kje ima svojega vrhovnega predstojnika? In povezovati grofe Turne, in ne vem
                  katere še, s cerkvijo, se mi zdi, da je tudi nekoliko na silo, če ne še kaj
                  drugega. Hvala lepa.</p>
            </sp>
            <sp xml:id="SDZ1-Redna-36-1995-12-13.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen ima besedo, za njim bo na vrsti gospod dr.
                  France Bučar. Vse so še replike. Ali imate vi tudi repliko, gospod? Ja, ko pride
                  na vrsto. Tokrat so replike. Izvolite, za repliko, ali ne?</p>
            </sp>
            <sp xml:id="SDZ1-Redna-36-1995-12-13.sp76">
               <speaker>DR. FRANC ZAGOŽEN:</speaker>
               <p>Ne, gospod podpredsednik, jaz bom hkrati si vzel tudi pravico do - .</p>
            </sp>
            <sp xml:id="SDZ1-Redna-36-1995-12-13.sp77">
               <speaker>PODPREDSEDNIK DR. LEV KREFT:</speaker>
               <p>Tega pa ne morete! Samo repliko lahko imate! Ker je za repliko prijavljenih še
                  vrsta drugih. Z razpravo boste prišli pa na vrsto naslednji, ko bo replik
                  konec.</p>
            </sp>
            <sp xml:id="SDZ1-Redna-36-1995-12-13.sp78">
               <speaker>DR. FRANC ZAGOŽEN:</speaker>
               <p>Verjetno prihodnji teden, a ne?</p>
            </sp>
            <sp xml:id="SDZ1-Redna-36-1995-12-13.sp79">
               <speaker>PODPREDSEDNIK DR. LEV KREFT:</speaker>
               <p>Če boste tukaj - ja! Besedo imate za repliko. Izvolite! Razprava pa, ko pridete na
                  vrsto. Ni mogoče drugače delati!</p>
            </sp>
            <sp xml:id="SDZ1-Redna-36-1995-12-13.sp80">
               <speaker>DR. FRANC ZAGOŽEN:</speaker>
               <p>Težko je tako voditi razpravo najbrž. Repliciral bi lahko seveda mnogim. In
                  mislim, da bom zelo kratek. Raje se bom še tej repliki odpovedal in pač nekaj dni
                  čakal na razpravo, če mislite, da je te vrste razprava produktivna. Rekel bi samo
                  to gospodu Kocijančiču <stage>(morda bom s tem še kakšno repliko
                     spodbudil)</stage>. Ne samo za ukradeno; ko se je kradlo, se je pogosto najprej
                  ubijalo. Tako so te stvari šle. S tem zakonom, ki je predlagan, in z amandmaji,
                  seveda nam to ni v čast. Tudi zakon o denacionalizaciji nam ni v čast, gospod
                  Anderlič! Lahko bi bil bistveno boljši. Moral bi biti namreč tak, da bi država po
                  zakonu morala vrniti premoženje, ki je bilo nekoč tako ali drugače
                  nacionalizirano, ukradeno, ali karkoli rečemo. Ampak ta zakon je naložil
                  upravičencem, da se morajo sami boriti proti državi spet za svojo lastnino, ki
                  pravica do nje najbrž nikoli ne zastara. Zato, kot pravim, ima ta zakon
                  marsikatero pomanjkljivost. Zanesljivo pa ne tiste, ki mu jih očitate. In farsa je
                  to, kar se dogaja že nekaj mesecev tukaj. Farsa za ta državni zbor! In mi se, ne
                  samo smešimo pred Evropo, ampak se blamiramo! Gremo rakovo pot. Nikdar nas ne bo
                  Evropa sprejela takih, če bomo takole razpravljali o tej zakonodaji. Jaz bom
                  kasneje - upam, da bom vsaj še v tem tednu prišel do besede za redno razpravo -
                  tudi povedal, v čem je ta farsa.</p>
               <p>Rekel bi samo, kljub vsem replikam, ki se bodo gotovo ponavljale, poskušajmo
                  zadevo čimpreje končati. Če bi hoteli resno ta problem obravnavati, potem bi
                  morali začeti razpravljati o zaupnici Vladi, ki je edina odgovorna za vse, kar se
                  na tem področju dogaja mimo zakona. Ker je Vlada dolžna za izvajanje zakona. In,
                  če držijo navedbe, ki jih lahko preberemo tukaj v časopisih, koliko naj bi tujcev
                  dobilo nazaj premoženje, potem je seveda prva in edina za to odgovorna Vlada, še
                  posebej nekatera ministrstva. Tukaj tudi sedi gospa ministrica za pravosodje, ki
                  je najbrž za izvajanje tega zakona neposredno odgovorna. Gre za popolnoma jasno
                  kršitev 10. člena zakona. Kako je do tega prišlo, bi najbrž morali zadevo, morda v
                  posebni preiskavi, ugotoviti in povprašati seveda, o verodostojnosti take izvršne
                  oblasti. Vse drugo je pa farsa, čista politična farsa, v skladu s tem, kar pravi
                  gospod Kocijančič, ki ga preseneča pravna argumentacija. On je seveda vajen
                  ideološke argumentacije. Hvala.</p>
            </sp>
            <sp xml:id="SDZ1-Redna-36-1995-12-13.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. France Bučar. Dr. Bučarja ni v dvorani. Besedo
                  ima, repliko gospod Ivan Oman.</p>
            </sp>
            <sp xml:id="SDZ1-Redna-36-1995-12-13.sp82">
               <speaker>IVAN OMAN:</speaker>
               <p>Gospod podpredsednik, spoštovane kolegice in kolegi! Res nekatere moti ta očitek o
                  kraji. Seveda to res ni bila kraja, to je bil rop. To sta dve različni stvari.
                  Ampak to je šlo za rop na podlagi zakona, kakršen je pač bil. Torej roparski
                  zakon. Da bodo stvari jasne, je treba to povedati. Naslednje, javnost se razburja
                  zaradi vračanja gozdov cerkvi. Res, en del javnosti se razburja zaradi tega. Drugi
                  del javnosti se razburja zaradi nevračanja. Ne samo zaradi nevračanja gozdov
                  cerkvi, pač pa zaradi tega, ker se sploh marsikje ne vrača. To je, ali pa razburja
                  se en del javnosti tako, drug del javnosti pač na drug način.</p>
               <p>Vračanje veleposesti. Ne vemo, kaj to je v našem primeru. Kaj je veleposestvo? Ali
                  je definirano? Še malo, pa se nam zna zgoditi, da bi v tem parlamentu dobili
                  predlog zakona o zemljiškem maksimumu. Če bomo šli tako naprej. Če začnemo
                  govoriti o veleposestvih, prosim, ne zagovarjam, da se, ne vem, nekim Turnom in ne
                  vem kaj še vsem daje stotine, tisoče hektarov. Nisem nič o tem govoril. Toda, tako
                  kot se gremo lahko začnemo naš pravni red spreminjati kadarkoli in kakorkoli, ker
                  če se pač tako večina odloči, se pač lahko to počenja. Tale papir upam, da
                  verjamete, da je bel. Samo, če samo eden več kot polovica trdi, da je črn, potem
                  je najbrž črn. To se seveda v politiki da počenjati. In na ta način lahko pridemo
                  do novega načina omejevanja posesti.</p>
               <p>Zdaj, ta predlog amandmaja, ki smo ga zdaj dobili, govori o tem, da se za tri leta
                  zadrži vračanje. Ne vem, kaj bo pa po treh letih. Če do sedaj ni nekih dokumentov,
                  ne vem česa, kaj bo pa čez tri leta. Torej, stvar je neresna, neresen pristop
                  oziroma hudo, hudičevo resno se dogaja v tej politiki.</p>
            </sp>
            <sp xml:id="SDZ1-Redna-36-1995-12-13.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo repliko? Gospod Miran Potrč, izvolite.</p>
            </sp>
            <sp xml:id="SDZ1-Redna-36-1995-12-13.sp84">
               <speaker>MIRAN POTRČ:</speaker>
               <p>Hvala lepa. Mojih temeljnih stališč mi ni treba razlagati, kdor jih pozna, jih
                  pozna, povedal sem jih že vsaj stokrat v tem Državnem zboru in tudi javno. Ampak,
                  rad bi na naslednje stvari opozoril. Bom uporabljal besede, ki se tukaj dosti
                  uporabljajo. Meni se zdi res, bi rekel, norca delati iz druge strani ali pa iz
                  samega sebe, če danes nekateri zveličavno trdijo, kako bi bili pripravljeni zakon
                  spremeniti, kako vztrajajo na tem, da se zakon mora izvajati, kako morda zakon res
                  ni idealen, kako je treba zagotoviti, da bo država funkcionirala - kadar jim paše,
                  da se nemogoč zakon izvajati ne da. Drage gospe in gospodje, imeli smo priliko
                  razpravljati o zakonu in zakon je bil 1991. leta v takšnem besedilu, ki je neumno,
                  izsiljen. Imeli smo priliko o zakonu o spremembah razpravljati. Dobil je 13
                  glasov, 13 glasov. Kar mene zadeva, pojdite gledat stenograme. Jaz sem vedno
                  rekel, da ne trdim, da so vsi predlogi dobri, ampak da je treba razpravo o zakonu
                  odpreti, če hočemo eno samo spremembo zagotoviti. Vsi ste trdili, kako bi bilo
                  fino to narediti in danes spet pravite. Vsi ste glasovali proti temu, tudi mnoge
                  stranke, ki danes soglašajo, da je treba stvari spremeniti, ampak do novih
                  spoznanj je prišlo. Govoriti, da naj Vlada poskrbi kot edina za izvajanje zakona.
                  Ja, tudi jaz sem mnenja, da bi Vlada lahko storila več. Drži. Tudi jaz sem tega
                  mnenja, to tudi sem večkrat rekel, samo na njo valiti krivdo, ko se je štiri leta
                  ustvarjalo z desne strani politično vzdušje, da je vsak, ki postavi en sam problem
                  v izvajanju zakona, najmanj kar je, boljševik, če ne novi tat. Tako ste ustvarjali
                  vzdušje. Nihče ni smel o tem spregovoriti. Dam vam članke, ker se je postavilo
                  konkretno vprašanje, da marsikaj ni v redu, kako smo bili proglašeni. Danes
                  počenjate enako. Ne se torej sprenevedati. Meni je žal, ker sem se oglasil, samo
                  treba je to povedati pred tem državnim zborom.</p>
               <p>Imamo priliko, da začnemo določene stvari spreminjati. Če ne želimo, jih ne bomo.
                  Da jih delamo na čuden način? Točno. Delamo jih preko načina moratorija zaradi
                  tega, ker si nihče ne domišlja, da bi bilo mogoče v tednu dni te probleme rešiti.
                  Če jih nismo bili pripravljeni v štirih letih, jih tudi v tednu dni ne bomo. Morda
                  bo zdaj pritisk javnosti, ki je tistim, ki mislijo, da je zakon o
                  denacionalizaciji vse zveličavno, le dosegel, da bomo vsaj v nekaterih točkah, ki
                  so tukaj zahtevane, zakon počasi spremenili. In zato je potrebno, da tožilec dobi
                  odločbe, ker jih ni hotel imeti. Zato je potrebno, da ministrstva, kmetijstvo in
                  gozdarstvo, okolje in prostor, gospodarstvo in vsa, ki so drugostopenjski organi,
                  dobijo odločbe, da zahtevamo, ker jih niso želela dobiti. Ker tudi ministrstva nam
                  dajo odgovor: ne vemo, ne moremo, nimamo podatkov. Naj jih dobijo in naj na drugi
                  stopnji po svoji odgovornosti ocenijo, ali so dolžni kaj narediti ali niso
                  naredili. In naj se gre v kriterije za revizijo. Brez tega bomo, drage gospe in
                  gospodje, delili premoženje, in to tujcem; brez tega bo prišlo, kot vi trdite, do
                  odlivanja kapitala v tujino; brez tega bo prišlo, kot vi trdite, do nove kraje
                  družbenega premoženja in do vseh podobnih reči. In o tem, kot pravite, gospod
                  Zagožen je rekel, je mogoče teden dni razpravljati. Res je, mogoče je in kdor to
                  želi, lahko dela, jaz sicer ne želim, ampak če bodo besede, kakršne so
                  uporabljene, uporabljane še naprej, se bom pač na žalost tudi jaz za repliko in za
                  razpravo oglašal. Sicer bi mi bilo pa ljubo, če bi odločali in če ne bi poskušali
                  svojega obraza braniti pred javnostjo na tem kočljivem problemu, ko bo cel pas,
                  cel pas slovenskega obmejnega področja, cel pas, od Prekmurja pa do Gorenjske več
                  ali manj postal počasi v lastnini tujcev. Ali to želite? Izvolite, dajte to
                  narediti.</p>
            </sp>
            <sp xml:id="SDZ1-Redna-36-1995-12-13.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ivan Oman. Za repliko pa sta se javila še gospod
                  Ivo Hvalica in gospod Franc Potočnik ter gospod Miroslav Mozetič.</p>
            </sp>
            <sp xml:id="SDZ1-Redna-36-1995-12-13.sp86">
               <speaker>IVAN OMAN:</speaker>
               <p>Spoštovani! Vseeno moram povedati, da seveda z zakonom, kakršen je in velja,
                  nikoli nisem bil in nisem zadovoljen. Sem pa absolutno proti temu, da se spreminja
                  v sredi procesa njegovega izvajanja. Ne more veljati za en del upravičencev
                  drugačen kot za drugi del. V tem je ves problem. Marsikdo v tem parlamentu ve, da
                  nisem in zakaj nisem zadovoljen s tem zakonom in sem tudi že poslušal očitke
                  zaradi svojih izjav o tem.</p>
               <p>Zdaj pa glede teh, ne vem, tistih hektarjev, kjer bodo lastniki tujci. Jaz nisem
                  za to, da tujci dobijo ta zemljišča. Ampak, če jih bodo dobili, bodo morali
                  gospodariti s temi zemljišči tako kot določa zakon, ki velja v tej državi. Enako
                  kot za vse druge in ne bodo, pač teh gozdov ne bodo odnesli ven, bodo ostali
                  tukaj. Torej zemlja se ne bo razprodala - svet ali slovenska zemlja.</p>
            </sp>
            <sp xml:id="SDZ1-Redna-36-1995-12-13.sp87">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivo Hvalica. K repliki se je še dodatno javil gospod Feri Horvat
                  in gospod Tone Peršak.</p>
            </sp>
            <sp xml:id="SDZ1-Redna-36-1995-12-13.sp88">
               <speaker>IVO HVALICA:</speaker>
               <p>Hvala. Spoštovani! K repliki sem se javil zaradi nepojmljivega izraza, ki je bil
                  tu izrečen s strani gospoda Potrča - neumen zakon iz leta 1991. Ob tem bom najprej
                  rekel, da zavračam vsakršne špekulacije, da bi mešali v tej zadevi jabolka in
                  hruške, to se pravi, enačili cerkev z veleposestniki, tujci itd, graščaki, ki se
                  vračajo, ali grofje, kakor hočete. Vi ste sedaj umetno razširili manevrski
                  prostor, da bi dosegli željeni cilj. Ampak vrnimo se k temu neumnemu zakonu, kot
                  vi pravite. To je bil eden prvih osamosvojitvenih zakonov, ponos te nove države.
                  Vi ste kot predsednik samozvane skupščine podpisovali neumne zakone. Zbrali ste
                  jih cel kup in mene bi bilo sram nekaj takega reči. Vi ste podpisovali takšne
                  neumnosti, da se to ne da povedati. Vi ste delali škodo slovenskemu narodu. Kdo
                  vas je izvolil? Prve slovenske volitve smo vendar imeli 8. in 22. aprila leta
                  1990. Vi ste bili predsednik samozvane skupščine in danes si upate to trditi za
                  zakon, ki bo eden prvih osamosvojitvenih zakonov in ki je bil sprejet v tej prvi
                  demokratični - takrat - skupščini, sedaj parlamentu, naj bi bil neumen. Kaj pa
                  vaši diktatorski zakoni? Kaj so bili to? Da vas ni sram. Hvala.</p>
            </sp>
            <sp xml:id="SDZ1-Redna-36-1995-12-13.sp89">
               <speaker>PODPREDSEDNIK DR. LEV KREFT:</speaker>
               <p>Hvala. K repliki se je takoj prijavil še gospod Janez Jančar, ki bo pa dobil
                  besedo šele, ko bo prišel na vrsto. Besedo za repliko ima gospod Franc Potočnik,
                  za njim ima repliko še gospod Miroslav Mozetič, gospod Feri Horvat, gospod Tone
                  Peršak in gospod dr. Ciril Ribičič.</p>
            </sp>
            <sp xml:id="SDZ1-Redna-36-1995-12-13.sp90">
               <speaker>FRANC POTOČNIK:</speaker>
               <p>Replika gospodu Potrču. Gospod Potrč je rekel, da je bil leta 1991 zakon o
                  denacionalizaciji izsiljen. Ta zakon je bil sprejet v trodomni skupščini, in v
                  Zboru združenega dela so imeli - takrat so se še tudi uradno imenovali - komunisti
                   večino, ki so do konca zavirali zakon o privatizaciji. Ker pa naj bi bilo med
                  njimi tudi nekaj takih, ki naj bi z denacionalizacijo pridobili stvari, niso
                  zavrli zakona o denacionalizaciji. To ni bilo nobeno izsiljevanje. Bil je po
                  normalni proceduri, kot je pač bila predpisana za tridomno skupščino s takratnim
                  poslovnikom, sprejet.</p>
               <p>Drugače bi pa rekel naslednje. Ne vem, kdo je pisal zakon. Ali ga je pisal
                  pravnik, ali ga je pisal kdo drug, samo je dilitantsko napisan. Poglejte,
                  napovedni stavek tega amandmaja in potem drugo in tretjo alineo, kako se strinja s
                  tem, kako to spada skupaj. Sploh ne spada.</p>
               <p>Drugič, zdi se da predlagatelji zelo pogosto spreminjajo mnenja - z ene strani na
                  drugo. Tukaj piše: <q>"Za dobo treh let se zadrži izvajanje 27. člena"</q>. V
                  obrazložitvi pa piše: <q>"Želimo le doseči 2 letni odlog."</q> Kako gre to skupaj? Ta
                  zakon ni resno pripravljen in bom glasoval proti tem amandmajem in zakonu.</p>
            </sp>
            <sp xml:id="SDZ1-Redna-36-1995-12-13.sp91">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Miroslav Mozetič. Za njim bo imel repliko gospod Feri
                  Horvat. Potem so pa prijavljeni še štirje k replikam. Izvolite.</p>
            </sp>
            <sp xml:id="SDZ1-Redna-36-1995-12-13.sp92">
               <speaker>MIROSLAV MOZETIČ:</speaker>
               <p>Sicer se nisem čutil nagovorjenega, ampak kljub vsemu bom odgovoril - ker nočem
                  replicirati v tem smislu na meglo, ki se želi trositi, se mi zdi brez potrebe -
                  samo na eno stvar, ker sem bil tudi jaz takrat proti temu, da se zakon spreminja.
                  Bilo je več poročil o izvajanju zakona, vendar se pa ne spominjam, da bi Vlada
                  prišla s predlogom za spremembo tega zakona. Tega se pa ne spominjam. Poročila so
                  bila, določene težave so bile. Tovrstna težava, ki se je danes tu pojavila - do
                  včeraj je ni bilo - tako da Vlada s temi stvarmi ni prihajala. Prišla je ta pobuda
                  državljanov oziroma ste jo vi sopodpisali, da je šla naprej, vendar kot vem, Vlada
                  ni prišla s takim predlogom. Zdaj očitati na nek način, kot ste proti temu, da bi
                  se zakon popravil. Ob tem, da bi morali še nekaj. Prej sem povedal datum, kdaj je
                  bil zakon sprejet. Zakon bi moral biti že davno izveden in zdaj, ko se ugotavlja,
                  da ni bil izveden, ne iz teh razlogov, da se ga ne da izvesti, ampak verjetno se
                  ga noče na marsikaterem področju, zdaj bi radi naredili nek moratorij, čez 4 leta
                  moratorij, čez 3 leta bi potem morda ugotovili, kaj se, ne vem, v treh letih se
                  marsikaj lahko zgodi. Potem bi enostavno lahko sprejeli takrat nek zakon, da
                  razveljavimo nekaj zakonov, ki so bili sprejeti leta 1990 ali pa morda, da ponovno
                  uveljavimo zakon, ki je bil sprejet leta 1946, ki je razveljavil vse zakone od
                  prej. Enostavno uvedemo ponovno stari jugoslovanski sistem.</p>
            </sp>
            <sp xml:id="SDZ1-Redna-36-1995-12-13.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Feri Horvat ima repliko. Za njim bo na vrsti gospod Tone Peršak
                  z repliko. Da, boste  prišli na vrsto, gospod Sašo Lap, ko pridete na vrsto.
                  Izvolite, gospod Feri Horvat.</p>
            </sp>
            <sp xml:id="SDZ1-Redna-36-1995-12-13.sp94">
               <speaker>FRANC (FERI) HORVAT:</speaker>
               <p>Nekateri razpravljavci ali pa večina do zdaj v repliki so me spodbudili k temu, da
                  res podprem te amandmaje, kajti poglejte, to kar pravi gospod Oman, da tujci tudi
                  če dobijo nazaj po tem zakonu, ne bodo teh gozdov odnesli. Zdaj bi vas pa spomnil
                  na to, kako smo zelo občutljivi tudi v tem zboru - in prav tisti, ki zagovarjate,
                  da se ta zakon striktno izvaja - na predlog za spremembo ustave, ko naj bi
                  omogočili tujcem, da bi lahko kupili za drag denar nepremičnine in tudi zemljišča
                  in sem prepričan, da če bi jih kupili za drag denar, da bi tudi mnogi dobro
                  gospodarili z njimi. Tam smo pa zelo proti. In prehajamo tudi v kolizijo z
                  Evropsko unijo zaradi tega in je to ena od ovir, da bi hitreje šli v Evropsko
                  unijo.</p>
               <p>Drugo, ko pravi kolega Hvalica, zakon, ki je bil tako dober, pa ga hvali. Samo,
                  priznajmo si, da je nekaj težav, o katerih zdaj beremo, kaj se dogaja, da ne
                  nastaja samo zaradi nedoslednega izvajanja zakona, ampak tudi zaradi rešitev v tem
                  zakonu, ki pa nismo imeli volje, skupaj z Vlado, da bi jih spremenili. Dejstvo je,
                  da so te nekatere rešitve, glede načina vračanja v naravi, upnikom v primerjavi z
                  drugimi državami v tranziciji. In zato zdaj do teh pojavov in do teh težav
                  prihaja.</p>
               <p>In končno, ko Vladi očitamo odgovornost, jaz se strinjam, kolegice in kolegi, ko
                  pravite, da je Vlada najbolj odgovorna za stanje v državi in tudi za izvajanje
                  tega zakona oziroma za njegovo neizvajanje. Poudarjam, Vlada ne posamezni resor,
                  ne samo resor za pravosodje ali pa drugi posamezni resorji. Vlada predvsem zato,
                  ker ni odreagirala pravočasno na nepravilnosti, na nedoslednosti, na napake v
                  izvajanju, o katerih beremo, tudi o teh vračanjih tujcem in predvsem, ker ni imela
                  dovolj korajže, da bi pravočasno sama predlagala določene spremembe tega
                  zakona.</p>
               <p>In na koncu, rajši se odločam za manjše zlo, kot je recimo ta amandma in moratorij
                  in za to, da se lahko pripravijo tu določene korekture zakona in pa tudi, da se
                  država pripravi na korektnejše izvajanje tega zakona, kot pa da rinemo v to, da bo
                  še več Slovencev šlo za hlapce na lastni zemlji, v lastni domovini, na zemlji, ki
                  bo v lastništvu tujcev. To pa mislim, da je najslabša varianta. In v teh dneh me
                  je ustavljalo dosti ljudi na cestah, ki so spraševali, ali boste vendar kaj
                  naredili, ko so brali in na televiziji gledali informacije o vračanju zemlje
                  oziroma gozdov tujcem. Hvala.</p>
            </sp>
            <sp xml:id="SDZ1-Redna-36-1995-12-13.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Tone Peršak, za njim bo na vrsti gospod Janez
                  Jančar. Prijavljeni za replike pa so še gospodje Sašo Lap, dr. Ciril Ribičič in
                  dr. Janez Podobnik. Izvolite.</p>
            </sp>
            <sp xml:id="SDZ1-Redna-36-1995-12-13.sp96">
               <speaker>ANTON PERŠAK:</speaker>
               <p>Jaz, spoštovane poslanke in poslanci, tudi repliciram gospodu Potrču, čeprav
                  mogoče na nekoliko drugačen način, kot drugi. Najprej bi rad povedal, da se jaz s
                  težnjo zakona, ki sta ga vložila gospod Jelinčič in gospa Dobrajčeva,
                  strinjam.</p>
               <p>Ni pa mogoče iti mimo pomislekov pravne narave, ki jih je povedal gospod Bučar.
                  Rad bi povedal tudi to, da sem praviloma, razen enkrat, to ona dva vesta, glasoval
                  proti temu, da se obravnava zakona odloži, pa prestavi na naslednjo sejo. Zato,
                  ker sem mislil - in mislim, da sem imel prav - da je prav, da bi se ta zakon
                  obravnaval, pa četudi bi se eventualno v zboru zavrnil, zaradi dogovorov v
                  koaliciji; ker mislim, da vso to juho je pa skuhala koalicija, in s svojimi
                  špekulacijami in dogovori. Bi bilo prav, da bi se zakon obravnaval, se mogoče
                  zavrnil, bi se opozorilo na probleme, ki so zdaj že realizirani. Grofje Turni so
                  menda že dobili gozdove. Tudi cerkev je ponekod že dobila gozdove. Jaz se pa ne
                  strinjam, da jih dobivajo! Tako v enem kot v drugem primeru. Zakaj? Ne gre samo za
                  to, da se obnavlja fevdalna posest, da pač nekdo dobi toliko in toliko tisoč
                  hektarjev gozdov. Gre za to, da se bodo v dolini, kot je Mežiška dolina ali pa tam
                  okrog Nazarij, po vsebini obnovili tudi odnosi. Kajti, če bo nekdo imel 6.000
                  hektarjev gozdov, bo prebivalstvo v tistem kraju po logiki razmer postavljeno v po
                  vsebini isto situacijo do njega, kot je bilo pred sto, dvesto leti. In to je za
                  leto 1995 najbrž nesprejemljivo. Če to zakon o denacionalizaciji omogoča, potem je
                  to seveda problem in bi dejansko bilo treba poseči v zakon o
                  denacionalizaciji.</p>
               <p>Mislim pa, da je temeljni problem - in tu je replika gospodu Potrču - v tem, da se
                  je ta diskusija odlagala, in da je Vlada oziroma da so upravni organi dopuščali,
                  da so postopki tekli, kot so tekli. Vsi beremo o tem zelo jasne informacije, da so
                  ti postopki bili nekorektni, da so bili sporni, tako kar zadeva dokazovanje in
                  pridobivanje državljanstva, da so bili sporni kar zadeva samo ugotavljanje
                  upravičenosti do lastništva, sporni glede tega, ali je kdo dobil odškodnino ali je
                  ni dobil v drugi državi, ali je imel pravico do nje, pa jo je izkoristil, ali je
                  ni izkoristil. Zakon pravi, da če je imel možnost dobiti odškodnino, že ni
                  upravičenec - in tako naprej. In to je, dragi kolegi, povzročeno s tem, da smo to
                  temo deset mesecev, ali pa enajst mesecev, ali pa dvanajst mesecev vlekli na tak
                  način, kot smo jo vlekli. In zaradi tega si ta Vlada zasluži nezaupnico. In tisti
                  ljudje tam v Mežiški dolini bi ji jo najbrž tudi dali - nezaupnico.</p>
               <p>Rad bi povedal, da smo - kolegica iz poslanske skupine je, mislim, da pred
                  desetimi meseci postavila poslansko vprašanje v zvezi s preverjanjem teh podatkov
                  in dokazov o upravičenosti, ali ne. In niti odgovora, kolikor vem, pravzaprav ni
                  dobila. Vsaj pravega ne, kaj šele, da bi se karkoli premaknilo. In pri tem se
                  sprašujem tudi to, ker smo zadnje čase tarča nekaterih polemik s strani Društva
                  razlaščencev. Zanimivo je to, da se postopki - vsaj vtis je tak - v mnogih
                  primerih, ko gre za kakšen hektar njive, za kakšnega slovenskega kmeta, pa zelo
                  vlečejo! Neprimerno bolj pravzaprav, kot se vlečejo nekateri postopki pred teh 100
                  tisoč hektarskih in tako naprej, primerih, pa so veliko manj sporni, ali pa so
                  sploh nesporni. In zakaj? Sam sicer mislim, da so najbrž tudi kakšne politične
                  špekulacije, morda kdo računa, da ga bo kakšen aristokrat v kakšnem evropskem
                  parlamentu podprl pri kakšni slovenski prošnji. Ampak, seveda so te špekulacije
                  zelo, bom rekel, na trhlih nogah, ker kakšne posebne ljubezni do nas najbrž ne
                  gojijo; razen seveda do gozdov. Hvala.</p>
            </sp>
            <sp xml:id="SDZ1-Redna-36-1995-12-13.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Jančar, naslednji bo na vrsti gospod Sašo
                  Lap.</p>
            </sp>
            <sp xml:id="SDZ1-Redna-36-1995-12-13.sp98">
               <speaker>JANEZ JANČAR:</speaker>
               <p>Hvala lepa za besedo. Gospod Hvalica, da so bile volitve leta 1990 se morate
                  zahvaliti predvsem LDS, Združeni listi najprej                  </p>
               <p>...<stage>(Smeh v dvorani.)</stage>...</p>
               <p>Gospodje, ki se smejete, kje ste pa bili? 30 let ste se skrivali. Krščanskim
                  demokratom pa je vendarle tole potrebno povedati. Revitalizacija, Mencingerjev
                  zakon je bil pripravljen, pa ga je gospod Peterle takrat ustavil, ne vem zakaj.
                  Poglejte, velikokrat smo ga popravljali, zakaj ne bi še tega zakona nekoliko
                  popravili? Saj jaz vem, da zdaj vsi bi radi - Turnom ne bi dali nazaj, cerkvi
                  dajmo pa vse. To vendar ne gre. Dajmo to zakonodajo pripraviti takšno, da bo se
                  <q>"šikala"</q>, da bo držala.</p>
               <p>Poglejte, vsak obrtnik mora voditi knjige, cerkvi tega ni potrebno. Vi ste vsi z
                  veliko pomočjo tudi kakšnih drugih strank v tem parlamentu nasprotovali tistemu
                  amandmaju, ki sem ga dal na Računsko sodišče. Finančni predpisi morajo veljati za
                  vse, ne le za obrtnike, za cerkev pa ne! Jaz moram reči, da dvomim v to, da je tam
                  notri vse čisto. Tam se lahko enako pere. Poglejte Litostroj. Jaz sem vas pred
                  štirimi meseci iz tega odra opozarjal, da če bo Duhovnik kupil Litostroj za 21
                  milijonov. <q>"Nikome ništa!"</q> Gospod Rejc, ki vsako stvar tako rad obdela, Litostroj
                  pušča gladko malo skozi.</p>
               <p>Jaz moram reči, bom vsako stvar podprl in bom podprl ta zakon z vsemi vloženimi
                  amandmaji, ki bodo izboljšali, naredili red, da bomo šli tudi revizije
                  narediti.</p>
               <p>Jaz sem v časopisu bral, da smo v Kranju dali nekaj nazaj, kar sploh cerkveno ni
                  bilo. Pa v Ljubljani tudi, gospa Simšičeva pravi. Pa vendar dajmo narediti red;
                  tudi za cerkev to velja. Jaz razumem, da nekateri pravijo, da je bila krivica
                  narejena, ampak ta država tega ni delala. Ne meni očitati, jaz nisem ničesar
                  nikomur vzel. Ampak, moji otroci in vsi, ki smo tukaj in otroci tudi zunaj hodijo
                  in vsi, ki zdaj študirajo, bodo plačevali te dolgove. <stage>(pripomba iz
                     klopi.)</stage></p>
               <p>Kakšnih 50 let, če bi bilo 50 let. Če takrat ne bi bilo izdajalcev, bi si oblast
                  razdelili. Pa ne moremo dati izdajalcem oblasti v roke. Hvala lepa.</p>
            </sp>
            <sp xml:id="SDZ1-Redna-36-1995-12-13.sp99">
               <speaker>PODPREDSEDNIK DR. LEV KREFT:</speaker>
               <p>Gospod Sašo Lap ima repliko, za njim bo na vrsti gospod dr. Ciril Ribičič.
                  Izvolite. Ste že na spisku gospod Oman, ampak spisek je dolg. Se ne da
                  pomagati.</p>
            </sp>
            <sp xml:id="SDZ1-Redna-36-1995-12-13.sp100">
               <speaker>SAŠO LAP:</speaker>
               <p>Hvala za besedo gospod podpredsednik. Gospod Potrč, pred kakšne pol ure, pred pol
                  ure, ste se ujeli v lastno zanko. Ko ste govorili o delitvi premoženja tujcem -
                  točno tako ste rekli - sem pomislil o delitvi, na delitev državljanstva tujcem.
                  Jaz bi bil presrečen, če bi s tako hitrostjo, kot poteka proces denacionalizacije,
                  potekal proces pridobivanja državljanstva Neslovencem, ker bi jih bilo danes samo
                  50.000, ker vemo, da je tretjina denacionalizacijskih postopkov, približno
                  tretjina, rešenih, dve tretjini še čaka. Torej bi dve tretjini po tej analogiji
                  Neslovencev še vedno čakalo na državljanstvo. Nad tem se dajte zamisliti.</p>
            </sp>
            <sp xml:id="SDZ1-Redna-36-1995-12-13.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod doktor Ciril Ribičič ima repliko, za njim bo na vrsti gospod
                  Janez Podobnik.</p>
            </sp>
            <sp xml:id="SDZ1-Redna-36-1995-12-13.sp102">
               <speaker>DR. CIRIL RIBIČIČ:</speaker>
               <p>Hvala. Spoštovani! Predvsem bi rad repliciral gospodu Hvalici.</p>
               <p>Prej naj rečem samo to, da so seveda upravičeno opozarjali na odgovornost Vlade
                  tisti, ki so opozarjali na to, da bi Vlada lahko tudi marsikaj preprečila, med
                  drugim tudi predlagala spremembo zakona. Moram pa opozoriti na to, kar je kolega
                  Potrč tukaj že povedal. Predlog za spremembo zakona je tukaj bil podan, pa ni
                  dobil podpore. Na neki zelo splošen, pavšalen način so bile zavrnjene kakršnekoli
                  možnosti za spremembo tega zakona. Danes je v široki javnosti, pa prepričan sem
                  tudi v tem državnem zboru prevladalo prepričanje, da je ta zakon treba popraviti.
                  Mislim, da je dosti velika enotnost, da ga je treba popraviti v tisti točki, ki
                  omogoča, da bi tujci pridobivali ogromno, bom pač rekel, veleposest. Mi smo tudi
                  poizkusili te amandmaje definirati, kje je tista spodnja meja za veleposest, 200
                  hektarjev. To se pravi, da je treba pač odgovornost tistih, ki so neupravičeno, ki
                  zdaj priznajo, da so neupravičeno preprečevali in zadrževali spremembo zakona, pač
                  tukaj izpostaviti. In ta odgovornost je bila na večini v tem Državnem zboru, ne na
                  morda kakšnih zelo glasnih majhnih obrobnih strankah s po nekaj poslanci.</p>
               <p>Oglasil sem se pa zaradi druge stvari. Profesor doktor Bučar, ki je bil tukaj
                  predsednik skupščine in predsednik ustavne komisije, je izrecno rekel, citiram, da
                  je neumna določba ustave, ki se glasi takole: <q>"Država in verske skupnosti so
                  ločene"</q>. Zadnji je v tem parlamentu, od katerega bi pričakoval, da bo rekel kaj
                  takšnega o ustavi, ki je bila sprejeta decembra 1991 pod njegovim vodstvom in to v
                  eni določbi, ki je zapisana v splošnih določbah, pa gospod Hvalica ni nič
                  protestiral. Pač pa je protestiral, ko si je upal kolega Potrč omeniti, da nekaj
                  ni v redu z zakonom o denacionalizaciji. Tukaj gre pač za takšna dvojna merila, na
                  katera sem hotel opozoriti. Bi pa rad opozoril tudi na to gospoda Hvalico in
                  druge, ki bi želeli izpodbijati legitimnost prejšnje skupščine, da je ta prejšnja
                  skupščina v prejšnjem sestavu, trodomnem sestavu sprejela tudi amandmaje, ki so
                  bili temelj osamosvojitve. Mislim na amandmaje iz septembra 1989... Lahko
                  nadaljujem, gospod podpredsednik?</p>
            </sp>
            <sp xml:id="SDZ1-Redna-36-1995-12-13.sp103">
               <speaker>PODPREDSEDNIK DR. LEV KREFT:</speaker>
               <p>Ja, izvolite.</p>
            </sp>
            <sp xml:id="SDZ1-Redna-36-1995-12-13.sp104">
               <speaker>DR. CIRIL RIBIČIČ:</speaker>
               <p>Ugotavljam, gospod predsedujoči, da me motijo pri tem, ko govorim, in kričijo. Jaz
                  ne vem, da bi bila</p>
               <p>takrat Potrčeva skupščina, vem pa, da je od septembra 1989, ko je skupščina
                  enoglasno sprejemala amandmaje, ki so govorili o samoodločbi kot trajni in
                  neodtujljivi pravici, to skupščino vodil Miran Potrč. To ni sporno in podpis pod
                  temi amandmaji je Potrčev podpis.</p>
               <p>Jaz seveda nisem šel za to govornico zato, da bi naprej burkal strasti, ampak
                  zato, da bi opozoril, da se vrača v ta parlament način razprave, ki ga zadnje
                  leto, zadnje leto in pol nismo poznali odkar obstoji velika koalicija. Mislim, da
                  se je stvar začela včeraj z razpravo gospoda Mozetiča o morilski politiki Vlade,
                  ki ji pripada tudi njegova stranka. Mislim, da ta način diskusije ne bo pomagal k
                  razrešitvi. Jaz sem poizkušal na miren in argumentiran način replicirati tistim
                  skrajnostim, ki ne glede na razlike glede vloge cerkve in vračanja lastnine med
                  nami obstojijo. Hvala lepa.</p>
            </sp>
            <sp xml:id="SDZ1-Redna-36-1995-12-13.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janez Podobnik, za njim bo na vrsti gospod Ivo
                  Hvalica. Prijavljen je pa k repliki še gospod Ivan Oman. Potem pa je še pet
                  prijavljenih za razpravo.</p>
            </sp>
            <sp xml:id="SDZ1-Redna-36-1995-12-13.sp106">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Rad bi repliciral gospodu
                  Horvatu. Namreč pri taki razpravi in pri takem načinu razprave se zelo hitro
                  sprevračajo besede in se zelo hitro po svoje interpretirajo stališča posameznih
                  poslanskih skupin. Kdo vrača zemljo tujcem, se sprašujem? Kdo je izdal odločbo,
                  ali je bila že izdana upravna odločba, po kateri naj bi grofi Thurni dobili nazaj
                  gozdove. Slišal sem, kot da je to že narejeno. Kdo je to naredil? Kdo je to
                  naredil? Zato tukaj ponovno na tem mestu izjavljam, da je Slovenska ljudska
                  stranka proti vračanju premoženja tujcem. Nikoli nismo pristali in tudi danes ne
                  pristajamo na vračanje premoženja tujcem. Po veljavnem zakonu o denacionalizaciji
                  tiste fizične osebe, ki so dobile ali imele pravico dobiti odškodnino za odvzeto
                  premoženje od tuje države, niso denacionalizacijski upravičenci. Kako je potem
                  grof Thurn lahko dobil vrnjeno premoženje? Jaz pričakujem, da bo gospa ministrica
                  za pravosodje prišla sem in to povedala. Ona mora na to odgovoriti.</p>
               <p>Naprej. Najpogostejši primeri takih oseb so optanti, ki so se izselili v Italijo,
                  od te države pa tudi prejeli odškodnino za premoženje na območju bivše SFRJ. Če
                  grem naprej, in tu smo zdaj aktualni, Mežiška dolina, isto velja za avstrijske
                  državljane, tu je meddržavna pogodba in tudi nemške državljane, ki so dobili ali
                  imeli možnost dobiti odškodnino za zapuščeno premoženje v Sloveniji od svojih
                  držav. Ravnanje upravnih enot, kajti to odločbo je najverjetneje po obstoječem
                  zakonu podpisal nekdo na upravni enoti, pod katero spada Mežiška dolina in tisti
                  predel, torej ravnanje upravnih enot in sodišč je, če priznavajo takim osebam
                  status denacionalizacijskega upravičenca, v nasprotju z zakonom. Vlada mora
                  ukrepati. Vlada je dolžna po zakonu in ustavi, da ukrepa. Zato pričakujem, da bo
                  ob tem zakonu in ob tem amandmaju nastopila pred Državnim zborom spoštovana
                  ministrica za pravosodje in da se bo ob tem amandmaju, ob katerem se je zdaj
                  razvila ta živahna polemika, oglasil tudi Sekretariat za zakonodajo in pravne
                  zadeve in vendarle strokovno odgovoril na tako težke očitke, ki jih je na ta
                  amandma izrekel profesor doktor Bučar. Hvala lepa.</p>
            </sp>
            <sp xml:id="SDZ1-Redna-36-1995-12-13.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Milan Baškovič je seveda že dolgo prijavljen k razpravi. Prišel
                  bo pa na vrsto šele, ko izčrpamo replike oziroma pojasnila. Jaz bom seveda prosil
                  tiste, ki ste nastopali pri replikah z daljšimi razpravami, da se kasneje, ko
                  pridete na vrsto, če je le mogoče, odpoveste razpravam, za katere ste sicer
                  prijavljeni. Repliko ima gospod Ivo Hvalica, za njim bo na vrsti z repliko gospod
                  Ivan Oman. K repliki pa so se javili še gospa Ljerka Bizilj, gospod doktor
                  Vladimir Topler in gospod Ivo Verzolak. Izvolite.</p>
            </sp>
            <sp xml:id="SDZ1-Redna-36-1995-12-13.sp108">
               <speaker>IVO HVALICA:</speaker>
               <p>Spoštovani! Gospod Feri Horvat, Slovenci naj bi zopet postajali hlapci na
                  posestvih tujcev. Pa kdo o tem govori? Za božjo voljo, preberite si še enkrat
                  predlog zakona, ki je na dnevnem redu 36. seje Državnega zbora. Tu jasno piše,
                  predlog zakona o začasnem delnem zadržanju vračanja premoženja cerkvam in drugim
                  verskim skupnostim oziroma redovom, tu pa niso grofje, razen vračanja sakralnih
                  objektov. Vi ste zmešali zdaj še veleposestnike zraven in zaradi tega to ne
                  vzdrži. Vi ste poskušali s tem bay-passom te zadeve spraviti na manevrsko polje,
                  verjetno zaradi nekih razlogov. Jaz nisem a priori hvalil tega zakona. Ta zakon je
                  bil sprejet, če se ne motim, novembra 1991. leta, jaz sem trdil, da je to bil eden
                  izmed prvih osamosvojitvenih zakonov. Spomnimo se, v kakšnem vzdušju smo takrat
                  živeli v pričakovanju priznanja naše slovenske države, kakšno stanje je vladalo
                  takrat v naši, takrat še negotovi, slovenski državi. In ravno zaradi tega menim,
                  da je bilo sprejetje tega zakona eno izmed bistvenih mejnikov. To je bil začetek
                  graditve pravne države.</p>
               <p>Žal smo po štirih letih še zelo daleč od cilja. Zelo, zelo daleč. Poglejte, mi
                  sami ugotavljamo naslednje, da pravzaprav upravni organi zavlačujejo vračanje
                  nacionaliziranega premoženja, ko gre za Slovence z manjšimi posestmi, tak primer
                  je bil Ptuj, ki je splošno znan, po drugi strani, pa upravni organi pospešujejo
                  vračanje premoženja veleposestnikom, ki niso slovenskega rodu in ki so že prejeli
                  odškodnino za odvzeto premoženje v nekaterih primerih.</p>
               <p>Poglejte, kdo je lahko za to odgovoren? Zato je odgovorno Ministrstvo za
                  pravosodje, ki je pristojni resor pri denacionalizaciji. O tem ni dvoma. In jasno,
                  Vlada Republike Slovenije.</p>
               <p>Zakaj Ministrstvo za pravosodje, ki zna tako lepo sicer plavati, ni opozorilo
                  Državni zbor na pravno praznino, ki je morda nastala, zakaj ni tega naredila
                  Vlada. Predsednika Vlade nismo videli že ne vem koliko časa tu, on pride včasih
                  tu, odrecitira svoj napisani referat, da bi pa kdaj prišel sem in odgovoril na
                  obtožbe poslancev, to bom danes ponovno ponovil, si ne upa. Sicer pa vidim tu
                  ministrico in naj ona pove, zakaj ni obvestila Državnega zbora, da je v zakonu
                  pravna praznina, ki omogoča to vračanje. Kdo je kriv, da se je to zgodilo? Ali je
                  Državni zbor vračal zdaj ta premoženja veleposestnikom, nekim grofom Turnom in
                  tako dalje? Jaz to poznam le iz medijev, jaz ne vem, kdo je to omogočil.</p>
               <p>Zahtevamo odgovor. Mogoče pa bo potrebno še kaj drugega. Verjetno tudi
                  interpelacija zoper ministrico, še ena, pa tudi nezaupnica predsedniku Vlade.
                  Hvala.</p>
            </sp>
            <sp xml:id="SDZ1-Redna-36-1995-12-13.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivan Oman ima repliko, za njim bo na vrsti gospa Ljerka
                  Bizilj.</p>
            </sp>
            <sp xml:id="SDZ1-Redna-36-1995-12-13.sp110">
               <speaker>IVAN OMAN:</speaker>
               <p>Hvala lepa, bom nekoliko krajši. Gospod Jančar veste, zdaj ne vem, verjetno se je
                  lahko kdo 30 let skrival, ampak jaz se nisem. In pa še tole, če bo cerkev dobila
                  gozdove, bo od njih plačevala davke, ker niso tako majhni in bo država od tega
                  imela več, kot pa če bi sama imela gozdove.</p>
               <p>Približno poznam, kako država gospodari z gozdovi, gospa Pečanova, ampak jaz se
                  nisem oglasil, sem se zaradi nastopa gospoda Peršaka. Redko kdaj je, da se ne
                  strinjam s tem, kar nam tukaj gospod Peršak razlaga in večinoma ga tudi zelo
                  pozorno poslušam. Ampak tokrat se pa ne morem strinjati, ne bom rekel, s trditvijo
                  ampak z mišljenjem, da bi v primeru, da nekdo, da je nekdo lastnik, ne vem, 6000
                  ha gozdov, da so pa potem ljudje, ki živijo v tem okolju, v nekakšni fevdalni
                  odvisnosti od njega. To seveda ne more biti res, ker po isti logiki bi bili seveda
                  delavci v nekem podjetju, ki ima 5, 60, 30000 delavcev, tudi v fevdalnem odnosu do
                  tistega, lahko tudi enega samega podjetnika ali pač kapitalske družbe.</p>
               <p>Od tega naprej, je le še korak do razmišljanja o združenem delu.</p>
            </sp>
            <sp xml:id="SDZ1-Redna-36-1995-12-13.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Ljerka Bizilj ima repliko, za njo bo na vrsti dr. Vladimir
                  Topler. Za repliko pa so prijavljeni potem še gospod Ivo Verzolak, gospod Feri
                  Horvat in gospod Janez Jančar, izvolite.</p>
            </sp>
            <sp xml:id="SDZ1-Redna-36-1995-12-13.sp112">
               <speaker>LJERKA BIZILJ:</speaker>
               <p>Spoštovani, hvala lepa. Saj sem se že nekajkrat hotela oglasiti, pa sem zdaj
                  zbrala neke stvari kar skupaj. Po vseh teh razpravah, ki smo jih danes slišali pa
                  tudi po tem, kar smo lahko v zadnjih dneh in mesecih prebrali, bi lahko rekli, da
                  gre za mnogo bolj resno tematiko, kot se morda zdi in da bi verjetno bilo zelo
                  koristno, če bi se je vsebinsko temeljito lotili, brez teh medsebojnih pretiranih
                  očitanj.</p>
               <p>Rada bi samo to rekla. Začetek graditve pravne države, če je bil to zakon o
                  denacionalizaciji, potem seveda je meni zelo nerodno za vsa tista leta v
                  osemdesetih, ko smo živeli v stresu, se prepirali z Beogradom in čakali, kaj se bo
                  zgodilo. Če smo potem dočakali ta zakon o denacionalizaciji, je to pač - meni
                  osebno je nerodno. Rada vas bi spomnila, ob vseh teh razgretih stvareh, da se zelo
                  zelo otepamo spremembe ustave glede na premoženje in vse zahteve, ki jih ima
                  Evropska unija do nas, to je danes že nekdo omenil, da pa mimo tega dobivajo
                  zemljo tujci - smo slišali, Italijani, Avstrijci - in zdaj dajemo svojim bivšim
                  gospodarjem. Mislim, da je to katastrofa. In če je nekdo rekel, da gre za
                  odgovornost pred pravnostjo tega demokratičnega sveta, se mi zdi, da gre bolj za
                  odgovornost pred našimi otroki. Najprej bomo vse krivice od 12. stoletja naprej
                  popravili, pa ves denar tja dali, potem bomo pa še zemljo za nazaj razdali vsem,
                  ki so na tem tukaj živeli. Mislim, da je to zelo zelo nerodno. In če ta zakon, ki
                  je danes vložen, z vsemi temi spremembami zadeve ne bo rešil, lahko se strinjam,
                  da je nekoliko čuden, potem pač bom jaz osebno in še kdo v tem parlamentu vložil
                  spremembo zakona o denacionalizaciji. Mislim, da nobena koalicija ni vredna
                  toliko, da bi te stvari lahko pustili takšne, kot so. <q>"Windischgraetzi"</q>,
                  oprostite, celo Slovenijo so nam razkopali, vso železno dobo, vse dragocenosti, ki
                  nas postavljajo na svetovno raven so nam prodali iz Slovenije, zdaj jim bomo pa
                  zemljo vračali. Lepo vas prosim!</p>
               <p>In še to bi rada rekla. Komunizem in komunisti - imela sem to priložnost, da sem
                  kot novinar, in mi je danes kar malo žal, zelo zelo kritizirala - ampak Primorsko
                  in del Koroške so nam prinesli nazaj, s tem ko so se na pravo stran postavili. Ta
                  parlament, pa še prejšnji, pa bo mogoče kaj oddal. Zdi se mi, da bi se morali
                  dvigniti nad vse te stvari in se lotiti temeljitega premisleka, kaj storiti. Ni
                  tako preprosto, kot je mogoče videti.</p>
            </sp>
            <sp xml:id="SDZ1-Redna-36-1995-12-13.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Vladimir Topler ima besedo, za njim bo na vrsti gospod Ivo
                  Verzolak. Prijavljenih je pa že precej novih replik. Izvolite.</p>
            </sp>
            <sp xml:id="SDZ1-Redna-36-1995-12-13.sp114">
               <speaker>VLADIMIR TOPLER:</speaker>
               <p>Hvala za besedo. Spoštovane kolegice, spoštovane kolegi! Repliciral bi kolegu
                  Janez Podobniku. Klub koroških poslancev je bil v občini Črna, ko so imeli svet,
                  da so nas obvestili, kaj se tam dogaja. Jaz se zavedam, da je bil zakon o
                  denacionalizaciji sprejet zato, da popravi krivice in sem za to, da se jih
                  popravi. Nisem za to, da se kar tako med igro spreminjajo pravila igre, kajti
                  pravno državo in demokracijo razumem tako, da jo moram spoštovati takrat, ko mi je
                  všeč in takrat, ko mi ni všeč. Samo tisto, kar se mi zdi poanta, tisto, kar se mi
                  zdi ključna točka je pa to, da danes ravnamo v nasprotju z nacionalnim interesom.
                  Koroška kot zibelka Slovenije je danes zelo majhna. Vorančevi Samorastniki smo
                  vedno prepuščeni samemu sebi in danes naj bi skorajda celotno mejo dobil tujec, ki
                  ima na drugi - boste dobili, gospod Zagožen, dovolite, da povem do konca - danes
                  pa naj bi ves ta del, spoštovane kolegice in kolegi, en sam veleposestnik,
                  katerega vloga med 2. svetovno vojno je zelo dvomljiva, bi danes dobil nazaj 5.700
                  hektarjev. To je 57 kvadratnih kilometrov dobrega gozda. Danes se vsi sprašujete,
                  da je kriva država, da je kriv upravni organ. Jaz bom pa povedal: zakon je takšen,
                  da to omogoča. To ni napaka, to je bilo takrat tako sprejeto. In če želimo to
                  spremeniti in kot je rekel kolega Bučar, da to ni prava pot, je potrebno iti po
                  drugi poti in spremeniti zakon o denacionalizaciji. Jaz pa povem, če bo grof Turn
                  dobil nazaj svoje gozdove, bom odstopil kot poslanec slovenskega parlamenta, ker
                  me bo sram.</p>
            </sp>
            <sp xml:id="SDZ1-Redna-36-1995-12-13.sp115">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Verzolak ima repliko, potem pa gospod Feri Horvat. Gospod Zagožen
                  ima proceduralni predlog. Izvolite.</p>
            </sp>
            <sp xml:id="SDZ1-Redna-36-1995-12-13.sp116">
               <speaker>DR. FRANC ZAGOŽEN:</speaker>
               <p>Imam proceduralni predlog. Ker vidim, da niste prebrali zakona - tudi vi ne,
                  gospod Topler, tudi vi ne, gospa Bizilj in očitno še marsikdo ne - imam
                  proceduralni predlog, da predsedujoči prebere zadnji odstavek 10. člena veljavnega
                  zakona.</p>
            </sp>
            <sp xml:id="SDZ1-Redna-36-1995-12-13.sp117">
               <speaker>PODPREDSEDNIK DR. LEV KREFT:</speaker>
               <p>Saj ga lahko sami preberete.</p>
            </sp>
            <sp xml:id="SDZ1-Redna-36-1995-12-13.sp118">
               <speaker>DR. FRANC ZAGOŽEN:</speaker>
               <p>Potem ga bom sam. <q>"Niso pa upravičenci v smislu tega zakona tiste fizične osebe,
                  ki so dobile ali imele pravico dobiti odškodnino za odvzeto premoženje od tuje
                  države"</q>. In to so vsi ti tujci. Če drži to, kar piše v časopisih, tudi jaz
                  napovedujem - ne odstop, ampak interpelacijo proti ministrici za pravosodje. In ne
                  samo to. Če ne bo zadostovalo, tudi ustavni spor glede tega, ker to je tisti člen
                  zakona, ki smo ga takrat zahtevali in o katerem smo se strinjali vsi. Zdaj pa
                  trdim naslednje.</p>
            </sp>
            <sp xml:id="SDZ1-Redna-36-1995-12-13.sp119">
               <speaker>PODPREDSEDNIK DR. LEV KREFT:</speaker>
               <p>Gospod Zagožen, to ni več proceduralni predlog. Na vrsti so drugi z replikami, s
                  tem boste pa morali počakati.</p>
            </sp>
            <sp xml:id="SDZ1-Redna-36-1995-12-13.sp120">
               <speaker>DR. FRANC ZAGOŽEN:</speaker>
               <p>Potem se takoj tudi javljam k repliki.</p>
            </sp>
            <sp xml:id="SDZ1-Redna-36-1995-12-13.sp121">
               <speaker>PODPREDSEDNIK DR. LEV KREFT:</speaker>
               <p>Ste na vrsti, ko pridete in sem vas vpisal. Gospod Verzolak ima besedo, potem
                  gospod Horvat, gospod Jančar, gospod dr. Bučar, če želi zdaj repliko, ker ga prej
                  ni bilo, dr. Jože Pučnik, Janez Podobnik in Janez Jančar ter gospod dr. Zagožen.
                  Izvolite, gospod Verzolak.</p>
            </sp>
            <sp xml:id="SDZ1-Redna-36-1995-12-13.sp122">
               <speaker>IVAN VERZOLAK:</speaker>
               <p>Hvala. Imam repliko na vse izvajalce, in sicer predlagam, da v interesu zaščite
                  nacionalnih interesov sprejmemo zakon, ki bi vso obmejno območje spremenil v
                  nacionalni park. To že imajo Italijani ravno ob slovenski meji. Hvala.</p>
            </sp>
            <sp xml:id="SDZ1-Redna-36-1995-12-13.sp123">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Feri Horvat, izvolite. Za vami bo na vrsti gospod Jančar.</p>
            </sp>
            <sp xml:id="SDZ1-Redna-36-1995-12-13.sp124">
               <speaker>FRANC (FERI) HORVAT:</speaker>
               <p>Spoštovani gospod podpredsednik, spoštovane kolegice in kolegi! Vnaprej se že tudi
                  odpovedujem razpravi in sprejemam poziv, ki ga je dal predsedujoči. Bom zelo
                  kratek, in sicer bom samo odgovoril na vprašanje, ki mi ga je zastavil kolega Ivo
                  Hvalica in se mu istočasno zahvalil za odgovor, ki ga je dal na vprašanje, ki sem
                  ga nameraval zastaviti. Prvo, kar se tiče tujcev, moram reči v prvem trenutku, da
                  včeraj nisem verjel, ko sem prebral v Delu cel seznam tujcev, ki naj bi dobili po
                  tem zakonu ne desetine, ampak stotine in tudi tisoče hektarjev gozdov nazaj.
                  Potem, ko sem še prebral v Delu in Slovenskih novicah poročilo s sestanka
                  Socialdemokratske stranke, ko vodstvo stranke kritizira nerazumljivo hitro
                  vračanje gozdov, nisem imel razloga, da ne verjamem tem žalostnim podatkom iz
                  poročila Dela in sem se vprašal, kaj je zdaj in dejansko mi je kolega Ivo Hvalica
                  - hvala ti za to - dal odgovor na bistvo problema. Iz tistega poročila sestanka,
                  ki sem ga omenil, je izhajalo, da je to kritika uradnikom, ki prehitro izvajajo
                  zakon in vračajo v nasprotju z vračanjem domačim fizičnim osebam. In na to sem
                  mislil replicirati, ampak zdaj ni potrebe, ko pravi kolega Hvalica izrecno, da gre
                  za pravno praznino v zakonu, ki omogoča tako početje. Torej dovolj močan razlog in
                  po tem, kar se je že zgodilo, da zaustavimo to zadevo. In temu je namenjen ta
                  zakon s tem amandmajem, ki je predložen. Meni je zelo nesimpatičen moratorij za 3
                  leta, kajti vis-a-vis Evropski uniji je to huje kot nesimpatična zadeva. Izpademo
                  kot neresna, nepravna država, če pričakujemo, da bo kmalu podpisan asociacijski
                  sporazum, mi bomo pa imeli moratorij na nek zakon, ki je pomemben. Zato je v
                  interesu te države in njene pravnosti, pa tudi ugleda v tujini, da tisto, kar
                  ugotovi, da v zakonu ni primerno, da ga čimprej spremeni. Hvala.</p>
            </sp>
            <sp xml:id="SDZ1-Redna-36-1995-12-13.sp125">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Jančar ima repliko. Za njim bo na vrsti gospod Pučnik.</p>
            </sp>
            <sp xml:id="SDZ1-Redna-36-1995-12-13.sp126">
               <speaker>JANEZ JANČAR:</speaker>
               <p>Hvala. Nekateri se tudi v tem parlamentu sprenevedajo. Vsi opozarjate in kažete na
                  ministrico za pravosodje, pavendar mislim, da zavestno zavajate in kažete na njo.
                  Veste, da je za upravni postopek odgovoren minister Šter in zato so Slovenski
                  krščanski demokrati, tako kot so, reagirali, mi smo pa proti temu. Gospod Zagožen,
                  vi ste sami brali člen, ko ste nam ga brali prej, ampak to vendar pomeni to, da bi
                  moral minister Osterc, ki je iz vrst Slovenskih krščanskih demokratov, poročati in
                  reči, zakon je bil kršen tam in tam. Ampak <q>"nikome ništa"</q>, nihče ne reagira. Dragi
                  moji, jaz verjamem, da gospod Oman plačuje davke. Jaz nisem nikoli rekel, da jih
                  ne plačuje. Pač plačuje take, kot mu jih je država izračunala in dala. Vem, poznam
                  sistem tega točkovanja, kako se davki plačajo, vem, kako hribovske kmetije
                  plačujejo davek, kako ravnina plačuje. Vem pa, da Cerkev ne plača, dragi moji,
                  stavbnega zemljišča. Nič. Ne plača za gozdove nič. Do zdaj, gospod Geržina, tudi
                  za tisto, kar bi morali plačati, dajo vlogo in jih oprostijo občine. Ja, ja, pač
                  jih oprostijo. Če tega ne veste, dajte vprašati, no!</p>
               <p>Gospod Hvalica, treba je vendar za tem pultom jasno in glasno povedati, ali ste za
                  to. Ali boste podprli ta zakon ali ne boste? Ne pa nismo ne tič, ne miš. Povejte,
                  ali ga boste ali ga ne boste, ali boste zemljo slovenske države razprodali vsem
                  tujcem in Cerkvi, ki ima sedež v Vatikanu, ali bomo tisto zemljo, ki je naša,
                  ohranili.</p>
            </sp>
            <sp xml:id="SDZ1-Redna-36-1995-12-13.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jože Pučnik, za njim ima repliko gospod Janez
                  Podobnik. Potem sta pa prijavljena še gospod doktor Franc Zagožen in gospod Ivo
                  Hvalica. Izvolite.</p>
            </sp>
            <sp xml:id="SDZ1-Redna-36-1995-12-13.sp128">
               <speaker>DR. JOŽE PUČNIK:</speaker>
               <p>Spoštovani, res imam občutek, da se pri tej diskusiji prav namerno sprevračajo
                  nekatera dejstva, predvsem od tistih, ki so ta zakon predlagali, ne, zakon, ki ga
                  danes obravnavamo, predlagali - logično.</p>
               <p>Poglejte, gospod Zagožen je že drugi odstavek 10. člena natančno prebral. In zdaj
                  pa pride tako gospod Horvat in še nekateri drugi in gospod Jančar in se čudijo,
                  češ, kdo je kriv za to, da se to dogaja, se znova govori o tujcih in podobno. Naj
                  omenim najprej naslednje. Jaz sem, v mislih, ker nastopal nisem, uporabljal besedo
                  tujec, ko je šlo za državljanstvo. Takrat so vsi tisti bili razkričani kot
                  nacionalisti, kot desnica in tako naprej, kot na pol fašisti. Danes pravzaprav ta
                  posrečena povezava med Združeno listo in gospodom Jelinčičem znova nastopa in
                  začne govoriti o tujcih in tako naprej. Dobro, če je spremenila svoje mnenje, če
                  je prišla do spoznanja, da je to dejansko kategorija, s katero je mogoče sicer
                  previdno, da ne zaidemo v šovinizem, previdno argumentirati, je to gotovo
                  pozitivno v njenem miselnem razvoju.</p>
               <p>Za kaj pa gre tukaj? Jaz mislim, da gre, morda nekoliko poenostavljeno, za dva
                  problema, s katerimi se danes tukaj ukvarjamo. Prvi problem je, da se tisti, ki so
                  odgovorni v Vladi, v državni upravi za izvajanje denacionalizacije skušajo na
                  kakršenkoli način izogibati svoje odgovornosti, ker bi morali po toliko letih le
                  povedati, zakaj je vsa ta zadeva obstala nekje pri polovici celotnega obsega. Kot
                  kaže primer drugega odstavka 10. člena, in takih stvari je še nekaj, je pravzaprav
                  tukaj nekdo v tej državi direktno odgovoren, da se vračajo <stage>(če se
                     vračajo)</stage> gozdovi ali zemlja tistim, ki so imeli pravico ali so dobili
                  odškodnino od neke tuje države. Če se to dogaja, jaz ne vem. Trdi se tukaj, da se
                  dogaja, nihče pa ni povedal niti enega konkretnega imena, da je nekaj neki tujec
                  dobil vrnjene gozdove ali karkoli drugega in po zakonu ne bi smel dobiti; to se
                  pravi, da je upravičenec, da bi dobil odškodnino od tuje države. Jaz precej dobro
                  poznam nemške razmere in vem, niti enega primera ni od tistih Nemcev, ki so se iz
                  vzhodne Evrope ali pa iz juga Evrope vrnili v Nemčijo, da ne bi bili upravičeni
                  dobiti odškodnine in tudi mislim, da skoraj ni enega primera, da ne bi bili
                  zahtevali te odškodnine in mislim tudi, da so jo tudi 100% v teh primerih dobili.
                  S tem je zadeva jasna, kar zadeva zakon. Zato je dejansko potrebno vprašati
                  slovensko upravo, predvsem pa Vlado, ki je odgovorna za državno upravo, zakaj se
                  nekaj takega dogaja - če se res dogaja. Niti gospod Jelinčič, niti gospod Potrč,
                  niti kdorkoli drugi ni tukaj danes pred tem pultom povedal imena nekega
                  upravičenca ali kvazi upravičenca, ki bi bil dobil zemljo, je pa v smislu 10.
                  člena pravzaprav neupravičen, to se pravi, da jo ne bi smel dobiti. Ali je sploh
                  kaj takega? Če govorimo o tujcih, so to vse tudi dejansko tujci in ti tujci imajo
                  svoje pravice v tujih državah in prav s tem določilom zakona dejansko mi lahko vse
                  te stvari preprečimo.</p>
               <p>Problem cerkve je seveda nekaj čisto drugega. Tisti, ki govorijo in postavljajo
                  pod vprašaj, ali je cerkev lastnik, naj sprožijo postopek in dokažejo, da cerkev
                  ni lastnik. Če cerkev ni lastnik teh gozdov, jih seveda po tem zakonu ne more in
                  ne sme dobiti. To je jasno. Ampak, če je lastnik, jih po tem zakonu mora dobiti.
                  Saj to je vprašanje zdaj dokaznega postopka, upravnega postopka, da se dokaže.</p>
               <p>Vse to - in zato preidem zdaj k drugi točki. Torej prva točka, da ne bi pozabili,
                  je to, da tukaj državna uprava ne opravlja svoje naloge. Da Vlada ni sposobna ali
                  pa, da noče opraviti te naloge in izvršiti zakona, ki ga je pravzaprav sprejel
                  slovenski parlament. To je ena zadeva, ki jo je potrebno čisto jasno konstatirati.
                  Naj omenim še to. S poročili gospoda Kozinca se je začelo in vsa ta zadeva se
                  nadaljuje do danes. Stvari se zavlačujejo, lahko bi o tem tudi pripovedoval
                  primere, ki so, kar zadeva zelo majhen zahtevek pet hektarjev, kakšni primeri in
                  kakšni mehanizmi zavlačevanja tega postopka funkcionirajo, ampak to mogoče nekoč
                  drugič.</p>
               <p>Preidem k drugi točki. Metamorfoza Jelinčičevega zakona je nastala zaradi tega, da
                  se pravzaprav slovenska javnost manipulira in da se pravzaprav s pomočjo teh
                  vesti, ki niso preverjene, da tujci dobivajo tisoče hektarjev slovenskih gozdov,
                  da se tukaj nekje zdaj zmobilizira in da se pravzaprav na ta način na tem delu
                  dvorane začenja s tem izrazito, če hočete, zlorabljenim nacionalnim nabojem
                  volilni boj za naslednje leto. To je tisto za kar gre, to je zlorabljanje zakona
                  in zlorabljanje tega problema, ki je, za neke čisto specifične strankarske
                  namene.</p>
               <p>Naj povem v tej zvezi za Socialdemokrate čisto jasno:  </p>
               <p>mi nasprotujemo vračanju gozdov ali druge zemlje tujcem. Mi smo proti temu in to
                  je povsem jasno. Mislim, da zakon, ki smo ga tudi Socialdemokrati takrat
                  podpirali, to je zakon o denacionalizaciji, je vgradil instrumente, s katerimi je
                  to onemogočeno. Če se je pa zdaj po kakršnihkoli mehanizmih tukaj dogodilo
                  naslednje, da se krši zakon ali pa da vlada in državna uprava ne nadzorujeta
                  izvrševanja zakona, je pa to problem Vlade in ga je potrebno tudi kot problem
                  Vlade definirati in kot takega identificirati. Zatekanje k spreminjanju zakona je
                  po moje čisto demagoška, v sami materiji neutemeljena problematika. To je trik, s
                  katerimi se naj bi dvignili v zavest Slovencev nek navidezen problemi, da ne bi
                  imeli več časa razmišljati o resničnih problemih, ki jih povzročata Tajnikar in
                  vlada v Mariboru in še drugod. To je odvračanje od teh dejanskih akutnih problemov
                  slovenskega gospodarstva, razmetavanja s sredstvi davkoplačevalcev, nesposobnost
                  pri nadzorovanju proračunske porabe, to je tisto, od katerega se naj bi zdaj s
                  Thurni in ne vem kakšnimi drugimi stvarmi zabrisala realnost, ki bi jo radi
                  prikrili, ker se bliža volilno leto.</p>
               <p>Še enkrat pozivam tiste, ki tukaj ugotavljajo, da je problem pri teh posameznih
                  tujcih, ki da so dobili stotine, tisoče hektarjev slovenske zemlje, naj prosim
                  povedo te primere, naj jih naštejejo, če so taki primeri. Nato se bomo lahko
                  pogovarjali o tem, kako je lahko prišlo do tega in ali je res zakon iz leta 1991
                  kriv, da so to dobili, ali pa je krivo kakršnokoli malomarno izvrševanje tega
                  zakona, da se je to zgodilo. Tega dokaza niti poskusa v tej smeri tukaj še nihče
                  ni storil, zato pa gre: <q>"Vi ste za to, da tujci pokupijo našo lepo Slovenijo."</q>
                  Kakor da bi vi zamenjali stran dvorane naenkrat - ne vem iz kakršnihkoli razlogov
                  že.</p>
               <p>Rekel bi naslednje. Dve stvari sta. Vlada ni sposobna, če je to res, kar piše v
                  časopisu, da zagotovi natančno izvajanje zakona in nadzor nad izvajanjem zakona.
                  To je prva zadeva. Predlogi o spremembi zakona so že eden od prvih igric, s
                  katerimi določen del te dvorane oziroma določene stranke v Sloveniji hočejo na
                  demagoški način začeti svoj volilni boj. Zato bom seveda glasoval proti temu
                  zakonu, ker ni temeljnih informacij, ki bi pokazale nujnost tega zakona. Samo neko
                  nakladanje v tej ali oni varianti. Hvala.</p>
            </sp>
            <sp xml:id="SDZ1-Redna-36-1995-12-13.sp129">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Janez Podobnik, za njim so prijavili replike še dr.
                  Zagožen, Ivo Hvalica in Jadranka Šturm. Sejo bomo prekinili ob 17.00 uri.</p>
            </sp>
            <sp xml:id="SDZ1-Redna-36-1995-12-13.sp130">
               <speaker>JANEZ PODOBNIK:</speaker>
               <p>Na kratko bi rad repliciral poslanski kolegici gospe Biziljevi in gospodu
                  Toplerju. Iz njune razprave bi se dalo razbrati - in to po moji osebni oceni
                  manipulativno - kot da se nekdo v tej državi zavzema za vračanje zemlje tujcem. Ne
                  vem, kdo se v tej državi zavzema, da bi tujci dobili slovensko zemljo ali
                  slovenske gozdove. Sprašujem se, če sem pa narobe razumel, se pa skupaj z gospo
                  Biziljevo in skupaj z gospodom Toplerjem sprašujem, kako je to mogoče, na podlagi
                  katerega zakona, na podlagi katere določbe zakona o denacionalizaciji naj bi tujci
                  dobili slovenske gozdove in slovensko zemljo. Če sem pravilno razumel, je naša
                  skrb tukaj enotna in pričakujem, da bomo tukaj enako kritični do Vlade in do
                  ministrov, ki bi morali na to nezakonito početje opozoriti. Lepo prosim, da ne bi
                  manipulirali z izjavami, da se kdorkoli v tej državi zavzema za vračanje gozdov
                  ali zemlje tujcem. Mislim, da ga ni v tej državi, ki bi to delal. Hvala lepa.</p>
            </sp>
            <sp xml:id="SDZ1-Redna-36-1995-12-13.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-36-1995-12-13.sp132">
               <speaker>DR. FRANC ZAGOŽEN:</speaker>
               <p>Spoštovani zbor, jaz sem že prej povedal, da je tole farsa. Rad bi povedal eno
                  tezo, zakaj je do te farse sploh prišlo. Mislim, da je takšna. Poglejte, zakon o
                  denacionalizaciji ni popoln, kot ni noben, ampak doslej je prenesel vse ustavne
                  presoje in torej ni v nasprotju z ustavo. Ta zakon, ki zdaj prihaja, o moratoriju,
                  ni nevaren s te plati, ker sem prepričan, da bo od prve do zadnje črke, če bo
                  sprejet, razveljavljen na Ustavnem sodišču. Gre torej za čisto nekaj drugega.</p>
               <p>Bil je poskus, da se iz denacionalizacije izloči cerkev, to je bilo prvo. Potem so
                  bili tu amandmaji, ki zdaj, kot je videti, niti niso več aktualni, da se izločijo
                  tisti upravičenci, ki nimajo stalnega bivališča v Sloveniji. Kateri so lahko tisti
                  upravičenci, ki nimajo stalnega prebivališča v Sloveniji? To so lahko samo naši
                  zdomci ali izseljenci. Nihče drug, noben tujec, ker tujci po zakonu ne morejo biti
                  upravičenci. Zdaj je tu 200 ha in se govori o veleposesti. V bistvu gre za to, da
                  se prepreči izvajanje zakona o denacionalizaciji. In če vračanje zemlje
                  neupravičencem, tujcem res poteka, tako kot poroča tukaj Delo, cel seznam, koliko
                  naj bi v Mariboru dobilo tujcev že odločbe, potem je to po mojem načrtna kršitev
                  zakona zaradi tega, da bi se sam zakon kot tak postavil pod vprašaj in njegovo
                  izvajanje. In o teh stvareh se bomo morali pomeniti dragi moji, kdo to dela, kdo
                  krši veljavni zakon, kdo v nasprotju s tem zakonom in tudi ustavo daje zemljo
                  tujcem, ki so odškodnino zanjo že dobili v tujih državah, ne izvaja pa zakona, ki
                  bi ga moral izvajati in ki, kot sem rekel, je doslej prestal vse ustavne
                  presoje.</p>
               <p>Če zaključim, gre spet za eno od že mnogih takšnih boljševističnih fars, ki se žal
                  dogajajo v tem državnem zboru in rezultat tega bo, da se ne bomo več upali čez
                  naše meje, ker nas bodo Evropejci gledali kot ne vem, ne ljudi iz tega sveta in te
                  civilizacije, ampak zares tujce v pravem pomenu, ki jih nihče več ne more
                  razumeti. Hvala.</p>
            </sp>
            <sp xml:id="SDZ1-Redna-36-1995-12-13.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa, repliko ima gospod Ivo Hvalica. Potem bomo pa prekinili današnjo sejo
                  in nadaljevali jutri, ob 10.00 uri. Izvolite.</p>
            </sp>
            <sp xml:id="SDZ1-Redna-36-1995-12-13.sp134">
               <speaker>IVO HVALICA:</speaker>
               <p>Hvala lepa. Spoštovani gospod Jančar, ker sem bil izzvan, bom sedaj zelo natančno
                  povedal, proti čemu smo in zakaj smo. Zelo natančno: smo proti zakonu, ki je
                  predlagan pod 4.a točko dnevnega reda te seje Državnega zbora, torej proti EPA
                  942, da je zadoščeno formalnostim. Proti, odločno proti.</p>
               <p>Jaz sem govoril pa o nečem drugem prej. Mi ugotavljamo, da se je začelo vračati
                  veleposestnikom neslovenskega rodu, sem jaz uporabil izraz <q>"premoženje"</q> in sem
                  direktno obtožil tistega, ki je po mojem trdnem prepričanju, po našem trdnem
                  prepričanju, govorim tudi v imenu stranke, kriv za to. Za takšno stanje, da je
                  bilo to omogočeno, je krivo Ministrstvo za pravosodje, ki ni spremljalo, ki ni
                  spremljalo izvajanja tega zakona. Poslušajte. Mi smo sprejeli razne zakone.
                  Nenazadnje je ta, oprostite izrazu v naprej, veleumna koalicija sprejela tudi
                  zakon o razdelitvi agencije, ki ga je Ustavno sodišče včeraj razveljavilo. Torej
                  to se pač dogaja in se bo še dogajalo. Kaj šele, da ne bi našli verzeli v zakonu
                  iz leta 1991, ko je bila ta mlada slovenska država na začetku, v samem povoju
                  parlamentarne demokracije.</p>
               <p>Torej ponavljam - in sedaj bom natančno definiral - zakaj smatramo, da je
                  odgovorno ministrstvo za pravosodje in Vlada. Zato, ker ne preprečuje takšnega
                  stanja oziroma ker ni pravočasno opozorilo Državnega zbora o zahtevah tujih
                  veleposestnikov. In ker ni v primeru zakonske verzeli, če je le ta nastala,
                  pravočasno predlagalo ustrezne dopolnitve zakona o denacionalizaciji oziroma
                  obvezne razlage ustreznega člena zakona. Sicer pa je slej kot prej za nas
                  denacionalizacija prvinska privatizacija. In od tega ne odstopamo. Hvala.</p>
            </sp>
            <sp xml:id="SDZ1-Redna-36-1995-12-13.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za repliko sta prijavljena še gospa Jadranka Šturm in gospod Žaro
                  Pregelj. K razpravi so še prijavljeni gospod dr. Franc Zagožen, Sašo Lap, Tone
                  Peršak, Milan Baškovič, Marijan Poljšak in ministrica gospa Meta Zupančič. Sejo
                  bomo nadaljevali jutri ob 10. uri s to točko dnevnega reda. Hvala lepa.</p>
            </sp>
            <stage type="time">(SEJA JE BILA PREKINJENA 13. DECEMBRA 1995 OB 16.52 URI IN</stage>
         </div>
      </body>
   </text>
</TEI>