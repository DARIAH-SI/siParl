<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-20-1994-06-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">117C70F3B0EE6C07C1257832004838EE</idno>
               <idno type="URI">117C70F3B0EE6C07C1257832004838EE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-20-1994-06-01.DZ" n="20">
               <name>Redna</name>
               <date when="1994-06-01"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-20-1994-06-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 1. JUNIJA 1994 OB 10.00 URI.)</stage>
            <sp xml:id="SDZ1-Redna-20-1994-06-01.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 20. seje Državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednji poslanci: Bojan
                  Korošec, Janko Predan, Janez Kocijančič, Jože Lenič, Peter Tancig, za dopoldan,
                  Ivo Hvalica do 12. ure, Franc Potočnik, Ignac Polajnar bo zamudil za 1 uro in
                  gospod Alojz Metelko za popoldanski del seje.  </p>
               <p>Ugotovimo sklepčnost! Kolegice in kolegi, prosim, če zasedete svoja mesta in
                  ugotovimo prisotnost v dvorani. Kolegice in kolegi, lepo prosim, če potrdite svojo
                  prisotnost in zasedete svoja mesta v dvorani.</p>
               <p>Ugotovimo sklepčnost! Ugotavljam, da je navzočih 50 poslank in poslancev. Zbor je
                  tako sklepčen in lahko odloča. Na to sejo sem vabil tudi predstavnike Vlade
                  Republike Slovenije in jih lepo pozdravljam.</p>
               <p>Današnje nadaljevanje 20. seje bomo pričeli z včeraj prekinjeno 32. točko - to je
                  s predlogom zakona o vojnih invalidih in nadaljevali z obravnavo tega sklopa
                  zakona, se pravi s 33. in 34. točko dnevnega reda. To sta predlog zakona o žrtvah
                  vojnega nasilja in predlog zakona o vojnih veteranih. Nato bomo prešli na
                  obravnavo 16. in 17. točke in sicer predlog zakona o usklajevanju denarnih
                  nadomestil za čas porodniškega dopusta, denarnih nadomestil za čas odsotnosti z
                  dela zaradi bolezni nad 30 dni, denarnih nadomestil za primer brezposelnosti,
                  pokojnin in zajamčene plače, ter predlog zakona o določitvi višine invalidskih
                  prejemkov.</p>
               <p>Prehajamo na obravnavo <title xml:id="SDZ1-Redna-20-1994-06-01.title1">32. TOČKE</title>, to je predlogu zakona o vojnih
                  invalidih ki smo jo včeraj prekinili. Smo pri razpravi o stališčih in sklepih.
                  Kolegice in kolegi, prosim za malo več pozornosti, da bomo lahko sledili seji. Smo
                  pri prvem stališču, ki ga predlaga državnemu zboru komisija. Državni zbor
                  ocenjuje, da je predlagani zakon o vojnih invalidih primerna podlaga za pripravo
                  predloga zakona za drugo obravnavo. Želi kdo besedo? <stage xml:id="SDZ1-Redna-20-1994-06-01.stage2">(Ne.)</stage> Zato
                  dajem prvo stališče... Besedo želi gospa Danica Simšič. Prosim.</p>
            </sp>
            <sp xml:id="SDZ1-Redna-20-1994-06-01.sp2">
               <speaker>DANICA SIMŠIČ:</speaker>
               <p>Hvala lepa. Se opravičujem, malce sem bila nezbrana. Če prav razumem, je na
                  glasovanje dana 1. točka, da je zakon primerna osnova za drugo obravnavo. Jaz bi
                  pravzaprav glede na tisto, kar je bilo včeraj povedano in tudi glede na nekatere
                  dopolnitve, ki smo jih dobili danes zjutraj na mizo, vendarle predlagala, gospod
                  predsedujoči, če je možno, da o tej točki odločamo ob zaključku, da najprej
                  vidimo, kakšna stališča bodo sploh sprejeta ob tem zakonu, in da ugotovimo, ali po
                  tem tako dopolnjeni predlogi in sklepi k temu zakonu sploh še zagotavljajo, da je
                  zakon primerna osnova za nadaljno obravnavo in za dograditev. Hvala.</p>
            </sp>
            <sp xml:id="SDZ1-Redna-20-1994-06-01.sp3">
               <speaker>PODPREDSEDNIK VLADIMIR TOPLER:</speaker>
               <p>Gospa Danica Simšič, mi ne moremo prej glasovati o teh, ker moramo najprej sploh
                  glasovati, ali je zakon v prvi obravnavi primerna podlaga. Če želite, lahko daste
                  na to stališče tudi spreminjevalni amandma, oziroma če zahtevate, da dam
                  proceduralni sklep, da se najprej glasuje o vseh stališčih in nato o točki na
                  koncu. Prosim, gospod Potrč.</p>
            </sp>
            <sp xml:id="SDZ1-Redna-20-1994-06-01.sp4">
               <speaker>MIRAN POTRČ:</speaker>
               <p>Hvala lepa. Jaz samo ponavljam, kar sem rekel včeraj ob zaključku razprave.
                  Pričakujem, da bo predstavnik Vlade - prosim, da se ga pač pokliče - odgovoril na
                  nekatera včerajšnja vprašanja. Zahtevana sta bila izrecno odgovora na dve
                  vprašanji, na materialne posledice predlaganih stališč in sklepov, in na vprašanje
                  ali je mogoče sistem prevesti popolnoma na novo, da rečem in v kakšnem času in
                  kakšno delo bi bilo za to potrebno. Jaz ne bi želel odločati, dokler odgovorov na
                  ta vprašanja ne dobim. Tisto, kar je bila pa prošnja in vem, da ni dolžnost, sem
                  pa poprosil predsednika komisije, da mi glede na mojo razpravo le razloži
                  povezanost ali nepovezanost stališč in sklepov, ki so predlagana k trem zakonom in
                  ponovim še enkrat, da bo jasno zakaj. Če so sprejeta stališča in sklepi k zakonu o
                  vojnih invalidih na način, kakor so predlagani in hkrati bistveno ne spremenimo
                  stališč k zakonu o vojnih veteranih, po tem se je ta državni zbor odločil, da v
                  nasprotju z 18. členom ustavnega zakona, bistveno poseže v pravice vojnih
                  veteranov. Takšnemu stališču državnega zbora nasprotujem, to pa je predlog
                  matičnega delovnega telesa, posledično, ne rečem, da je to želel. Hotel bi o tem
                  jasno pojasnilo predsednika odbora, ker potem je o tem mogoče glasovati.</p>
               <p>Bojim se, tako kot se  pri glasovanju o stališčih večkrat dogaja, da bomo brez
                  ustrezne priprave, ki bo pomenila neko skladnost k vsem tem trem zakonom, ki so
                  med seboj povezani, pač glasovali od stališča do stališča, zdaj tako, drugič
                  drugače, bolj ali manj pripravljeni, in da bomo imeli skupaj potem stališča, ki ne
                  bodo konsistentna in se bomo čudili, kaj smo na koncu sprejeli. Zato tudi
                  pričakujem najprej te odgovore, da bi bila o njih možna še konkretna razprava, in
                  da bi bilo možno oceniti, ali je pametno tako po pripravljenih stališčih sploh
                  pristopiti h glasovanju ali le sugerirati odboru, da na podlagi razprave v
                  državnem zboru oceni, ali so pripravljena stališča takšna, da je o njih možno
                  sprejeti pametne odločitve ali pa naj jih predlaga na novo. Hvala.</p>
            </sp>
            <sp xml:id="SDZ1-Redna-20-1994-06-01.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sedaj imamo torej dva proceduralna predloga. Če sem razumel, gospod
                  Potrč, predlagate, da to točko prekinemo, in da nam Vlada odgovori na vprašanja,
                  in da potem odločamo o sklepih. Jaz bi najprej dal tole, in če je to sprejeto in
                  bi potem, ko bomo točko nadaljevali, glasovali eventualno tudi o vašem
                  proceduralnem sklepu. Kolegice in kolegi! Na glasovanje dajem proceduralni sklep,
                  da to točko prekinemo, da nam med to sejo poda odgovor - mislim, da bo to lahko še
                  danes - pristojno ministrstvo, Vlada in potem nadaljujemo odločanje o sklepih.
                  Ugotovimo sklepčnost! <stage xml:id="SDZ1-Redna-20-1994-06-01.stage3">(55 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage4">(25 poslancev.)</stage> Je kdo proti? <stage xml:id="SDZ1-Redna-20-1994-06-01.stage5">(24
                     poslancev.)</stage></p>
               <p>Ugotavljam, da je sklep sprejet.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ1-Redna-20-1994-06-01.title2">33. TOČKO DNEVNEGA REDA</title>.</p>
               <p>Prosim, gospo Danico Simšič, <title xml:id="SDZ1-Redna-20-1994-06-01.title3">PROCEDURALNO</title>, izvolite.</p>
            </sp>
            <sp xml:id="SDZ1-Redna-20-1994-06-01.sp6">
               <speaker>DANICA SIMŠIČ:</speaker>
               <p>Hvala za besedo, gospod predsedujoči. Glede na to, da je bil sprejet ta sklep in
                  glede na razpravo, v kateri smo vsi poudarjali, da so ti trije zakoni med seboj
                  vsebinsko zelo tesno povezani in so odvisni drug od drugega, osnovni je zakon o
                  vojnih invalidih, dajem proceduralni predlog, da tudi o naslednjih dveh točkah
                  razpravljamo in glasujemo ter odločamo šele potem, ko bomo imeli pojasnjene
                  odgovore in vprašanja pri tej točki. To se pravi, pri zakonu o vojnih invalidih.
                  Sicer ne moremo odločati. Ali pa bomo odločali pravzaprav tudi v nasprotju s
                  tistim, kar bomo potem odločali o ključnem zakonu, to je o zakonu o vojnih
                  invalidih. Hvala.</p>
            </sp>
            <sp xml:id="SDZ1-Redna-20-1994-06-01.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič. Pravkar so prišli tudi predstavniki Vlade in nam
                  bodo podali odgovore na 32. točko dnevnega reda, ki jih je zahteval gospod Potrč
                  včeraj. Potem nadaljujemo z dnevnim redom.</p>
               <p>Prehajamo na <title xml:id="SDZ1-Redna-20-1994-06-01.title4">32. TOČKO DNEVNEGA REDA</title>.</p>
               <p>Prosim predstavnike Vlade, da podajo mnenje.</p>
               <p>Prosim, gospod Stušek, državni sekretar v Ministrstvu za delo, družino in socialne
                  zadeve.</p>
            </sp>
            <sp xml:id="SDZ1-Redna-20-1994-06-01.sp8">
               <speaker>JANKO STUŠEK:</speaker>
               <p>Gospod podpredsednik, spoštovane poslanke in poslanci! Hvala lepa za besedo.</p>
               <p>Hkrati se opravičujem za to zamudo, žal, delali smo te preračune, da smo približno
                  dobili številke, ki se kolikor toliko lahko objavijo. Splošna ugotovitev, če gremo
                  po posameznih točkah je, da gre pri večini teh točk, ki se dotikajo odnosa
                  kriterijev, sorazmerja med posameznimi  kategorijami invalidov ali povečevanja
                  dodatnih sredstev za posamezne kategorije invalidov. Če izpostavimo 18. člen
                  ustavnega zakona, da bo za zmanjševanje tega zelo težko kaj doseči, ugotavljamo
                  lahko naslednje: pri 3. točki, ki je bila navedena kot sporna, gre predvsem za
                  vzpostavitev kriterijev sistema ureditve predloga zakona, tako da bodo vsi
                  invalidski upravičenci obravnavani po enakem kriteriju, je bilo na nek način zelo
                  težko oceniti, celo nemogoče, ker gre ob tem sistemu, ker imamo dva, pomeni iz
                  ZPIZ zavarovanja in sistema proračuna, skoraj neprimerljivo, če se ne spremeni
                  doktrina, tako kot smo na odborih dokazovali. Oziroma, če ne zvišamo ene od teh
                  kategorij. Če se to zgodi, kar pomeni pri ZPIZ-u, kjer deluje po njihovi
                  zakonodaji devet komisij, in po naši oceni, če vzamem kriterij, da je možno na eni
                  od takih sej obdelati petdeset spisov, dve seji na teden, kar je možno in
                  sprejemljivo, krat petdeset na leto, kar je okvirni možni rok. Za pripravo vseh
                  teh spisov gre samo v tem primeru za oceno petinštirideset spisov letno. Mi imamo
                  na področju delovnih invalidov osemindevetdeset in še nekaj je individualnih in
                  družinskih. Skupaj jih je blizu dvesto tisoč. Res, vse kategorije ne pridejo tukaj
                  notri. Zajeten del bi prišel v to oceno  in v tem primeru bi to trajalo  nekaj
                  let.</p>
               <p>In še o znesku. Za izenačitev višine invalidskih prejemkov vojaških invalidov in
                  delovnih invalidov bi bilo potrebno letno dodati 8 milijard SIT. Pri 6. točki,
                  kjer gre za možnost upoštevanja premoženjskega statusa, gre po kriterijih za
                  zmanjšanje sredstev pri vojaških invalidih. V tem primeru gre za upoštevanje
                  ocene, da ima od vseh vojaških invalidov okoli 15% polni invalidski dodatek, kar
                  bi bilo primerno vzeti kot kriterij  za znižanje, kar pomeni, nima nekih drugih
                  sredstev in je v tisti socialni kategoriji, da ta invalidski dodatek dobiva.
                  Porabe za okrog 17 milijonov mesečno oziroma 204 milijone letno, ampak tudi bi
                  zmanjšali proračunska sredstva. Pri tem pa je problem tudi dejstvo, da je ta
                  pravica za invalide zagotovljena v veljavnem zakonu o zdravstvenem varstvu, kar
                  pomeni, da bi pri nespoštovanju tega prišli v kolizijo s tem zakonom in bi bilo
                  treba tudi v njem pripravljati.</p>
               <p>Pri 7. točki, glede na to, da po 18. členu ustavnega zakona pravice vojnim
                  invalidom ni mogoče zmanjševati v takšnem smislu, kot je bilo tukaj predvideno in
                  predlagano, bi bilo potrebno ostalim invalidom dvigniti višino dodatka za pomoč in
                  postrežbo. In sicer gre za 20 tisoč upravičencev iz naslova delovnih invalidov, ki
                  prejemajo dodatek za pomoč in postrežbo po predpisih ZPIZ-a, ker gre zopet za
                  popolnoma svoj sistem in svoj način, kar bi pomenilo razliko okrog 50 SIT od
                  sedanjega dodatka, ki ga dobivajo vojni invalidi. V 12 mesecih znaša to dodatnih
                  12 milijard letno. Glede na ortopedske dodatke - izražene - ni mogoče narediti,
                  ker ni mogoče oceniti, koliko invalidov po predpisih ZPIZ-a bi ta prejemek sicer
                  dobivalo. Tu je mišljeno predvsem, da je bila ocena delana na poprečju teh 20.000
                  tisoč, ki ta dodatek prejemajo. Kaj individualno pa sedaj to pomeni. Pri ZPIZ-u
                  sta dve kategoriji, eni imajo okrog 20 tisoč SIT dodatka, drugi imajo okrog 10
                  tisoč SIT. Kakšno je pravzaprav to razmerje, se ni dalo ugotavljati, ker nismo
                  uspeli v današnjem jutru dobiti tega podatka. Vemo pa za podatek, da jih je 20
                  tisoč in da skupno v povprečju lahko dobijo takšen znesek, kar zopet pomeni 12
                  milijard letno.</p>
               <p>Pri 9. točki. Finančni izračun za izplačilo poračuna invalidskih prejemkov za
                  civilne invalide vojne, če vzamemo 45 let nazaj, pa tudi to je treba upoštevati,
                  da so bili nekateri že izplačani. Samo, težko je praktično v tako kratkem času
                  narediti pravo razmerje. Vendar smo zopet tukaj vzeli poprečje, zato je težko
                  izračunati, kar pa smo izračunali, predstavlja za to obdobje porabo za cca 1,1
                  milijarde letno. In če vzamemo sedaj obdobje, je to kar 45 milijard za celotno
                  obdobje, s tem, da je treba upoštevati, da se bodo z istim zahtevkom pojavili tudi
                  vojni invalidi, ker tudi tam niso bila obdobja, ki so bila enako obravnavana in
                  enako izplačevana. Pa tudi tam so nekateri vojni oziroma vojaški invalidi postali
                  invalidi že med vojno, pa nekaj let potem niso imeli statusa, niso imeli odločbe.
                  Odločbe so bile izdelane prvič 1948, oziroma neki sklepi že 1946. Skratka, te
                  dodatne zaplete bi pač morali upoštevati in jih tudi obračunati. Mi smo po grobi
                  oceni temu dodali še 15 milijard.</p>
               <p>Pri 11. točki. Za izračun družinskih invalidnin po umrlih invalidih in po padlih
                  bi bilo potrebno okrog 480 milijonov letno. Tukaj pride 482. Mislim, da je bila
                  točna številka, ki smo jo izračunali. Torej slabe pol milijarde letno. Vendar, tu
                  gre za principialno vprašanje, ali je resnično status padlega invalida in
                  družinske invalidnine po padlem ali po umrlem, ki je neko obdobje delal, pa je
                  potem umrl, enako. Po naših mislih in po naših ocenah, kar smo tudi izrazili na
                  odborih, to ni enako, zato je bila tudi v dosedanji zakonodaji razlika.</p>
               <p>In še pri 12. točki, ki je bila včeraj vložena. Če tukaj damo neko grobo oceno, da
                  se sklicujemo na številko, ki so jo povedali nemški mobiliziranci, da je pri njih
                  - torej Slovenci, mobilizirani v nemško vojsko - da je pri njih 3200 vojaških
                  invalidov, ki so postali invalidi v nemški vojski in da je na domobranski strani
                  pri nas še okrog 60 domobranskih invalidov, od tega jih je 20 iz delovnega
                  razmerja oziroma ne iz čistega statusa vojnega invalida in okrog 25, okrog 35 jih
                  je s kmečkim statusom, nam da novo številko. Za izplačilo tega je potrebno 2,6
                  milijard. Če sedaj odštejemo tiste, ki gredo v minus in prištejemo tiste, ki gredo
                  v plus, pomeni skupno 82 milijard SIT letno, kar je 95 odstotkov sedanjega
                  celotnega proračuna,ki ga ima Ministrstvo za delo, pa nekaj, mislim na 17-krat
                  povečavo tistega, kar imamo v tem hipu za izplačilo socialnih transferov.</p>
               <p>To so izračuni, ki so v danih možnostih mogoči ob podatkih, kakršni so. Samo še
                  enkrat poudarjam, da bi se bilo ob tako postavljenih tezah potrebno zmeniti
                  najprej za doktrino, za kompleten sistem, nikakor pa tega ne bi bilo možno
                  predložiti temu zboru do druge obravnave, če bi to bil nek normalen rok druge
                  obravnave, razen, če tega ne bomo podaljšali za leto ali dve, da bi ta sitem
                  hkrati s tem zakonom tudi rešil.</p>
               <p>Takšno je mnenje naše strokovne službe in rezultati teh izračunov, ki smo jih
                  danes dopoldan delali. Hvala lepa.</p>
            </sp>
            <sp xml:id="SDZ1-Redna-20-1994-06-01.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Stušek. Želi še kdo besedo? Prosim, Danica Simšič.</p>
            </sp>
            <sp xml:id="SDZ1-Redna-20-1994-06-01.sp10">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Upam, da ste
                  uspeli slediti nekaterim pojasnilom predstavnika Vlade in da se še spomnite
                  včerajšnjih razprav.</p>
               <p>Na temelju dveh dopisov, ki sem ju dobila, podobno kot gospod Jagodnik včeraj,
                  danes sama, dobil jih je danes tudi predsednik odbora, gre za dopis civilnih
                  invalidov vojne in Sveta invalidskih organizacij Slovenije, da so nekatere
                  rešitve, ki so predvidene, ali sporne ali v izključnem nasprotju z interesi
                  invalidov; ob dejstvu, da gre za izrazito doktrinarna vprašanja, ki niso rešljiva
                  v enem, dveh mesecih, ampak v letu, dveh, ali treh, da gre za izrazito politične
                  opredelitve in to presneto tehtne politične opredelitve do kategorij prebivalstva,
                  ki naj jih ti zakoni vključujejo, vendarle predlagam, da to ponovno prouči matično
                  delovno telo. Da se ne iščejo tovrstne rešitve za to govornico, ampak v delovnem
                  telesu in se potem z usklajenimi, če je le mogoče, tudi konsenzualnimi ali vsaj
                  usklajenimi pogajalskimi pozicijami in stališči pride v ta zbor, ker sicer ne bomo
                  nikoli končali, ne te točke ne česa druga.</p>
               <p>Predlagam, predsedujoči, da na to temo ponovno zaseda matično delovno telo, hkrati
                  pa predvidevam sklic Komisije za vprašanja invalidov. Hvala lepa.</p>
            </sp>
            <sp xml:id="SDZ1-Redna-20-1994-06-01.sp11">
               <speaker>PODPREDSEDNIK VLADIMIR TOPLER:</speaker>
               <p>Gospa Danica Simšič, mi smo dobili poročilo matičnega delovnega telesa. Prosim,
                  gospod Kopač.</p>
            </sp>
            <sp xml:id="SDZ1-Redna-20-1994-06-01.sp12">
               <speaker>JANEZ KOPAČ:</speaker>
               <p>Hvala lepa za besedo. Matično delovno telo - odbor, ki ga vodi gospod Kociper  -
                  je sicer zelo dolgo zasedalo na to temo in ne vem, če bi prineslo še kakšen
                  drugačen rezultat, kot ga je. Vsekakor je pa treba povedati to, gospod Stušek je
                  seveda razumel stališča tako, kot jih želi določena opcija v tem parlamentu,
                  čeprav je bilo na tem odboru zelo jasno povedano, da je stališče razumeti v drugem
                  smislu. Gre za to, da iz stališč matičnega odbora izhaja, morda res ne tako zelo
                  nedvoumno, ampak glede na razpravo na odboru pa da, ali pa vsaj tisti, ki so se
                  udeležili, pa to dobro vedo, torej iz stališč izhaja, da se je odbor z večino
                  glasov opredelil za to, da se vojnim invalidom in civilnim invalidom vojne, sicer
                  naprej priznava višja invalidnina kot delovnim invalidom in to zaradi tega, ker so
                  bili poškodovani v boju za domovino in tako je tudi prav. Tako stališče nasprotuje
                  sprejetju 12. točke, ki jo je vložil danes gospod Henigman. Da pa je treba
                  izenačiti kriterije za invalidnost za vse kategorije invalidov. Kajti, če nekomu
                  manjka, ali pa če ima nekdo telesno okvaro, pridobljeno v vojni, drugi pa povsem
                  enako telesno okvaro nekje drugje, torej ne v vojni, je potem po večinskem mnenju
                  odbora prav, da se obema prizna enaka stopnja invalidnosti. Seveda ob tem obstaja
                  tehnični problem, ker te prekategorizacije ni mogoče narediti takoj, možno jo je
                  pa narediti v letu ali dveh, kar so predstavniki Vlade na seji odbora tudi
                  povedali. In menim, da seveda ne bi bilo nobene tragedije, če bi ta zakon imel
                  kasneje v prehodnih določbah napisan tudi čas, v katerem bi se pretransformirali
                  iz enega sistema v drugega.</p>
               <p>Ampak, če bi vse to upoštevali v tej opciji, ali pa za ozadjem teh razprav, ki so
                  bile na seji odbora, bi seveda to pomenilo, da se določena sredstva, ali pa
                  določen obseg pravic redefinira in to tako, da gre navzdol, torej da gre za
                  zmanjšanje potrebnih proračunskih sredstev. Gospod Stušek je tukaj razlagal, kot
                  da se pri vseh drugih kategorijah invalidov obseg pravic poveča na nivo, ki ga
                  sedaj imajo vojni invalidi in to pomeni seveda takšno nenormalno, skoraj da lahko
                  rečem, absurdno povečanje proračunskih sredstev. To bi bilo res, če bi to jemali
                  iz te optike. Ampak ta optika skozi večinsko mnenje odbora ni bila zastopana. Zato
                  je treba stališče odbora razumeti skozi to optiko, da gre za, sicer ne veliko,
                  vendar vseeno zmanjšanje potrebnih proračunskih sredstev.</p>
               <p>Vse to pa pripovedujem zato, ker menim, da so bile razprave na tem odboru tako
                  dolgotrajne, lahko rečem tudi tako mučne in pa na koncu stališča, ki so
                  predlagana, sprejeta po tako dolgem kresanju mnenj, da dvomim, da bi na odboru
                  lahko po ponovni proceduri še enkrat prešli do česa drugega, razen morda tako, da
                  bi pač predstavniki določenih opcij ne bili na seji odbora in, da bi potem neka
                  druga večina sprejela nekaj drugega. Zato menim, da bi bilo prav, da podpremo
                  stališča matičnega odbora takšna kot so in seveda menim, da je pa potrebno
                  nasprotovati 12. amandmajsko oblikovani točki stališč, ki jo je vložil gospod
                  Henigman, ker seveda povsem skače ven iz koncepta, kakršen je v tem zakonu
                  zapisan. Zato bi predlagal glasovanje o tem danes in seveda o sklopu vseh treh
                  zakonov, o katerih je bilo danes govora in pri vseh treh podpiram stališča
                  matičnega delovnega telesa, nasprotujem pa vsem tem amandmajsko oblikovanim
                  stališčem. Hvala lepa.</p>
            </sp>
            <sp xml:id="SDZ1-Redna-20-1994-06-01.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralni sklep, ki ga je gospa Simšičeva dala, bom dal na
                  glasovanje. Želi kdo obrazložiti glas o tem sklepu? O stališčih in sklepih, samo
                  proceduralni sklep sem dobil, razen če imamo razpravo o stališčih in sklepih, in
                  da potem glasujemo. Prosim, gospod Potrč. Gospa Danica Simšič, na koncu razprave o
                  stališčih in sklepih bom dal vaš predlog na glasovanje.</p>
            </sp>
            <sp xml:id="SDZ1-Redna-20-1994-06-01.sp14">
               <speaker>MIRAN POTRČ:</speaker>
               <p>Vem, da o proceduralnih sklepih pač ni možna razprava, ampak razumem, da
                  razpravljamo o problemu kot  celoti. Mene je, ne glede na to, ali je mogoče v
                  detajlih in v tolarjih sprejeti na hitro pripravljene ugotovitve pristojnega
                  ministrstva, bile pa so res na hitro pripravljene, kar je bilo potrebno pripraviti
                  preko noči, ampak kljub temu, ta opozorila so mi dala vedeti, da gre za roke in za
                  številke, ob katerih se ti v glavi zavrti. Zaradi tega zagovarjati, da bi ob
                  takšnem dejstvu glasovali, pomeni pač, za mene, neodgovorno delo tega državnega
                  zbora. To rečem jasno in glasno, in kdor se bo tako odločil, lahko, bomo pač še en
                  zakon ob tako politično in življenjsko občutljivi problematiki sprejemali tako, da
                  bomo glasovali, ne da vemo, za kaj glasujemo. Predlagam, da tega storimo. Ne glede
                  na to, da to osebno misli tudi kolega Kopač. Če se bo razprava razvijala v tej
                  smeri, potem še enkrat opozarjam na tri stvari.</p>
               <p>Prva, mogoče bi rekel najbolj prakticistična, ki jo kaže povedati. Tudi mene je
                  danes  še zjutraj klical invalid paraplegik in je rekel, da je včeraj poslušal
                  razpravo in da opozarja pač na svoj problem. Opozoril je na dejstvo, da se mu zdi
                  nesprejemljivo, da je dodatek za postrežbo in pomoč različen glede na stopnjo
                  invalidnosti za različne kategorije invalidov. Rekel sem mu, da z njim soglašam.
                  Da imam to srečo, da tudi osebno poznam nekaj paraplegikov, pri katerih sem bil že
                  doma, poznam familije in podobno, da ne razumem tega problema, ker ga človek
                  razumeti ne more, če ni sam tako težko prizadet, ampak vsaj tako malo ga lahko
                  zaznam, in da se mi to zdi res nesprejemljivo. Rekel je: "Zakaj se potem to ne
                  izenači". Sem rekel: "Jaz vas pač moram opozoriti na to, da če se to izenači, se
                  lahko izenači tako, da se celotna sredstva dajo vsem enako". Potem pridemo v
                  nasprotje z 18. členom ustavnega zakona, če damo vsem na višino vojnih invalidov,
                  povečamo proračunska sredstva. Prvo in drugo je zelo težko narediti in prvo in
                  drugo se meni upira." Njegov odgovor je bil takšen. Pravi: "Jaz sprejemam tudi
                  dejstvo, da se vsem dodatek za postrežbo in pomoč izenači, vojaškim vojnim
                  invalidom pa zaradi tega ustrezno dvigne invalidnina, ker priznam, da je vojaški
                  vojni invalid druga kategorija kot sem jaz, ki sem imel pač to smolo, da sem z
                  nesrečo prišel v položaj paraplegika".</p>
               <p>Govorim to samo za primer, samo, kaj to pomeni. To pomeni, glede na vprašanja, ki
                  jih imamo, da zakon o vojnih veteranih, tako kot je pripravljen in kot so
                  pripravljena stališča, ni pripravljen ustrezno. Če ne bomo tam zahtevali, da se ob
                  izenačitvi dodatka za postrežbo in pomoč za vse zagotovi pravice, ki jih po
                  ustavnem zakonu imajo za vojne veterane v veteranskim zakonu ali z višjo
                  invalidnino ali z veteranskim dodatkom, potem bomo prišli v nasprotje z 18. členom
                  ustavnega zakona. Kar koli kdo o tem misli in tudi gospa Vida me, bi rekel,</p>
               <p>zelo nežno gleda, ampak vem, da ne zato, da bi želela dati kakšno podobno izjavo,
                  ampak zato, ker se z menoj ne strinja, ker sva prej malo o tem diskutirala, vendar
                  jo moram opozoriti, da pač smo 25. junija 1991 nek zakon, ki ima ustavno veljavo
                  in je bil z dvotretjinsko večino v tem državnem zboru sprejet, v prejšnjem
                  parlamentu sprejeli, in da ga drugače kot s spremembo ustave ne moremo
                  spreminjati. Pa še to bi bilo zelo nemoralno dejanje, ker seveda ne pomeni
                  spreminjanje za naprej, ampak bi pomenilo spreminjanje za nazaj in mislim, da bi
                  bilo to skrajno nekorektno. Zato na to dejstvo kot drugo opozarjam in to dejstvo
                  govori, da naj bi odbor na novo stvar razmislil. Če ne bo razmislil, bomo imeli
                  slabe določitve.</p>
               <p>Rok za prehod. Gospod Stušek, državni sekretar, je rekel nekaj let. Gospa kolegica
                  Simšičeva, ki pravi, da so v odboru o tem govorili pravi: "Eno, dve, tri".
                  Verjamem, da se ne da definirati na 14 dni točno koliko, ampak veliko. Kaj
                  pomenijo prehodne določbe? Ali bomo delali sistem, ki ga bomo začeli uveljavljati
                  čez tri leta. Kaj bo veljalo doslej? Ali bodo veljali še potem tri leta vsi
                  starojugoslovanski predpisi? Ali to predlagate, ker nekaj mora veljati. Ali bomo
                  pisali dva zakona v istem? Enega, ki bo veljal takoj in enega, ki bo veljal čez
                  tri leta, ko bomo sistem uredili. Potem imamo dva zakona, ker moramo vse
                  kategorije urediti za prehodne določbe in vse kategorije urediti za sistem. Ali
                  veste, kaj to pomeni? In povsem zadnje, kar bom rekel, če bo šla razprava v smeri,
                  da se odloča danes, bom predhodno dal na glasovanje predlog, da zahtevam od našega
                  sekretariata za zakonodajo in pravne zadeve, da da strokovno mnenje o pomenu in
                  možnostih sprememb in uporabe 18. člena ustavnega zakona o samostojnosti in
                  neodvisnosti Republike Slovenije. Dokler tega pravnega mnenja nimamo, jaz ne morem
                  sodelovati pri odločanju o tem, da se posledično sprejme odločitve, ki bi bile
                  nejasne v zvezi s to ustavno določbo. Predlagam, da sprejmemo sklep kolegice
                  Simšičeve. Hotel sem povedati, da bom pred tem, ali če ne bo sprejet, predlagal
                  dodatno tudi mnenje sekretariata. Hvala.</p>
            </sp>
            <sp xml:id="SDZ1-Redna-20-1994-06-01.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Gospod Pavlica ima besedo.</p>
               <p>Se odpoveduje. Gospod Sisinger.</p>
            </sp>
            <sp xml:id="SDZ1-Redna-20-1994-06-01.sp16">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Kot član odbora, v katerem smo
                  veliko razprave in časa posvetili tem vprašanjem, se ne bi mogel strinjati, da
                  zaradi finančnih posledic, ki jih vidimo za temi zakoni, ko obravnavamo vprašanje
                  vojnih invalidov, vojaških in civilnih invalidov, ko gre za odmero invalidnine, ko
                  gre za družinske člane, ko gre za dodatek za postrežbo in pomoč, za zdravstveno
                  varstvo, za zagotavljanje zdravniškega klimatskega zdravljenja, itd, te zadeve
                  vrnem na tak način Odboru za delo, socialno politiko in bomo prav na ta odbor na
                  nek način poizkušali zvaliti sedaj krivdo odgovornosti.</p>
               <p>Kot član odbora take odgovornosti ne bi mogel prevzeti, ker smo vendar le
                  poizkušali ob poslušanju številnih razprav prizadetih ljudi ravnati tako, da smo
                  do nekih zaključkov prišli.</p>
               <p>Zato predlagam nekoliko drugače, kot je predlagala Danica Simšič, da ponovno
                  začnemo to, oziroma se soočimo s temi problemi v matičnem odboru. Mislim, da
                  matični odbor ne nosi te odgovornosti do vseh teh prizadetih ljudi in občanov, ta
                  odbor in ta organ. To odgovornost nosi do vseh teh prizadetih ljudi Vlada skupaj s
                  parlamentom. To pomeni, če govorim o Vladi, potem se strinjam, kar je povedal
                  državni sekretar, da so od včeraj na danes resnično težko izračunali, koliko
                  milijard dodatnih sredstev bi za to potrebovali. Menim, da mi bi v parlamentu
                  odigrali neodgovorno vlogo, če bi sedaj celotni paket vseh treh zakonov, kar tako
                  odložili z dnevnega reda in se tu na tej zadevi ustavili po letu dni intenzivnega
                  dela v tem odboru.</p>
               <p>Če gre za taka vprašanja, ki niso do kraja izračunana, izrečena in kakor koli so
                  povezana s političnimi ali drugimi vprašanji, vendarle gre za občutljive zadeve,
                  menim, da te odgovornosti, parlament ne more naložiti matičnemu odboru, ki je
                  tukaj poizkušal najti vse mogoče rešitve. Naj se potem vključi Vlada, ne samo
                  Odbor za delo in socialno politiko in Ministrstvo za delo. Naj se do teh vprašanj
                  opredeli Vlada kot celota. Ne, da bomo imeli samo stališče enega ministrstva in
                  potem pridemo k sprejemanju sklepov in stališč do teh vprašanj. To pomeni,
                  predlagam, da se do teh stvari opredeli Vlada in potem tudi mi v samem parlamentu.
                  Če bomo to vrnili našemu odboru, mi lahko tri mesece znova razpravljamo.  Prišli
                  bomo do podobnih ali drugačnih spremenjenih stališč in zaključkov. Napredka pri
                  tem ne vidim. Hvala.</p>
            </sp>
            <sp xml:id="SDZ1-Redna-20-1994-06-01.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Besedo ima gospod Mozetič.</p>
            </sp>
            <sp xml:id="SDZ1-Redna-20-1994-06-01.sp18">
               <speaker>MIROSLAV MOZETIČ:</speaker>
               <p>Hvala lepa za besedo, gospod kolega. Drage kolegice, spoštovani kolegi! Nisem
                  specialist za to, ampak malo me je vzpodbudilo razpravljanje, vezano na 18. člen
                  ustavnega zakona. Jaz mu nič ne nasprotujem, čeprav ni stoodstotno jasen. Strinjam
                  se, da je treba pač obljubo obdržati, ampak mi imamo tudi Ustavo, ki po drugi
                  strani pravi, mislim, da v 14. členu, da so zagotovljene vsakemu enake človekove
                  pravice, svoboščine pred zakonom. Ta stališča, ki kaže, da bi bila sporna, pa v
                  bistvu pravijo, da se zagotovi vsem invalidom enakopravne pogoje za delo in
                  življenje; da se, sedmo stališče, dodatek zagotovi v enaki višini za vse invalide.
                  Postavlja se mi načelno vprašanje, dejansko ustavno-pravno ali pa enakost pravic,
                  čeprav bi se na nek način tudi strinjal s tem, da imajo tisti, ki so poškodovani
                  pri obrambi svoje domovine, recimo, nekaj več kot drugi iz tega naslova. Vendar se
                  načelno vprašanje postavlja - vprašanje enakopravnosti. Če imajo nekateri po neki
                  določbi neke obljube ustavnega zakona, da bo ostalo to nespremenjeno, potem se mi
                  postavlja vprašanje, zakaj pa tisti, ki niso pod to obljubo, ne bodo enakopravni
                  tistim, ki so pod obljubo. V resnici tukaj nastane ustavna kršitev pri vseh
                  tistih, ki ne sodijo pod obljubo, ki je bila dana takrat v 18. členu ustavnega
                  zakona. Mislim, da je to eno temeljnih, načelnih ustavnih vprašanj. Iz tega vidika
                  ta stališča ne vidim sporna in se jih da rešiti tudi v naprej, da imajo, recimo,
                  ljudje, ki so pri obrambi svoje domovine doživeli te zadeve, da imajo nekaj več.
                  Mislim, da je to rešljivo tudi v okviru teh načel in teh stališč, ki so tukaj
                  predlagana. So pa nekatere stvari, ravno dodatek za postrežbo recimo - ne vem,
                  zakaj bi vojni invalid imel drugačen dodatek za postrežbo kot drugi invalid, oba
                  sta pa recimo enaka invalida glede na stopnjo in težo invalidnosti. Te zadeve mi
                  ne gredo skupaj. Če hočemo zagotoviti enakost državljanov pred ustavo, potem se
                  moramo odločiti. Če ni tam znižanja, potem je tukaj zvišanje. Druge variante ni.
                  Ali prenese proračun ali ne prenese, tukaj se bo težko spraševati. Zato je težko
                  pristati, ker proračun ne prenese, tam pustimo visoko, na tej strani pa pustimo
                  nizko zato, ker proračun ne prenese. Taka logika ni niti pravna, še manj pa
                  socialna. Hvala lepa.</p>
            </sp>
            <sp xml:id="SDZ1-Redna-20-1994-06-01.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Besedo dajem gospodu Pučniku.</p>
            </sp>
            <sp xml:id="SDZ1-Redna-20-1994-06-01.sp20">
               <speaker>DR. JOŽE PUČNIK:</speaker>
               <p>Spoštovani! Najprej bi povedal, da podpiram predlog gospe Simšičeve, ampak pod
                  enim pogojem. Če naj odbor o teh vprašanjih še enkrat razpravlja, rabi eksaktne
                  podatke. Gospod Stušek je tukaj napravil dve stvari, ko je prikazoval finančno
                  težo eventualnih variant. Na eni strani je rekel, da se sklicuje na podatke
                  združenj, na drugi strani je rekel, da mora operirati s pavšalnimi ocenami. Tukaj
                  bi res čisto določno postavil in ničesar proti gospodu Stušku osebno. Ali je
                  Ministrstvo za delo in socialno varstvo zato tukaj, da desetletja prešteva
                  invalide samo ene kategorije, na druge pa pozablja? Mislim, da je ministrstvo zato
                  tukaj, da že končno prešteje vse invalide tukaj v Sloveniji, približno oceni
                  njihovo oškodovanost, invalidnost in da mi začnemo na tem področju operirati z
                  eksaktnimi ocenami. Ko je gospod Stušek šel na nekaj deset milijard tolarjev itd.,
                  mislim, da takšen bav-bav ni umesten  pri državnem zboru, da nas na ta način
                  nedefinirano, neeksaktno določeno straši in odvrača od določene problematike, za
                  katero je že tako in tako izredno pozno, da se je že lotimo. Moj predlog bi bil,
                  da dobimo natančne podatke o invalidih v Republiki Sloveniji in  da na osnovi teh
                  podatkov lahko takšne odločitve sprejemamo. Vse drugo pa se mi zdi, da mi
                  ponavljamo izrazito pristranske in politične ocene iz preteklosti. Konec koncev,
                  Slovenija ni Republika Kitajska, da bi morali tako dolgo preštevati naše invalidne
                  državljane.</p>
               <p>Druga pripomba na gospoda Potrča. Gospod Potrč je tukaj zelo pravniško razlagal
                  Ustavo in 18. člen ustavnega zakona. V polni meri pristajam na komentar gospoda
                  Mozetiča, zato tukaj tega ne bom ponavljal. Bi pa seveda le nekaj rekel o pripombi
                  gospoda Potrča o ustavi in morali, ko je rekel: "Nemoralno bi bilo, če bi šli
                  nazaj pravno urejati neke probleme." Mislim, da je gospod Potrč včeraj, ko je
                  glasoval o deklaraciji o človeških pravicah, glasoval s figo v žepu. V 7. členu, v
                  drugem odstavku te deklaracije, ki smo jo včeraj ratificirali, upam, da ne s figo
                  v žepu, je točno povedano, v drugem odstavku 7. člena, da prepoved retroaktivnosti
                  pravnega urejanja ne velja za tiste primere, kjer so bila pravna določila, ali pa
                  kjer se je ravnalo proti temeljnim civilizatoričnim pravilom. Če mi vzamemo to
                  resno, velja za celo vrsto področij na tem, gre prav gotovo za osnovno stvar. Po
                  eni strani, po 18. členu ustavnega zakona, ki je nastal v politični situaciji,
                  kakršna je bila in mu ne oporekam, ker je sestavina ustavnega prava, logično, ta
                  člen ne pomeni, da so pa z njim razveljavljena druga določila naše ustave, po
                  katerih so pa naši državljani enakopravni. Te enakopravnosti ni mogoče s
                  sklicevanjem na neko posebno moralo ali na neke posebne okoliščine v povojnem
                  obdobju zdaj enostavno zaključevati. Ne, da bi šel zdaj za te zadeve povojnega
                  obdobja. Sem za to, da se držimo določil ustavnega zakona, jasno, ker je sestavina
                  našega ustavnega prava, ampak pri tem ne smemo pozabiti nekaterih splošnih
                  določil, ki so po svojem rangu nad določili 18. člena ustavnega zakona in to so
                  tiste temeljne pravice slovenskih državljanov, da imajo enake pogoje, kakor drugi
                  in v tem smislu moramo usmerjati tudi našo zakonodajo. Če smo mi iz izrazito
                  politikanskih, s kršitvijo temeljnih človekovih pravic v povojnem obdobju nehali
                  upoštevati, zapirali oči pred invalidi, ki so v drugih okoliščinah postali
                  invalidi, iz tega ne sledi, da mi ostajamo pri takšnih ocenah.</p>
               <p>Pred kratkim sem dobil neko listino ministra za notranje zadeve v začetku
                  petdesetih let, lahko to dostavim državnemu zboru, kjer ta minister za notranje
                  zadeve narekuje upravi v Sloveniji, da preprečuje s policijskimi sredstvi
                  povezovanje invalidov iz vrst mobilizirancev, da se ne bi individualno obračali na
                  nemške oblasti in dobili od tam eventualno invalidnino, kajti - tako njega
                  utemeljitev - ni sprejemljivo, da bi bivši mobiliziranci v določenih primerih
                  dobili višjo invalidnino, kakor jo dobivajo borci. To je v uradnem papirju
                  takratnega ministra za notranje zadeve. In podobne stvari. Njegov državni sekretar
                  je na osnovi tega, njegove okrožnice, naredil še dodatna navodila policijskim
                  upravam po Sloveniji, da naj se pač skušajo te zadeve, po domače rečeno, razgnati,
                  pobrati, kontrolirati. V nekem primeru, primeru Kranja, so tudi pobrali vso
                  dokumentacijo itn. Torej, če se je to delalo, pustimo zdaj to zadevo, ni rečeno,
                  da bi mi morali ostati ustavno zvesti tej slovenski politični tradiciji, ki je po
                  moje, ali pa zame, nemoralna tradicija. Popravimo te stvari. Pozno, ampak bolje
                  pozno, kakor nikoli in ne iti v to, da bomo znova dvigali vse te papirje iz
                  arhivov in jih bomo znova tukaj citirali. Popravimo te krivice, vendarle
                  upoštevajmo, če našemu državljanu manjka noga, mu manjka roka, da to pomeni takšne
                  in takšne posledice za njegovo življenje, za njegovo družino in popravimo, kolikor
                  je to sploh mogoče popraviti po materialni plati in mu olajšati življenje teh
                  nekaj let, ki jih še, v večini primerov, takšen invalid iz teh kategorij ima.
                  Popravimo to in ne, da se zdaj gremo znova vse te načelne diskusije in vse to.
                  Moram ta izraz uporabiti, lažnivo moraliziranje na osnovi kriterijev, ki so se po
                  vsej Evropi in po vsem svetu izkazali kot protičloveški, nehumani in v osnovi tudi
                  proti tej resoluciji, proti tej deklaraciji, ki smo jo včeraj v tem parlamentu
                  tudi ratificirali. Zato podpiram, da odbor, na osnovi točnih podatkov o vseh
                  invalidih, ki so v Sloveniji, in jaz res ne morem verjeti, da tega spiska
                  pristojno ministrstvo nima - upam, da sem to samo napačno razumel - torej na
                  osnovi podatkov  presodimo in te krivice, tem v bistvu zelo starim ljudem,
                  popravimo. Nehajmo to vojno na okopih, kjer bomo vedno znova morali vlačiti iz
                  zaprašenih arhivov čudne stvari, ki niso nikomur, nam, še najmanj pa slovenski
                  državi v kakršenkoli ponos. Hvala lepa.</p>
            </sp>
            <sp xml:id="SDZ1-Redna-20-1994-06-01.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Potrč. Prosim.</p>
            </sp>
            <sp xml:id="SDZ1-Redna-20-1994-06-01.sp22">
               <speaker>MIRAN POTRČ:</speaker>
               <p>Najprej gospodu Mozetiču, bolj pojasnila kot replika, ker on tudi ni želel
                  replicirati. Če že citiramo ustavo, potem je pač prav, da citiramo tiste stvari,
                  ki so na nek način med seboj povezane in če ste vi, ali pa nekdo drugi, citirali
                   14. člen o enakosti pred zakonom, vi 52. člen o invalidih, potem je najbrž prav
                  še citirati 50. člen, zadnji odstavek, ki pravi, vojnim veteranom in žrtvam
                  vojnega nasilja je zagotovljeno posebno varstvo v skladu z zakonom. Tukaj gre za
                  posebno varstvo v skladu z zakonom, kar je posebna kategorija, ki je drugače in v
                  2. členu ustave obravnavana, kot je obravnavano varstvo invalidov. Za invalide pa
                  je res posebno varstvo tudi predvideno. Rad bi opozoril še na 155. člen ustave, ki
                  v drugem odstavku pravi, samo zakon lahko določi, da imajo posamezne njegove
                  določbe učinek za nazaj, če to zahteva javna korist in če se s tem ne posega v
                  pridobljene pravice. Gospod Bučar se bo spomnil, pa še kdo, da je prav v zvezi s
                  155. členom ustave bilo posebno vprašanje, ali se lahko individualne pravice tudi
                  borcev zmanjšujejo ali ne? In da je bil na ustavni komisiji dan jasen odgovor v
                  zvezi s 155. členom ustave, se individualne pravice tudi in posebej borcev, ki so
                  to postavili, ne morejo zmanjševati. To so pač neka dejstva. Mi lahko naredimo
                  tudi drugače.</p>
               <p>Na koncu, v zvezi z 18. členom ustavnega zakona. Gospod Mozetič, se strinjam z
                  vami, da je vsak pravni predpis, seveda za dobrega jurista lahko jasen, lahko pa
                  tudi nejasen, ker ga razlaga na svoj način. Pošteno ali pa po političnem interesu.
                  Tudi ne po političnem, po premoženjskem ali po nekem drugem interesu. To, kar ste
                  vi rekel, da ni v celoti jasen, pravzaprav govori samo v prid moji zahtevi, naj
                  nam pa nekdo tolmačenje tega 18. člena pove. Za našo uporabo, dokončno ga bo
                  povedalo Ustavno sodišče, jasno. Ampak za našo uporabo, da bomo vsaj vedeli, ali
                  je mogoče to določbo ki pravi: "v obsegu in pod pogoji" tolmačiti tako, kot da je
                  že sekretariat rekel, da opozarja na ta problem, da pa bi neko usklajevanje z
                  socialnimi razmerji bilo morda mogoče - parafraziram, ni bilo dobesedno tako,
                  ampak v tem smislu, ko smo govorili o interventnem zakonu, naj nam to tolmačenje
                  da in mislim, da je potrebno o njem govoriti.</p>
               <p>Zadnje, gospod Pučnik ima navado z brda z dola povezati stvari, ki imajo zvezo ali
                  ne. In če je govoril o moraliziranju, potem moram reči, da je tudi on zelo
                  moraliziral. Ampak moraliziral z jasnim ciljem, da je glede 18. člena mogoče
                  narediti, kar se odločimo, da pa je treba drugim pravice priznati. V svoji
                  diskusiji nisem z besedo govoril o tem, komu jih je treba priznati ali ne.
                  Verjamem pa, da bova o tem govorili. Verjamem, da bomo z gospodom Pučnikom
                  različnega mnenja, ko bo kdo predlagal, da jih priznamo tudi domobrancem in
                  kolaboracionistom. Za te pravice ne bom, priznam, tukaj bova različnega mnenja,
                  ampak o tem sedaj ni bilo govora. Vi ste pa preko tega želel povedati, da naj se
                  ne glede na 18. člen ljudem, ki po ustavi to pravico imajo, te pravice vzamejo.
                  Samo, da ste rekli to na zelo zavit način in govorili o stvareh, ki sodijo ali ne
                  sodijo zraven. Hvala.</p>
            </sp>
            <sp xml:id="SDZ1-Redna-20-1994-06-01.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Mozetič.</p>
            </sp>
            <sp xml:id="SDZ1-Redna-20-1994-06-01.sp24">
               <speaker>MIROSLAV MOZETIČ:</speaker>
               <p>Hvala lepa. Čeprav prej dejansko nisem repliciral, ampak v redu, sedaj bom, ker
                  mislim, ne da sem bil napačno razumljen, ampak namenoma napačno interpretiran.
                  Prej, ko sem govoril o tistih členih nisem vseh citiral, citiral sem samo tega o
                  enakopravnosti. Prebral sem pa tudi tistega, ki piše, da imajo vojni veterani
                  lahko glede na zakon drugačne in sem tudi povedal, da nimam nič proti in da se v
                  okviru tudi teh stališč, ki so, tisti ki so v obrambi svoje domovine doživeli in
                  so invalidi iz tistih razlogov, da nimam nič proti, da imajo več. Kar pomeni, da
                  nisem govoril oziroma pozabil na tisti člen, kjer piše, da se lahko z zakonom
                  vojnim veteranom tudi kaj več doda. Tako, da s tega vidika je pač interpretacija,
                  ki mi jo je hotel gospod Potrč podtakniti, kar zadeva moje razprave, ne drži.</p>
               <p>Kar zadeva člen, ki govori o veljavnosti za nazaj, recimo pri 18. členu, meni je
                  do neke mere dejansko sporen. Ampak, če gospod Potrč misli, da imam kakšen
                  politični ali pa materialen interes, bi ga imel prej, da ta člen točno tak kot je,
                  velja in glede moje politične prepričanosti in glede moje, bom rekel, dedne ali ne
                  vem kakšne rodbinske navezanosti. Ta člen meni osebno in moji bom rekel, iz
                  družine iz katere izhajam, je samo v plus, nič v minus. Tako, da v to smer
                  podtikanje proti meni osebno, gospodu Mozetiču, ne gospodu, Mozetiču Miroslavu, ne
                  velja. Kar zadeva pridobljene pravice, so meni kljub vsemu nekatere, pa nisem za
                  to, da bi katerokoli pravico za nazaj jemali, ampak kljub temu se mi pojavljajo
                  vprašanja pri teh pridobljenih pravicah ravno iz načela, tudi pravičnosti bom
                  rekel in tudi morale, pa ne katoliške morale, ampak čisto morale civilizirane
                  družbe. Mi imamo celo vrsto pridobljenih pravic, ki so pridobljene na osnovi nekih
                  revolucionarnih zadev. Te pravice so pa verjetno vprašljive. Ampak ne zahtevam,
                  niti ne pravim niti ne trdim, da je treba komurkoli na katerikoli osnovi jih je
                  pridobil, vzeti. S tega vidika so pridobljene pravice in jih zagovarjati, jih ne
                  zagovarjam. Ampak s tega vidika, mislim da je cela vrsta pridobljenih pravic, ki
                  so nastale v tem obdobju na osnovi nekega revolucionarnega prava, nekih pridobitev
                  revolucije, vprašljive. Še enkrat bi povedal - 18. člen in vse tiste zadeve, ker
                  tukaj se včasih nekatere stvari ne vem kako hoče interpretirati, pa nekaterim
                  strankam nekaj podtikati, v teh zadevah nimam niti jaz niti moja družina nič
                  zraven. Hvala lepa.</p>
            </sp>
            <sp xml:id="SDZ1-Redna-20-1994-06-01.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jože Pučnik, replika gospod Kocijančič.</p>
            </sp>
            <sp xml:id="SDZ1-Redna-20-1994-06-01.sp26">
               <speaker>DR. JOŽE PUČNIK:</speaker>
               <p>Spoštovani! Da ne bo sprenevedanja. Povsem jasno bom povedal, da sem proti
                  odvzemanju invalidnine kateremu koli invalidu. Da se ne bo to znova podtikalo, kot
                  se je že razne stvari v tej smeri. Sem proti odvzemanju ali zmanjševanju
                  invalidnine kogar koli, ampak prav tako trdno, da invalidi, ki se jih desetletja
                  ni hotelo videti, ki jih ni bilo, temveč je država celo preprečevala, da bi si
                  drugod dobili, preprečevala, to je dokazljivo, da bi dobili drugod pomoč za
                  otežene pogoje življenja, da so ti ljudje dostojno preskrbljeni. To je in ne,
                  prosim, več podtikati, da sem za jemanje ali zniževanje invalidnine kateremu koli
                  invalidu v Sloveniji. Hvala lepa.</p>
            </sp>
            <sp xml:id="SDZ1-Redna-20-1994-06-01.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Kocijančič.</p>
            </sp>
            <sp xml:id="SDZ1-Redna-20-1994-06-01.sp28">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! Razpravljamo o zelo
                  delikatnih razmerjih, ki globoko posegajo v življenje ljudi, v njihove pravice.
                  Priključujem se tistim, ki menijo, da je treba vse krivice, ki so odprte,
                  odpravljati, čeprav bo to večkrat težko v skladu z materialnimi možnostmi te
                  družbe. Mislim seveda, da se bomo zelo težko izognili precejšnjim političnim in
                  drugim razlikam takrat, ko bomo urejali pravice, ki izvirajo iz take ali drugačne
                  interpretacije naše preteklosti. Menim pa, da bo v dobro tega parlamenta in v
                  dobro Slovenije, če bomo to delali na skrajno strpen način in poskušali svoje
                  napore usmeriti v razreševanje problemov, ne pa medsebojno etiketiranje. V tem
                  smislu sem sicer počakal, da je odgovoril kolega Potrč, ker pa on na to ni
                  reagiral, bi rad vam, gospod dr. Pučnik povedal, da je za mene nespremenljiv
                  odnos, da drug drugega zmerjamo, kdo je imel figo v žepu, ko je glasoval o
                  konvenciji o človekovih pravicah. Mislim, da to presega etiko medsebojnih odnosov
                  in prav nič ne prispeva k razreševanju problema. Če se hočemo pogovoriti o
                  problemu, govorimo o problemu, ne pa o figah v žepu. Te fige v žepu so v bistvu
                  nasilje nad kolegom poslancem, neko "inputiranje", ne bom dajal kvalifikacije, da
                  ne bi naredil iste napake, kot ste jo vi. Predlagam, da se temu izognemo. Za mene,
                  če sem že tukaj, je bilo včeraj, ko smo glasovali o konvenciji, bolj vznemirljivo
                  to, da ko smo jo sprejemali kot ena zadnjih evropskih držav, smo sicer tudi ena
                  najmlajših, pa smo vseeno nedopustno dolgo rabili, da smo to konvencijo
                  ratificirali, da smo imeli poleg 63 glasov za tudi 3 proti.</p>
            </sp>
            <sp xml:id="SDZ1-Redna-20-1994-06-01.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocijančiču. Besedo ima gospod Partljič. Za njim imata besedo
                  še gospod Kociper in gospod Jagodnik.</p>
            </sp>
            <sp xml:id="SDZ1-Redna-20-1994-06-01.sp30">
               <speaker>TONE PARTLJIČ:</speaker>
               <p>Prijavil sem se pravzaprav kot neke vrste obrazložitev glasu. S tem bi lahko tudi
                  končal, rekoč, da podpiram predlog kolegice Simšičeve, da se s tem še ukvarjamo na
                  odboru, očitno pa še marsikje. Mislim, da je dosedanja razprava pokazala, da bi
                  šli težko v glasovanje. Zato mislim, da bi ta predlog podprl. Res je sicer, da so
                  drugi kolegi v odboru, pa zlasti ljudje, ki se s to problematiko ukvarjajo, res
                  dolgo časa temeljito govorili o tem na odboru, bolj kot jaz, in da so tudi
                  stališča odbora na neki način relevantna. Kljub temu pa mislim, da je potrebno,
                  kot se je danes slišalo, slišati stališče celotne Vlade in morda sekretariata, kaj
                  pomenijo naša stališča in zakon prav v luči tako imenovanega 18. člena. Ne gre, po
                  mojem, za načelno razpravo o 18. členu, ampak prav z vidika tega zakona bi</p>
               <p>nas morda pa to stališče zanimalo. Nadaljevanje diskusije vidite in to bi v odboru
                  štel v plus. Skozi to dolgo obdobje bi nas znova peljalo k politizaciji in
                  pravzaprav k dvema bregovoma. Zavedati se pa moramo, sam nekako doživljam te
                  zakone, sem nekako tolerantnejši, če bi rekel, tako do obeh opcij, ki smo ju
                  slišali, na naslednji način. Mi smo se odločili za spravo, nismo še dosegli prave
                  sprave niti v zvezi z mrtvimi, vendar mislim, da je mogoče najlažje doseči z
                  njimi. Druga kategorija se nekako sama po sebi postavlja, da na nek človeški,
                  spravni način, diskutiramo tudi o teh, tako različnih zadevah. Nas pa pač, žive
                  poslance in ljudi v politiki, sprava še čaka in mislim, da je na nek način tudi
                  nedosegljiva. Ampak mislim, da tu nekje je treba začeti in sem prepričan, da ni
                  nobena nezaupnica odboru, ki se je okoli tega toliko trudil, da ponovno o stvareh
                  osvetli. Sam se čudim, da pravzaprav tako ob koncu debate, in gospodu Stušku je
                  treba priznati, da se je čez noč potrudil, ampak, da tako ob koncu debate pa
                   dobivamo finančne kazalke, ki bi morali biti na mizi, ko smo debato začeli in
                  tudi ljudi prešteti. S tem se tudi strinjam in zato menim, da bi diskusija in
                  replike v smeri različnih pogledov na preteklost lahko počakale. Mislim, da smo si
                  o tem že tudi približno na jasnem, kaj kdo misli in da bi lahko v kratkem času na
                  odboru prišli do stališč, ponovno enakih ali pa korigiranih, da bi lahko o njih tu
                  razpravljali. Ampak, kot rečeno, že ta debata mi je pokazala, da bi morda danes
                  težko glasovali.</p>
            </sp>
            <sp xml:id="SDZ1-Redna-20-1994-06-01.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Partljič. Besedo ima gospod Kociper.</p>
            </sp>
            <sp xml:id="SDZ1-Redna-20-1994-06-01.sp32">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Spoštovane gospe in gospodje! Ne bom se mogel
                  izogniti replikam, čeprav sem se javil davno nazaj, ko sem mislil predvsem
                  predstaviti nekaj misli o predlogu stališč in sklepov, ki jih je dal matični
                  odbor. Moram se pridružiti številnim razpravljavcem pred mano, gospodu Mozetiču,
                  gospodu Sisingerju in tudi gospodu Kopaču, ki ga zdaj ni tukaj, pa še tudi drugim
                  v tej smeri. Začel bi s tem, kar je gospod Sisinger rekel. Ta Državni zbor se ne
                  bo mogel izogniti odgovornosti občutljive razprave. Razprava, ki danes poteka,
                  dejansko kaže na veliko občutljivost te problematike in moram reči, ta strpna
                  razprava in korektna doslej kaže na to, da pravzaprav Državni zbor lahko tukaj
                  pred kamerami in pred javnostjo to občutljivo problematiko vendarle ustrezno
                  razreši. Gotovo pa ne bo razrešil tako, da ne bo politično presodil o teh zadevah,
                  to je pravzaprav utopija, ali pa ne vem, kaj bi človek rekel temu, zato smo menda
                  v parlamentu. Gre pa za to, da po tolikih razpravah in temeljitih obravnavah v
                  odboru, nasprotujem temu, da bi se ponovno skrili v odbor in tam nekaj ponovno
                  poizkušali zgladiti, tako da ne bi imeli potem tukaj nobenega dela. Ta Državni
                  zbor je tisti, ki po taki temeljiti razpravi mora končno presoditi, ali bo
                  popravil krivice, glavna intenca tega zakona je poprava krivic, in upošteval med
                  vsemi drugimi členi, ki so, tudi 14. člen, ki je bil tukaj predstavljen.</p>
               <p>Zdaj o delikatnosti 18. člena ustavnega zakona seveda lahko govorimo na dolgo in
                  široko. Moram pa povedati tole, da je predstavnik Vlade včeraj, ko sva se o tem
                  pogovarjala, rekel, žal ali pa škoda je, da niti Sekretariat Državnega zbora niti
                  služba v Vladi, ki skrbi za zakonodajo, nista doslej jasno povedala ničesar o tem.
                  Skratka, jasno napisala, kaj pomeni, da bodo vsi, ki so našteti v 18. členu,
                  ohranili pravice, se pravi, ne višino, ampak obseg pravic in da jih bodo ohranili
                  pod pogoji, ki so bili predpisani v zakonih, ki smo jih prej upoštevali v SFRJ.
                  Skratka, o tem je govor in seveda, vsakdo ima pravico gledati na te stvari tako
                  kot gleda in sem omenil, kako Sekretariat Državnega zbora, ki bi naj dal jasno
                  svoje mnenje o tem, na koncu pa Državni zbor suvereno odločil, ni jasnega mnenja
                  tukaj dal. Opozarjal je, da je tako ali drugače v nevarnosti, vendar pravim, v tem
                  zakonu, ki ga predlaga Vlada, gre za to, da so pravice pod pogoji, ki so jih
                  določali jugoslovanski zakoni in obseg pravic ohranjeni. Odbor Državnega zbora, ki
                  je matičen za to področje, pa je seveda predlagal stališča in vi se boste tukaj
                  odločili, kako ta stališče podpreti ali ne podpreti, da se pravice, tako kot je v
                  nekaj teh stališčih opredeljeno, izenačijo vsem invalidom.</p>
               <p>Zdaj bi šel na to, kar sem v začetku namenil, da bi predstavil namreč enakopravne
                  pogoje za delo in za življenje. Ni me sram povedati, da je to predlagala Združena
                  lista in da se nam je zdelo vredno, da ta predlog sklepa tudi vključimo v stališče
                  odbora in ta predlog sklepa je doživel popolno podporo na odboru. Tako, da
                  pravzaprav gospoda Potrča ne razumem. To so tudi javno predstavili na eni od
                  konferenc svoje stranke. Kaj pomeni enakopravne pogoje za delo in življenje, je
                  bilo že veliko govora in gre samo za to, da se zagotovi izpolnjevanje 14. člena
                  ustave. Temeljna pravica, ki izvira iz tega, da so vojni invalidi sodelovali v
                  vojni in dali svoj prispevek za obrambo domovine, je pa izražena v temeljnem
                  prejemku, ki se mu reče invalidnina. Zato je tudi odbor Državnega zbora v celoti
                  upošteval ta predlog, ki ga je dala Vlada in ki je bil tudi usklajen z invalidi
                  in, ponovno ponavljam, s predstavniki invalidov, ki so na odboru sodelovali v vseh
                  fazah in so imeli možnost povedati tudi svoje stališče. In tukaj  niso zahtevali
                  kakšne spremembe. Medtem ko je odbor, ne bom zdaj navajal člane odbora, bodo
                  verjetno sami povedali, tako kot gospod Kopač, še tudi drugi so menili in
                  predlagali naslednja stališča, da pa se druge bonitete pravzaprav socialne pravice
                  iz naslova invalidnosti  obravnavajo enako pri vseh invalidih. Torej, temeljna
                  pravica iz naslova  prispevka za obrambo domovine naj bo neokrnjena  v višini,
                  medtem ko naj bodo druge pravice enakopravne za vse invalide, torej, da pokrivajo
                  tiste dodatne stroške, ki jih imajo invalidi. O teh govorijo ta stališča.</p>
               <p>Res pa je, da so ta stališča zajela še krivice, ki se naj bi popravile, recimo, na
                  pobudo za invalidska vprašanja, tudi peto stališče, proti kateremu je gospod
                  Potrč, da naj bi Vlada pripravila besedilo za drugo obravnavo, tako da bi vkjučila
                  tudi opredeljevanje določene stopnje invalidnosti tudi za okvare duševnega
                  zdravja.</p>
               <p>Omenil bi še to, kar je gospod Kopač povedal, da razumevanje gospoda Stuška
                  oziroma predstavnikov ministrstva, ki so se na hitro potrudili in preračunavali
                  vse te postavke, je seveda drugačno kot je odbor te formulacije dal. Naj omenim
                  samo to, da imajo stališče 9, 10 in 11 v svoji dikciji "preuči". Torej, Vlada naj
                  preuči te možnosti in seveda odloči, kako bi bilo v skladu z vsemi citiranimi
                  členi ustave prav, da se te zadeve razrešijo.</p>
               <p>Potem je, recimo šesto stališče, ki pravi, da naj predvidi možnost upoštevanja
                  premoženjskega stanja posameznega upravičenca glede zdravstvenega varstva
                  invalidov, je zopet vodilo Vladi, da dobro preuči in poda neko rešitev, ki se bo
                  po temeljiti preučitvi Vladi zdela najbolj primerna in pravična. Iz tega seveda
                  potem izhajajo tudi pravice vojnih veteranov glede zdravstvenega varstva  in
                  pravice drugih žrtev vojnega nasilja, tako kot je v stališčih odbora.</p>
               <p>Skratka, da ponovno ne predstavljam vseh stališč, so te formulacije take, da
                  tistih osemdeset zastrašujočih milijard dejansko ni umestno in prav gotovo ni
                  mogoče na tak način operirati s temi podatki pri takih stališčih. Seveda je
                  umestno mnenje gospoda Pučnika, ki je govoril o tem, da bi bilo treba natančno pri
                  vsaki kategoriji invalidov pripisati tudi določene bonitete, koliko pač te
                  kategorije ob taki ali drugačni varianti pomenijo pri finančnem učinku.</p>
               <p>Omenil bi samo še to, da stališče, ki ga je predlagal gospod Benjamin Henigman, je
                  bilo predlagano tudi na odboru. Izhaja pa preprosto iz osnovne intence tega
                  zakona, da se za vse, ki doslej niso bili zajeti v teh treh zakonih, torej vojnih
                  invalidih, vojnih veteranih in žrtev vojnega nasilja, da se s tem zakonom končno
                  popravijo krivice. Tukaj je bila sicer razprava o dikciji, ko smo jo tudi v odboru
                  izpilili in tako oblikovali, da ne bi napeljevala na politizacijo - torej na
                  odboru ni bil namen, da se politizirajo stvari - potem tisti, ki so se izjasnili,
                  da bi bili za drugačno dikcijo, vendar niso podprli tega stališča in takrat to
                  stališče ni bilo podprto. Gre pa preprosto, če to povzamem za to, da se enako
                  obravnavajo tudi tisti vojni invalidi, ko so bili kot Slovenci mobilizirani v
                  nemško vojsko in mobilizirani Slovenci v druge vojne fomracije in delovne službe
                  od takratne slovenske oblasti, ki so se vključili pač v odporniško gibanje za
                  osvoboditev domovine. Ne vidim tukaj nobenega problema, da ne bi ta Državni zbor
                  sprejel take dikcije.</p>
               <p>Seveda pa ne dovoljujem, da bi v to dikcijo podtikali, to kar se je celo zareklo,
                  mislim, gospodu Stušku, tudi kolaboracioniste, ali če sem se zmotil, gospod Potrč
                  je govoril o tem. Tukaj ni nobenega govora o kakšnih kolaboracionistih. Če pa je v
                  tej državi kakšen pravni akt, ki opredeljuje oziroma ugotavlja za posamezne
                  fizične osebe, državljane Slovenije, da so bili kolaboracionisti, potem pa seveda
                  je logično, da v tej dikciji niso. Gre preprosto za tiste, ki kolaboracionisti
                  niso in ki so bili doslej krivično izključeni iz teh zakonov. Tako da  dopolnitev
                  sodi v ta okvir.</p>
               <p>Še enkrat poudarjam to, kar je gospod Sisinger in bi vsem, ki so za nianso, tudi
                  gospod Pučnik, drugače predlagali. Mislim, da se je Odbor Državnega zbora, ki
                  pokriva to področje temeljito namučil in dejansko dal vse od sebe, da je pripravil
                  taka stališča. Odgovornost o tem, kakšna stališča bo Vlada dobila je na slehernem
                  od nas, mislim, da je tudi prav in pošteno, da se v to problematiko vsak od nas
                  poglobi in ne samo odbor in da torej na današnji seji končno, to kar smo že leta
                  nazaj prelagali tudi z nekimi krovnimi komisijami ali medresorskimi komisijami pri
                  Vladi za ugotavljanje vojne škode, ki niso potem dale efekta, da to zaključimo in
                  popravimo te krivice.</p>
               <p>Predlagam, da po opravljeni razpravi, ki je pravzaprav že temeljito razčlenila vse
                  zadeve in bo verjetno kmalu tudi zaključena, da se ta zbor opredeli o vseh
                  predlaganih stališčih. Hvala lepa.</p>
            </sp>
            <sp xml:id="SDZ1-Redna-20-1994-06-01.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Besedo ima gospod Jože Jagodnik.</p>
            </sp>
            <sp xml:id="SDZ1-Redna-20-1994-06-01.sp34">
               <speaker>JOŽE JAGODNIK:</speaker>
               <p>Gospod podpredsednik, spoštovani zbor! Hvala za besedo. Iz vsega tega kar sem
                  slišal, sem si posebej podčrtal dejstvo, da gre za zelo občutljivo problematiko, o
                  tem sem že nekaj besed načel včeraj. Včeraj sem vas seznanil z dvemi pismi Zveze
                  društev civilnih vojnih invalidov in Sveta invalidnih organizacij Slovenije, ki
                  sta zašli na mojo poslansko mizo in ki ste ju danes dobili tudi nekateri drugi
                  kolegi in kolegice.</p>
               <p>Namreč, v tem pismu me je predvsem presenetilo, presunilo dejstvo, da je bila
                  materija obravnavana ob izrecnem nesodelovanju obeh organizaciji oziroma vseh
                  tistih ljudi, ki jih ta materija neposredno prizadeva.</p>
               <p>Tukaj gre za nekaj več kot 100.000 ljudi, pa gre za ozke skupine 200, 500
                  invalidov. Gre, skratka, za tiste naše ljudi, ki jih je življenje že tako ali tako
                  ponižalo do samega skrajnega roba.</p>
               <p>Drugo dejstvo, ki je danes novo, ki me je presenetilo, je ta izračun milijard
                  SIT-ov, s katerimi nas je seznanil gospod Stušek. To dodatno argumentira, da gre
                  za problematiko izrednih razsežnosti in ta problematika zahteva nekoliko daljši
                  čas prilagajanja, če jo gledamo tudi v luči 14. člena, pa 50. člena ustave, pa
                  poslanice, ki smo jo ob mednarodnem dnevu invalidov sprejeli v tem zboru in
                  navsezadnje tudi deklaracije, ki smo jo sprejemali včeraj o človekovih
                  pravicah.</p>
               <p>Mislim, da sem slišal takšno poenostavljeno trditev: zaradi dolgotrajnih in mučnih
                  razprav v odboru je skrajni čas, da v zboru - ne vem s čim - verjetno s
                  preglasovanjem, sprejmemo nekatere ukrepe in sprejmemo stališča, ki nas vodijo k
                   takojšnji drugi fazi vseh treh zakonov. Mislim, da je tudi ta opcija zelo
                  značilna za nekatere kroge v tem našem parlamentu. Jaz seveda pri tem ne razumem
                  mojega poslanskega kolega Sisingerja, ki je dejal, da zaradi teh dolgotrajnih in
                  mučnih - in ni edini, ki je to dejal - naj se ne vrne več na odbor. Sprašujem ga,
                  ali ga je v Državni zbor izvolil v Odbor za zdravstvo, delo in socialo ali so ga
                  izvolili v Državni zbor volivci.</p>
               <p>Sem za to, skratka in podčrtujem vse tiste besede, ki so bile za tem mikrofonom
                  oziroma za temi mikrofoni izrečene, da naj se krivice popravijo, da se naj ne
                  popravijo z demagogijo. Popravijo naj se na strokovni način, z ustreznimi
                  odločitvami, toda nikakor ne tako, da bi pri tem seveda ustvarili kakršne koli
                  nove krivice.</p>
               <p>Mi s temi tremi zakoni vendarle, na žalost, posegamo v pravice prizadetih.
                  Zmanjšujemo in odvzemamo tisto, kar jim je država na ta ali drugi način, ta ali
                  prejšnja že priznala. Hvala lepa.</p>
            </sp>
            <sp xml:id="SDZ1-Redna-20-1994-06-01.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič ima še besedo. Torej, dve repliki. Pojavil se je
                  tudi - izvolite Danica Simšič. Razpravo? Repliko ima gospod Sisinger in gospod
                  Janez Podobnik. Predstavnik sekretariata in predstavnik Vlade sta se tudi javila k
                  besedi. Prosim.</p>
            </sp>
            <sp xml:id="SDZ1-Redna-20-1994-06-01.sp36">
               <speaker>IVAN SISINGER:</speaker>
               <p>Moram še enkrat povedati. Nisem govoril o tem. To je posnetek mojega razgovora
                  oziroma nastopa tukaj. Nisem govoril o tem, da se to ne more vrniti in naj ne gre
                  nazaj na odbor. Vendar, povedal sem, da ni mogoče začeti te razprave tako, da bi
                  odgovornost zvalili na komisijo, katere sem član, sem povedal.</p>
               <p>In sem povedal, glede na nove okoliščine, ki jih je danes povedal državni
                  sekretar, tudi iz finančnega pogleda na to sem rekel, je treba, preden odločamo,
                  nisem rekel, da danes odločamo, preden odločamo o stališčih in sklepih, je treba
                  vključiti tudi odgovornost Vlade.</p>
               <p>To še enkrat povem: odgovornost Vlade in potem tudi seveda celotnega parlamenta.
                  Nikakor pa, sem rekel, ne na plečih članov komisije, pa ne glede, kako dolgo bomo
                  še na tem delali.</p>
               <p>Tudi sam sem bil na komisiji. Moram še enkrat zdaj tukaj povedati, dragi
                  prijatelji, da ne bo kdo mislili, da sem jaz proti. Sem za to. Sodeloval sem na
                  številnih razgovorih s prizadetimi ljudmi, tako interniranci, tako taboriščniki,
                  tako z mobiliziranci v nemško vojsko in tako dalje. Poslušal sem jih ure in ure,
                  tudi v Mariboru, zato seveda ne morem sprejemati nobenih takšnih očitkov.</p>
               <p>Sem za to, da pošteno razrešimo te zadeve, vendar odgovornost, moramo vedeti, da
                  nosita Vlada in parlament. To sem rekel.</p>
            </sp>
            <sp xml:id="SDZ1-Redna-20-1994-06-01.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Janez Podobnik.</p>
            </sp>
            <sp xml:id="SDZ1-Redna-20-1994-06-01.sp38">
               <speaker>JANEZ PODOBNIK:</speaker>
               <p>Spoštovani! V dosedanjem delu, tako odbora kot tudi, lahko rečemo, Državnega zbora
                  ob teh vprašanjih ni bilo demagogije. Tako, da bi želel replicirati gospodu
                  Jagodniku.</p>
               <p>Na sejah odbora resnično ni bilo demagogije, pač pa veliko strpnosti in kulture.
                  Zaradi tega, ker je to bilo, je prišel tak predlog. In vsi člani, različnih
                  parlamentarnih strank smo tukaj korektno in enakovredno sodelovali. Tako, da me
                  resnično čudi ta današnja razprava.</p>
               <p>Včeraj je kar nekaj poslancev v začetku apeliralo na strpnost in tako naprej.
                  Apelirali ste na strpnost in bodimo do konca strpni.</p>
               <p>Ena velikih prednosti teh dosti zapletenih sej na odboru je bila, da so dobila
                  besedo različna društva, združenja, skupine. Omogočili smo jim, da so kljub
                  različnim mnenjem v demokratični in strpni atmosferi povedali svoje stališče.
                  Odbor je nato pripravil te sklepe in predloge, ki jih predlaga.</p>
               <p>Torej, ni bilo v dosedanjem delu odbora nobene demagogije. To moram odločno
                  zavrniti. Hvala lepa.</p>
            </sp>
            <sp xml:id="SDZ1-Redna-20-1994-06-01.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič ima besedo.</p>
            </sp>
            <sp xml:id="SDZ1-Redna-20-1994-06-01.sp40">
               <speaker>DANICA SIMŠIČ:</speaker>
               <p>Še enkrat hvala za besedo. Gospod predsedujoči, spoštovane kolegice in kolegi!
                  Mislim, da je nekatere stvari treba v tej razpravi zelo zelo jasno povedati. Ko
                  govorimo o doktrinarnih vprašanjih pri tem zakonu, zakonu o vojnih invalidih, je
                  treba pojasniti naslednje: kriteriji za ugotavljanje invalidnosti ne veljajo za
                  vse enako. Za vojne invalide veljajo eni kriteriji, za delovne invalide veljajo
                  drugi kriteriji, za brezposelne invalide pa tretji kriteriji. Ali če hočete
                  nazorno: za vojnega invalida, ki je brez noge <stage xml:id="SDZ1-Redna-20-1994-06-01.stage6">(na pamet govorim)</stage> je
                  50% invalidnost, za delovnega invalida je 25% invalidnost, dijakinja tretjega
                  letnika neke srednje šole, ki ni bila nikoli v delovnem razmerju, iz tega nima
                  nikakršne pravice, ni invalid. Vsa ta vprašanja zadevajo doktrinarnost in
                  izenačitev kriterijev. Zato opozarjam, to je zakon o vojnih invalidih. Marsikdo
                  med nami ta trenutek in že nekaj časa govori o reševanju celotnega invalidskega
                  sistema, celotne invalidske problematike v tej državi. Strinjam se, da jo je treba
                  urediti, da je treba postaviti enotne kriterije za ugotavljanje invalidnosti in
                  postaviti enotna izhodišča in enake dodatke za pomoč in postrežbo. Treba je zelo
                  jasno povedati - kar sem poskušala že prej, ampak upam, da bom sedaj bolj jasna -
                  če gremo v to odločitev, če sprejmemo ta stališča odbora, je popolnoma jasno, da
                  zakon, po mojem mnenju, seveda pa nisem strokovnjakinja, daleč od tega, dve leti
                  zanesljivo ne bo sprejet. Da potem dve leti zanesljivo ne bo sprejet ne zakon o
                  vojnih veteranih ne zakon o žrtvah vojnega nasilja, ki sta v bistvu izpeljava iz
                  zakona o vojnih invalidih. Mi moramo - zato sem predlagala - da bi odbor vendarle
                  še rekel kakšno besedo; da si tudi člani odbora, tako kot si moramo sedaj vsi
                  poslanci, priti na jasno o čem pravzaprav govorimo. Lepo se je v načelih
                  strinjati. Kako se bo pa to izvedlo, je pa drugo vprašanje. Vse invalide - 150.000
                  v tej državi, je treba ponovno pregledati, ponovno kategorizirati. Postaviti
                  kriterije, kaj pomeni biti brez prsta, brez oči, brez roke, brez noge in tako
                  dalje. Sedaj veljajo popolnoma - lahko grdo rečem - zmešani kriteriji. Tudi tega
                  se moramo zavedati in da je treba pustiti odločevanje stroki, da bo stroka
                  ugotovila, kaj je kakšna stopnja invalidnosti.</p>
               <p>Zato sem prosila, da se  odločimo. Če se odbor ponovno sestane, se lahko opredeli,
                  da je treba imeti nek krovni, ali sistemski, ali ne vem kakšen zakon o invalidih
                  in potem, zaradi mene, tudi o vojnih invalidih. Osebno se strinjam s tem, da je
                  nekaj invalidnina za vojne invalide, da je pa nekaj popolnoma drugega dodatek za
                  pomoč in postrežbo. V načelu moram reči, da se zelo zavzemam za to stališče, da
                  partizan brez noge potrebuje popolnoma enako vsoto za dodatek za pomoč in
                  postrežbo, kot delavec brez noge. Ali, slepi borec enako kot slepi delavec. Ne pa,
                  da je razlika med njima 80.000 na eni strani in na drugi 20.000, pri dodatku za
                  pomoč in postrežbo govorim.</p>
               <p>To so stvari, ki jih je treba izredno jasno povedati, pa so komu všeč ali ne, da
                  vemo, o čem odločamo.</p>
               <p>Glede tega, zakaj sem še enkrat predlagala, da odbor vendarle ponovno razpravlja,
                  ravno za voljo tistih dveh dopisov, ki sva jih danes dobila s predsednikom odbora,
                  ker invalidi - to se pravi prizadeta populacija v tem primeru - pravijo, da so
                  bila ta stališča sprejeta brez njihovega sodelovanja oziroma v njihovem izrazitem
                  nasprotju. To je samo delno res. Res je, da smo mi nekaj sej matičnega delovnega
                  telesa namenili tej problematiki in da so bila najrazličnejša združenja, od levega
                  do desnega spektra - vsi so lahko povedali svoja mnenja, vsi so lahko svoja mnenja
                  pisno predložili. Na zadnjem sestanku, na katerem je odbor odločal pa predsednik
                  resnično invalidom ni dal več besede, s pojasnilom, da sedaj odloča odbor in da so
                  imeli možnost odločati prej oziroma sodelovati pri pojasnjevanju prej. Ti dve
                  pismi, ki sta, pomenita, da je pravzaprav predlog tak kot je v izrazitem nasprotju
                  s težnjami, prizadevanji, hotenji invalidov. Tukaj je zame ključni problem. Ali se
                  bomo preglasovali za en, dva ali tri glasove, se hkrati zavedali pomembnosti te
                  odločitve za vsa leta naprej in za nazaj, ali bi se vendarle še enkrat usedli in o
                  teh stvareh spregovorili.</p>
               <p>In še nekaj. Zame, ko sem včeraj vprašala, kakšne so finančne, posledice seveda ne
                  vidim nobenega problema v denarju, če se odločimo za nek sistem. Treba se je
                  dogovoriti in potem to stvar peljati naprej. Kakšne posledice bo to imelo za
                  proračun, je drugotnega pomena. Treba pa se je odločiti, kaj bomo počeli. Ali bodo
                  veljali za vojne invalide neki kriteriji, neka morala, za delovne invalide neki
                  kriteriji, neka morala in za tiste, ki nikoli niso bili v delovnem razmerju pa so
                  tudi invalidi, neki kriteriji in neka morala. To so ta ključna vprašanja, zavoljo
                  katerih ponovno predlagam, da se odbor sestane. Da se pred tem morda celo sestane
                  Komisija za vprašanja invalidov in v strpnem dialogu poizkuša najti rešitve
                  preprosto zato, ker je treba tudi povedati, da je zakon o vojnih invalidih dvakrat
                  na Vladi že padel, potem, ko je bil usklajen s predstavniki vojnih invalidov.
                  Zato, ker Vlada ni nečesa sprejela in ga je šele v tretji obravnavi in da se ta
                  zakon strahovito dolgo že rojeva in se utegne nam enako zgoditi. Ali, da bo padel
                  in da niti ne bomo postavili sistema, da bomo dobili proti sebi teh 150.000
                  invalidov, kakršnekoli vrste že so, ker v bistvu s tem potem nihče ne bo
                  zadovoljen, ali pa si vendarle vzamemo čas in se ponovno pogovorimo. Hvala.</p>
            </sp>
            <sp xml:id="SDZ1-Redna-20-1994-06-01.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Danica Simšič. Repliko ima gospod Kociper.</p>
            </sp>
            <sp xml:id="SDZ1-Redna-20-1994-06-01.sp42">
               <speaker>ŠTEFAN KOCIPER:</speaker>
               <p>Hvala lepa. Dva, tri pojasnila, ker je gospa Danica Simšič povedala, da invalidi
                  niso dobili besede na odločanju na odboru. Res je, niso imeli več možnosti
                  povedati direktno o tem, kaj predlagajo. Potem sem pozval predstavnike invalidov,
                  da prenesejo svoje mnenje enemu od članov odbora, ker je bil sistem dela tak, da
                  lahko predlog stališč in sklepov predlaga samo, to menda vemo, samo član odbora in
                  to velja za vse odbore in komisije. Tako, da zaradi javnosti in medijev seveda
                  moram to pojasniti. Predloga stališč in sklepov ne more na nobenem odboru
                  predlagati nihče, ki ni član odbora in sem torej prosil, če imajo kaj tehtnega,
                  kar pač ni bilo možno, da naj povedo predstavniku odbora. To se je zgodilo.
                  Predstavnik odbora je rekel, ni sicer nič takega, kar ne bi bilo možno predlagati,
                  vendar da tudi ni nič takega, kar bi bilo zdaj pomembno. Tako je bil odgovor
                  predstavnika odbora. Gospa Danica Simšič kima, to je torej resnica. Ne, da niso
                  dobili besede, ampak niso mogli predlagati stališč, ker so pač svoja stališča,
                  odnose, že prej povedali. Da, jaz sem še enkrat povedal za javnost, gospa Vika, če
                  lahko, ker ni bilo čisto jasno.</p>
               <p>Druga stvar je pa naslednja. Glede kriterijev, zdaj lahko kdo razume tako ali
                  drugače. Mislim, da je gospa Danica Simšič tudi to predlagala na odboru in smo se
                  strinjali. Mislim pa, da ni tako, da bi kriteriji zavrli sprejem vseh teh zakonov.
                  Se pravi, mi smo predlagali Državnemu zboru, da predlagatelje zaveže, naj pri
                  pripravi besedila za drugo obravnavo predvidijo uporabo enotnih kriterijev
                  ocenjevanja invalidnosti za vse invalide. Dobro, lahko si vsak po svoje razlaga,
                  ampak jaz bom povedal takole, kot mislim, da je možno to zadevo izvesti in smo se
                  tudi pogovarjali o tem, da to ne bo zavrlo sprejema zakonodaje. V prehodnih
                  določbah se določi rok, tako, kot ga bo Vlada pač ocenila, da je potreben, v
                  katerem je možno izdelati natančne kriterije za to, kar je gospa Danica Simšičeva
                  lepo utemeljila, da bodo pač za isto kategorijo invalidnosti enako ocenjeni vsi
                  invalidi,in to je bil cilj tega. Kdaj bo začelo to veljati, bo pisalo v prehodnih
                  določbah. Ta zakon naj začne veljati v drugih zadevah sedaj. To ni ovira.</p>
               <p>Rekel bi še glede tega, da nimam kot predsednik odbora nič proti, če bo ta Državni
                  zbor ocenil, da mora odbor ponovno vse te predloge, ki jih je temeljito pretehtal,
                  pretehtati. O tem, da bi bile številke, ki jih je gospod Stušek prej tukaj
                  predstavil, tiste, ob katerih bi tehtali, je nemogoče, ker so tako na hitro
                  potegnjene. Po mojem niso tako jasno predstavljene v tej ustni obliki. Ko bodo na
                  papirju, bi bilo eventualno možno tudi oceniti, kam merijo. Povedal sem, tukaj so
                  ta stališča taka, da ne zavezujejo, razen v dveh točkah Vlade, da neko rešitev
                  točko tako pripravi, pa nič drugače. Še v tistih rešitvah je stvar razumevanja
                  Vlade, kako tolmači višino posameznih prejemkov, ki so predvideni v zakonu o
                  vojnih invalidih.</p>
               <p>Ne govorim o obsegu in pogojih, pod katerimi veljajo te socialne pravice za vse
                  tiste, ki so našteti v tem ustavnem zakonu. Govorim o višinah in enakopravnosti
                  vseh državljanov. To pa bo morala Vlada končno tudi ta del odgovornosti, tako kot
                  ste drugi povedali, sama prevzeti in sama oceniti, kako ta stališča vključiti.</p>
               <p>Če bo Državni zbor zahteval, da se odbor ponovno sestane, se bo. Želel bi, da vsi
                  poslanci, tukaj sedeči, prevzamete svoj del odgovornosti. Hvala lepa.</p>
            </sp>
            <sp xml:id="SDZ1-Redna-20-1994-06-01.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospa Vida Čadonič. Gospa Danica Simšič, tudi
                  replika.</p>
            </sp>
            <sp xml:id="SDZ1-Redna-20-1994-06-01.sp44">
               <speaker>DR. VIDA ČADONIČ-ŠPELIČ:</speaker>
               <p>Hvala lepa za besedo in pozdravljeni! Pismo, ki sta ga prej omenila kolega
                  Jagodnik in kolegica Danica Simšič, je za mene zaskrbljujoče. Zakaj? Pisali so ji
                  v imenu invalidskih organizacij verjetno njihovi predstavniki. Ker sem članica
                  Odbora za delo, družino in socialo, se počutim na nek način tukaj prizadeta. Zato
                  se oproščam, če vas bom morila z nekim seznamom.</p>
               <p>Ko smo prvič obravnavali vse tri zakone skupaj, zakon o vojnih invalidih, zakon o
                  vojnih veteranih in zakon o žrtvah vojnega nasilja na našem matičnem odboru, to je
                  bilo v torek, 8. marca ob 9. uri dopoldan, so bili na ta odbor povabljeni in
                  večina so se tudi tega odbora udeležili. To je v zapisniku. Kot prva je bila gospa
                  Jožica Puhar - ministrica za delo, dr. Božidar Voljč - minister za zdravstvo,
                  Združenje mobiliziranih Gorenjcev v redno nemško vojsko v času 41 - 45, Društvo
                  mobiliziranih Slovencev v nemško vojsko v istem obdobju, Društvo izgnancev
                  Slovenije, Društvo taboriščnikov ukradenih otrok, Zveza društev civilnih invalidov
                  vojne Slovenije, Zveza združenih borcev NOB in udeležencev NOB Slovenije, Svet
                  invalidskih organizacij Slovenije, Koordinacijski odbor organizacij in strank
                  upokojencev Slovenije, Nova slovenska zaveza, Združenje veteranov vojne za
                  Slovenijo in potem še več sindikalnih organizacij. Vsi našteti, kot sem prej
                  povedala, so se udeležili tega sestanka in prinesli s seboj veliko pisnih pripomb,
                  ki smo jih skušali na odboru upoštevati. Če se ne motim, smo imeli na to temo
                  najmanj 3 odbore, ki so trajali nekaj ur. Sprašujem se, kdo v tem pismu, ki je
                  bilo danes omenjeno, kdo protestira in v čigavem imenu? Zdi se mi, da to sami
                  invalidi niso. To je eno vprašanje.</p>
               <p>Torej, skrbi me, zakaj nekdo protestira. Začeli smo obravnavati to temo v začetku
                  marca in zdi se mi, da smo se vsi člani odbora, ne glede na to, iz katerih strank
                  prihajamo, enako trudili, da bi jih razumeli. Vsaj jaz sem se tako trudila. Sedaj,
                  ko sem že pri besedi. Velikokrat je bilo danes v zvezi z zakonom o vojnih
                  invalidih povedano, da bi morali vsi invalidi imeti vsaj enake pogoje za
                  življenje, s tem, da se tudi vsi strinjamo, da je vir oziroma vzrok invalidnosti
                  seveda pomemben in da gre vojnim invalidom in civilnim žrtvam vojne seveda nek
                  drug status.</p>
               <p>Ampak, da bi lažje razumeli o kakšnih finančnih sredstvih se pogovarjamo - ker
                  razumem to obravnavo zakona iz dveh vidikov, eno je finančni in drugo je naša
                  politična moč oziroma pripravljenost, da se nekaterim krivice popravijo. Rada bi
                  vam prebrala. Objavljeno je seveda to v Poročevalcu številka 10 in ni skrivnost.
                  Bojim se, da javnost Poročevalcev prav hudo ne bere. Kakšen je trenutno najvišji
                  možni znesek denarnih prejemkov za vojaškega invalida I. stopnje. Ta številka je
                  236 tisoč 766 SIT. In za primerjavo. Kakšen je znesek za najnižjo pokojnino za
                  polno delovno dobo. Ta je bil v letu 1993, torej govorimo o polni delovni dobi, 55
                  tisoč 139 SIT. Še za primerjavo v letošnjem letu, torej v letu 1994, kakšen je
                  znesek za navadnega ali delovnega invalida, torej, kakšna je invalidnina. Ta znaša
                  27 tisoč 380 in za isto kategorijo vojaškega invalida je ta znesek 84 tisoč 287
                  SIT. Presodite sami. Hvala.</p>
            </sp>
            <sp xml:id="SDZ1-Redna-20-1994-06-01.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Danica Simšič in potem gospod Jagodnik.</p>
            </sp>
            <sp xml:id="SDZ1-Redna-20-1994-06-01.sp46">
               <speaker>DANICA SIMŠIČ:</speaker>
               <p>Rada bi pojasnila gospodu Kocipru, da sem tudi sama popolnoma - upam - jasno
                  povedala, da niste dali besede predstavnikom invalidov, ker je odbor odločal in
                  ker so imele besedo samo poslanke in samo poslanci. Tukaj ni nikakršnega nasprotja
                  z vami in to je bilo dejstvo. Dejstvo je bilo tudi, da v tistem trenutku
                  predstavnik invalidov nikomur, poudarjam nikomur od navzočih poslancev ni
                  predlagal nobenega dodatnega stališča. Tudi to je res. Hkrati moramo pa tudi
                  dopustiti možnost, da ljudje, potem ko so stališča zapisana, stališča lahko
                  preberejo in si seveda tudi dodatno oblikujejo svoje mnenje potem, ko stališča
                  vidijo zapisana. Zato sem predlagala, še enkrat poudarjam, ponoven sestanek
                  odbora. Da pa ti dopisi ne bodo več nikakršna skrivnost, nikakršna skrivnost niso,
                  moram pa reči, da sem jih danes sama dobila s svojim posredovanjem, sama sem
                  iskala te dopise in niso prišli kar sami od sebe na mizo, potem so jih na
                  intervencijo prinesli tako meni kot predsedniku odbora osebno. Gre pa za dopis
                  Zveze društev civilnih invalidov vojne in sicer stališča, ki jih je sprejela
                  njihova skupščina Zveze društev in za stališče Sveta invalidskih organizacij. Dala
                  bom, upam, da mi bo vodstvo dovolilo, ta stališča razmnožiti, tako da jih boste
                  lahko videli vsi poslanci, da ne bi bilo kakršnega koli nesporazuma, čigava so in
                  kdo jih je oblikoval. Samo toliko v pojasnilo. Gospe Čadonič pa, če mi bo potem
                  pomagala najti tiste številke, ki jih je omenjala, kajti najnižja možna pokojnina
                  za polno pokojninsko dobo je v tem trenutku 30 tisoč tolarjev, tako da se vam je
                  verjetno zareklo, ali pa govorite o tistih, ki veljajo za borce, tistih, ki
                  veljajo za vojne.</p>
            </sp>
            <sp xml:id="SDZ1-Redna-20-1994-06-01.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Redna-20-1994-06-01.sp48">
               <speaker>JOŽE JAGODNIK:</speaker>
               <p>Še enkrat hvala. Ko je kolegica Vida prebirala spisek sodelujočih na omenjeni seji
                  8. maja, me ni v celoti potešila. To, kar sem včeraj citiral in bi lahko že včeraj
                  to razčistila, je pismo, ki ga je tudi Danica omenjala, Zveze društev civilnih
                  invalidov vojne Republike Slovenije, ki so stališča sprejeli 27. maja, torej pred
                  tremi dnevi, na skupščini Zveze društev civilnih invalidov. Prva ugotovitev in
                  prvo stališče pa je, ne to, da niso mogli sodelovati, temveč dejstvo, da navajam:
                  "Predlog zakona o vojnih invalidih in predlog zakona o določitvi invalidskih
                  prejemkov, nista pripravljena v izrecnem sodelovanju in soglasju invalidov, na
                  katere se nanašata, to je vojnih invalidov, kot je zagotovljeno in v poslanici
                  Državnega zbora" itd., konec te navedbe. Torej, gre za to, in podobno piše tudi
                  Svet invalidskih organizacij Slovenije z dne 24. 5., da seveda invalidi in
                  prizadeti nikakor ne morejo soglašati z duhom zakona. In če upa Državni zbor, ki
                  sicer mora sprejeti končno politično odgovornost za vse to, kar sprejema za vse
                  tri zakone, da jih lahko sprejema v nasprotju z voljo 150 tisoč naših državljanov,
                  pa tudi presodite sami. Jaz sem že.</p>
            </sp>
            <sp xml:id="SDZ1-Redna-20-1994-06-01.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič, predstojnik Sekretariata za za zakonodajo in pravne
                  zadeve, ima besedo.</p>
            </sp>
            <sp xml:id="SDZ1-Redna-20-1994-06-01.sp50">
               <speaker>MILAN BAŠKOVIČ:</speaker>
               <p>Hvala lepa. Naš sekretariat praviloma ne komentira sklepov in stališč ob prvih
                  fazah zakonov, ker pa smo bili danes tukaj večkrat omenjeni in ker se celo nekako
                  zahteva naše pojasnjevanje, bi nekaj besed vendarle povedal v pojasnilo, tudi
                  zaradi nadaljnjega ravnanja in odnosa naše službe do teh problemov in eventualnega
                  dodatnega dajanja nadaljnih strokovnih mnenj. Mislim, da gre tukaj pretežno za
                  politična, finančna, moralna in druga vprašanja. To, kar zadeva čisto pravno vedo
                  in stroko, stvari niso zapletene, so dokaj jasne.  S tega vidika bi rad nekaj
                  pojasnil.</p>
               <p>Mi smo na te probleme, tudi 18. in 50., itd, člen, stalno opozarjali tako ali
                  drugače. Trikrat smo dajali mnenja, ožja ali širša, dodatna in tako naprej. K
                  prvemu poizkusu oziroma predlogu bi rekel, da gre na revizijo oziroma usklajevanje
                  invalidskih pravic. K zakonu, ki je danes v obravnavi, k zakonu o veteranih,
                  povsod smo na ta vidik ustavnih izhodišč opozorili, ne da bi ga vsakič posebej
                  elaborirali. Menimo, da je to bilo tako prezentno, da bi bilo to odveč. Mogoče, če
                  bi vedno znova postavljali celoto. To se med seboj veže. Če pogledate te tri naša
                  poročila, se da to vse izluščiti iz tega. Če se omejim na temeljna pravna
                  vprašanja, kot so tudi danes tukaj v razpravi večkrat omenjena, bi moral glede 18.
                  člena še posebej reči, kako smo mi to razumeli. Že prej smo tudi opozarjali na
                  občutljivost tega področja in teh rešitev. Ustavni zakon o osamosvojitvi je, po
                  našem mnenju, absolutno zagotovil obseg in pogoje teh pravic, ki se danes ponovno
                  postavljajo v razpravi, se pravi vojaški invalidi, borci, itd., to je zelo veliko
                  teh kategorij, ki so imeli takrat urejene te pravice in pogoje po zveznih zakonih.
                  Ker republika ni imela te zakonodaje, smo z ustavnim zakonom izrecno ta režim, ki
                  je bil v zveznih zakonih, posvojili in izrecno celo napisali, da ostaja obseg
                  pravic in pogoji zanje nespremenjeni. Tako kot so bili tedaj zatečeni. Obseg
                  pravic in pogoji. Tako je razumeti, tako glasno in jasno piše. Več kot toliko ne
                  moremo razglabljati o teh zadevah. Namen je bil jasen in tudi dikcija je
                  jasna.</p>
               <p>Na našem Ustavnem sodišču teče ustavni spor glede posega, ki je bil narejen z
                  zakonom o zdravstvenem varstvu, kjer naj bi prišlo do posega v te pravice in so
                  bili borci po navedbah vlagatelja te ustavne določbe prikrajšani pri nekaterih
                  pravicah, v obsegu pravic in pogojih. Ustavno sodišče se s tem ukvarja že dolgo,
                  že dve leti je spor odprt. Kaže, da stvar ni tako enostavna in neproblematična.
                  Vendar bo tudi Ustavno sodišče s svojim izrekom, ko bo prišel v finale,
                  interpretiralo to ustavno določbo in tudi druge, ki se na to vežejo. Nimamo samo
                  člen 18, ki je bil takrat izrecno na ustavni ravni, z ustavnim zakonom postavljen.
                  O tem problemu se je po naših podatkih še veliko razpravljalo na Ustavni komisiji,
                  v prejšnji skupščini, ko se je ustava sprejemala. Takrat imamo dokumentirano, da
                  je bila ponovno, se pravi, v istem smislu zagotovljena raven dotedanjih pravic teh
                  kategorij od borcev naprej, invalidov, žrtev vojne in tako naprej, s tem, da ni
                  bilo samo ustno, ampak tudi v dokumentih obstajajo obrazložitve, ki po eni strani
                  materialno to zagotavljajo, po drugi strani pa tudi interpretirajo. Namreč, kako
                  je sploh prišlo do tega 155. člena in tretjega odstavka 50. člena ustave.</p>
               <p>Namreč, ko se je obrazlagalo, kaj pomeni 155. člen, namreč retroaktivnost uporabe
                  oziroma učinkovanja zakona, se je, zanimivo, ravno s tem primerom pravic vojaškim
                  invalidom, borcem itn., žrtvam fašističnega nasilja, žrtvam vojne itn.,
                  dokumentiralo in podčrtavalo pomen te določbe v tem smislu, da ne sme posegati v
                  pridobljene pravice. Te pridobljene pravice so ilustrirane prav s temi
                  kategorijami in s temi pravicami. To je zanimivo, ampak je dejansko tako s tem kot
                  najbolj eklatantnim primerom, posebej to ilustrirano in podčrtano in v
                  obrazložitvi napisano.</p>
               <p>Iz tega je potem sledila nadaljnja razprava v Ustavni komisiji in v Skupščini in
                  iz tega se je potem rodil zaradi še večje garancije in logike, da ja ne bi bilo
                  sporno, tretji odstavek 50. člena ustave, ki kot je napisan, zagotavlja še posebno
                  varstvo vojnim veteranom in žrtvam vojnega nasilja. To je toliko logike in toliko
                  teh pravnih sistemskih povezav, da enostavno ne moremo reči drugače kot to, kar
                  razumemo, da je to na ustavni ravni tako zagotovljeno.</p>
               <p>To pomeni, da, če že začnem z 18. členom ustavnega zakona, ki pravzaprav je prvič,
                  drugič in tako naprej potrdil to povezavo, da bi lahko govorili za te kategorije,
                  da v bodoče lahko dajemo samo pluse, ne pa minuse, v minus se ob teh določbah ne
                  more iti.</p>
               <p>Razumem to stvar danes, to sploh ni več problem, ker vsi razpravljalci nekako
                  priznavajo, da je to tako, problem je v tem, kako druge ob tem tretiranem
                  približati temu nivoju in tem pravicam. To ni več diskusija prava, ampak je
                  diskusija politike. In do kje in kako.</p>
               <p>Še nekaj bi na to rad, glede te enakosti in teh pojmov s pravnega vidika
                  obrazložil.</p>
               <p>Namreč, 14. člen ustave, ki govori o enakosti pred zakonom je tak kot je, vendar,
                  v tem specifičnem primeru je dopolnjen in korigiran s 51. členom ustave oziroma s
                  temi posebnimi pravicami, ki so v ustavi posebej poudarjene, se pravi, tukaj že
                  več ne moremo govoriti o enakem položaju, ker ga ustava posebej zagotavlja neki
                  posebni kategoriji.</p>
               <p>Ne glede na to je pa vendarle treba postaviti, da je ta problem enakopravnosti,
                  enakosti pred zakonom v celi pravni teoriji in praksi zadnjega časa v merilu
                  Evrope zlasti najbolj občutljiv pravni problem. Vendar ves čas obstaja nedvoumno
                  in zmeraj nekako potrjeno stališče, da ne more veljati enakost za različne
                  situacije. Različni pogoji, različne okoliščine terjajo različne rešitve. Ne
                  morejo biti enake, ker potem podrejo, napravijo krivico, neenakost, če bi za
                  neenake primere uporabili isti model, in to tudi ne gre. Imam tudi odločbo
                  Ustavnega sodišča Republike Slovenije, nekajkrat je v to ugriznili in je vedno
                  priznalo različnost ureditve za različne kategorije in pogoje, če so dejansko v
                  življenju različno postavljeni in jih enostavno ne moreš na sito kopito s tega
                  vidika.</p>
               <p>No, tudi v tem primeru bo treba paziti na to, ker mislim, da - to pa mimogrede -
                  različne kategorije invalidov tudi izhajajo iz različnih položajev, različnih
                  statusov. Nekje gre za zavarovanje, za zavarovance, socialne primere, drugje gre
                  za vojne dogodke itn., so različni pravni naslovi in izvori te invalidnosti. Kar
                  pa velja za vojne invalide, veterane, je pa povsod v svetu to drugače urejeno. Če
                  primerjamo ameriški sistem, francoski, angleški pa tudi ruski, to imajo zelo
                  velike različne bonitete, privilegije, tudi premoženjske pri nepremičninah, pri
                  hospitalizacijah itn., so te naše razlike in posebnosti zelo zelo</p>
               <p>revne v primerjavi s temi. Skratka, hočem reči, da enakost ima več obrazov, pravni
                  je potem tak, kot sem sedaj o njem govoril, da razlike opravičujejo različnost,
                  enakost je po tem na enake situacije in tako naprej. No, hočem samo s tem
                  dopovedati in reči, da ne vem, kaj bi lahko še naš sekretariat s tega vidika, kaj
                  dosti prispeval, te stvari so bile dosti pojasnjene in bi prosil, če se da tudi
                  brez tega dodatnega nalaganja te naloge stvar politično, finančno in sicer
                  razreševati. Samo toliko v pojasnilo. Hvala lepa.</p>
            </sp>
            <sp xml:id="SDZ1-Redna-20-1994-06-01.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Baškovič. Gospod Stušek kot predstavnik Vlade.</p>
            </sp>
            <sp xml:id="SDZ1-Redna-20-1994-06-01.sp52">
               <speaker>JANKO STUŠEK:</speaker>
               <p>Hvala lepa za besedo. Najprej bi rad poudaril nekatere stvari, ki so bile med
                  razpravo morda napačno razumljene ali pa z moje strani napačno interpretirane. V
                  prvi vrsti glede odnosa pri pripravi tega zakona, ki ga je Vlada pač pripravila.
                  Mislim, da lahko rečem, da Vlada to vprašanje v zvezi z invalidi rešuje iz naslova
                  objektivne odgovornosti države, iz nobenega drugega naslova v bistvu. Tukaj gre
                  pravzaprav za plačilo nadomestil za tisto, kar je Vlada povzročila ali pa ni
                  preprečila oziroma država. Torej, ko bi šlo za problem vojne ali odstranitev
                  materialov in tako naprej. To je ta ocena objektivne odgovornosti in to v bistvu
                  je dejansko odplačevanje neke vrste, nadomestila ali kakorkoli že temu rečemo. Mi
                  smo celo izraz imeli na začetku "invalidska renta", da se ne bi mešalo s tistim
                  delom pri delovnih invalidninah, ki se sedaj imenuje invalidnina pri vojnih
                  invalidih, kar je glavni del tega izplačila, pa invalidnina pri delovnih
                  invalidninah, kar je dodatek tudi lahko k invalidski penziji.</p>
               <p>Država zato s tem zakonom ni reševala načelnega vprašanja socialnega varstva, ker
                  so pač drugi zakoni predvideni za to, kar pomeni, da tudi ni imela ambicije, da
                  tukaj vse, ki so prizadeti, v tem smislu reši s tem zakonom, kar nekako se
                  kanalizira v sedanji razpravi ali pa poskuša problematizirati ostale kategorije
                  prav ob tem zakonu. Res pa je, da problem ni razrešen glede vseh kategorij,
                  kolikor jih imamo.</p>
               <p>Kar se tiče finančnih ocen, glede očitka, zakaj se ta izračun - pri katerem moram
                  poudariti, da nikakor nismo mislili in usmerjali nobene ambicije zastraševanja ali
                  ne vem, karkoli. Pač je bila zahteva včeraj na zboru, celo sklepe smo dobili na
                  našem ministrstvu, 24.05. sklepe odbora, in tukaj so novi elementi, na katerih je
                  bilo potrebno izračunati. Mislim pa, da si nihče ni predstavljal tudi včeraj ali
                  pa smo morda iz pogovora resnično napačno razumeli, da bi delali izračun za
                  zmanjševanje sredstev, ampak je šlo za oceno, kaj pomeni, če se posamezni sklepi
                  odbora sprejemajo ob novih ali ocenjenih kategorijah, ki so bile dane. Samo iz
                  tega vidika smo mi včeraj in danes dopoldne, zjutraj te izračune delali. Zato
                  pravzaprav bi želel ovreči to noto, da smo s kakršnegakoli posebnega vidika
                  zapeljevali ali skušali zapeljati. To je bila dana ocena ob vseh možnih
                  interpretacijah, tudi za nazaj, tudi za izplačilo civilnim invalidom za vse
                  obdobje in tako naprej. Skratka, to so številke pokazale. Sedaj, kaj bo od tega
                  sprejeto, bo odvisno od vašega glasovanja.</p>
               <p>Kar se tiče stališč Vlade do tega, kar je bilo tudi že rečeno, lahko rečem, da je
                  Vlada s predlogom in vložitvijo zakona v parlamentarno razpravo svoje stališče in
                  svoje ocene povedala. Ni bil zastonj tolikokrat tudi na vladnem nivoju predlog
                  ponovno ocenjevan, obravnavan, ker se je Vlada tudi zavedala težavnosti tega
                  vprašanja. Takrat tudi še ob oceni hitrosti, da je potrebno sprejeti vse ustavne
                  zakone oziroma urediti z ustavo do konca lanskega leta. Poleg tega lahko rečem, da
                  smo z invalidi že pred sejami Vlade, pred vladnimi odbori, ki sta tudi dva
                  obravnavala to tematiko, štirikrat skupaj razčiščevali vprašanja. Današnja
                  kategorija, da nič ni usklajeno, se mi zdi malo diskreditivna, nefer. Res, da vsa
                  vprašanja niso bila usklajena. V celoti je bil zakon, kot predlog, potrjen.</p>
               <p>Kar se tiče stališč, smo razumeli tako, kot so napisana, razen mogoče 8. in 12.
                  člena, ki sta izrecno zavezujoča. Jasno, tukaj ni nobenega možnega ocenjevanja. Do
                  naslednjega branja je potrebno dati enotne kriterije, in do naslednjega branja je
                  potrebno po 12. točki vnesti še kategorije, ki so predlagane. Če bo to
                  izglasovano, izglasovali boste poslanci, potem Vlada tukaj nima nobenih drugih
                  možnosti. Pri vseh drugih sklepih je razumeti, da se je odbor tudi zavedal širine
                  in problematike in je hotel imeti, kot je bilo že rečeno, oceno in stališče Vlade
                  do teh vprašanj. Prav gotovo, da bo ta ocena dana.</p>
               <p>Kar se tiče dodatka za pomoč in postrežbo, ki je, kot razumem razpravo, nekajkrat
                  ostro sprožil stališča oziroma mnenja, kaj in koliko, kdo je enak in kdo ni enak,
                  iz česa plačujemo. Tukaj bi rekel to, ta vprašanja niso tako preprosta, kot se iz
                  logike, iz katere izhajamo v tej razpravi, vidi. Način kot vzrok nastanka
                  invalidnosti nista ista, tudi način plačila te invalidnosti ni isti. Pri dodatkih
                  za postrežbo in pomoč, in tudi pri drugih kriterijih, da jih izenačujemo, bomo,
                  kot sem že na začetku rekel, posegli v sisteme, kar nedvoumno zahteva spremembo
                  tudi nekatere druge zakonodaje. Najmanj pa zakonodaje o pokojninskem in
                  invalidskem zavarovanju, da se to uredi, ker v to posega. Če vzamemo dodatek za
                  pomoč in postrežbo, ki smo jo ocenjevali in kar predlaga Vlada v tem zakonu, je
                  šlo prav tako iz življenjske ocene stroškov in pogojev srednje izobrazbenega
                  strokovnega kadra z bruto plačo. Tu  približno je bila dana osnovna postavka za
                  to. Nismo se posebej ozirali pri izračunu, koliko je plačevano za dodatek in pomoč
                  iz ZPIZ-ovske zakonodaje. Iz zakonodaje, kjer je naslov plačnika iz delovnega
                  razmerja. Tu imamo invalide, ki nimajo nikakršnega dodatka za pomoč in postrežbo.
                  Ponovno se vračamo na to vprašanje, ki ga je gospa Simšičeva tu sprožila. Ali bomo
                  najprej tudi doktrinarno oziroma z neko projekcijo tudi doktrinarno to vprašanje
                  razrešili, sploh invalidnosti ali se bomo ob tem "zapeli" in tega vprašanja tukaj
                  ne razrešili. Konkretno z zakonodajo, ki po 50. členu ustave rešuje dodatno
                  varovanje.</p>
               <p>Absurd pri tem dodatku, ko smo ocenili 12 milijard letno - izračunal sem navzgor,
                  ne navzdol, po poprečni meri - pomeni, ali popraviti zakon v SPIZ, da se tam
                  poviša ali zagotavljati za to proračunska sredstva. Hočem reči, ta sredstva je
                  potrebno dobiti, če se to ne zniža.</p>
               <p>Absurdnost, še enkrat poudarjam, problematike invalidskega stanja pri nas je tudi
                  ta, če bi se n.pr. jaz v nezavarovanem statusu, ko ne bi bil zaposlen, ponesrečil
                  oslepil, zgubil nogo, bi bil na invalidskem vozičku in bi se zaposlil nekje kot
                  telefonist, ne bi bil v statusu delovnega invalida.</p>
               <p>Nisem nič, nisem invalid. Fizično sem invalid, ampak statusno pa nisem. Ali,
                  drugače rečeno, če si profesionalni glasbenik v filharmoniji odreže prst in ne
                  more več igrati violine, je lahko upokojen po predpisih ZPIZ, ker pač izpolnjuje
                  pogoje glede staža. Njemu se stopnja v celoti prizna, da ga ni možno
                  rehabilitirati in je v bistvu lahko upokojen. Pa imamo delovnega invalida brez
                  prsta, pa imamo vojnega invalida z 20% tudi brez prsta, ki mu ga je odnesla
                  krogla. Skratka, to zadevo je težko iz</p>
               <p>dveh sistemov kar tako, z enim sklepom, skupaj zamašiti in oceniti. Zato so tudi
                  naslov in plačila različna. Eno plačuje država, tako kot se bomo tu odločili,
                  drugo pa se plačuje iz delovnega prispevka, kar bo ZPIZ dal ali pa bo ZPIZ rekel,
                  prosim, proračun razliko plačati ali pa je potrebno spremeniti stopnjo. Tudi ta
                  možnost obstaja.</p>
               <p>Glede števila invalidov, kot je gospod Pučnik prej rekel, bi rad samo toliko
                  povedal. Mislim, da sem povedal, da smo dali oceno iz tistih kategorij, ki do
                  danes niso štete kot invalidi. Žal, ampak tako je, ker država priznava status
                  invalida z odločbo. In to imamo natančno prešteto. Tako je osebnih upravičencev iz
                  naslova vojaških invalidov 8.245, to je podatek december 1993, se pravi zadnji
                  statistični podatek, ki je zajet in družinskih upravičencev 4.720, skupaj 12.265.
                  Delovnih invalidov, zaposlenih, ki še delajo, je 21.150, invalidsko upokojenih
                  94.468 in družinskih invalidov 80.000 ali skupno 195.518. Rekel pa sem oceno, ki
                  smo jo dobili od samih mobilizirancev, ker ta država jih nima poštetih, ker odločb
                  ta država ni izdala in ta pravni organ je odgovoren za tisto, kar je izdala
                  država. Po njihovi številki je to 3.200. Vprašal sem tudi Novo zavezo, koliko je
                  po njihovi oceni možnih domobranskih invalidov, ki so ali v vojni ali so kmetje,
                  ki tudi niso zavarovani, je bila številka 20 in 30 oziroma plus minus 5, kar da
                  številko 60. Govorim samo o teh ocenah in o nikakršnih drugih. Ti bodo, če bodo
                  dobili status, dobili odločbo in bo številka jasna in natančna in vsi izračuni
                  naprej bodo zelo natančni. Hvala lepa.</p>
            </sp>
            <sp xml:id="SDZ1-Redna-20-1994-06-01.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Stušku. Besedo ima gospod Pavlica.</p>
            </sp>
            <sp xml:id="SDZ1-Redna-20-1994-06-01.sp54">
               <speaker>MILOŠ PAVLICA:</speaker>
               <p>Hvala lepa, gospod predsedujoči. Javil sem se že prej, pa sem bil malo spregledan
                  in bom sedaj lahko malo krajši.</p>
               <p>Nekatera pojasnila verjetno ne bodo potrebna, ker sta jih povedala že predstavnik
                  Vlade in sekretariata. Predvsem tista pojasnila, ki se nanašajo na enakost po
                  ustavi. Strinjam se z ugotovitvijo, da enakost izhaja tudi iz različnih položajev
                  in zaradi tega je ta včasih tudi dovolj sporna in je ni mogoče zagotoviti. Kako bi
                  si lahko pravzaprav predstavljali, vsaj sam si ne morem tega predstavljati, da bi
                  izenačili sodelavca z okupatorjem in tistega, ki se je boril za svojo domovino?
                  Teritorialca v tej vojni za Slovenijo z oficirjem JLA, če sta obadva invalida?
                  Paznika v taborišču s tistim, ki je v taborišču bil? Kako bi lahko izenačili vse
                  ostale kategorije, pa bi jih lahko našteval? Lahko bi jih, vendar jaz jih s tega
                  vidika zelo težko. To govorim zaradi tega, ker je materija izjemno zahtevna, in
                  smo ji na odboru posvetili dolžno pozornost na številnih sejah in ob udeležbi vseh
                  kategorij, ki so zainteresirane. To moram vendarle popraviti, da so bile razprave
                  široke, temeljite in vedeti moramo, da smo v teh razpravah od posameznih kategorij
                  dobili na desetine predlogov sklepov. Seveda je popolnoma jasno, da se vse te
                  kategorije v sklepih in predlaganih stališčih odbora sedaj pač ne vidijo. To je
                  naravno. Odbor je naredil selekcijo. Vendar kljub vsemu mislim, da bi bilo smotrno
                  še enkrat se potruditi na odboru.</p>
               <p>Odbor je predlagal 11 stališč in sklepov iz tega, kar sem rekel, iz desetin
                  predlogov posameznih skupin, ki smo jih naredili, danes smo jih dobili na mizo še
                  sedem. Danes smo dobili tudi neko oceno Vlade o materialnih posledicah teh sklepov
                  in stališč, ki so predlagana. Seveda bi Vlada izjemno težko pripravila to
                  materialno oceno prej, glede na to, da je bilo teh sklepov iz različnih skupin
                  veliko predlaganih in bi seveda potem morali mesece in mesece preračunavati
                  različne možne sklepe, ki so bili predlagani.</p>
               <p>Vemo, da smo že na samo sejo odbora iz naše strokovne službe dobili dvaindvajset
                  predlogov, sklepov iz različnih skupin, ki so bili povzetek k tem njihovim
                  sklepom. Tako, da danes vendarle približno vemo, kakšne so materialne posledice.
                  Mogoče v celoti niso natančne, ker so bile na hitro delane. Strinjam se s tem, da
                  jih je treba še ponovno preveriti in ob tem mislim, da bi ponovna obravnava na
                  odborih, ki je bila do sedaj, strinjam se, strpna. Mi smo kljub temu, da se seveda
                  vrednostnim sodbam ne moremo odreči o posameznih določbah, vendarle to razpravo
                  vodili strokovno in strpno. Tukaj se moram strinjati z vsemi, ki ste to
                  poudarjali.</p>
               <p>Mislim pa, da bi odbor zdaj po ponovni obravnavi lahko pretehtal finančne
                  posledice teh sklepov, ki jih imamo danes na ta zakon na mizi in se o tem odločil.
                  V končni fazi se pa strinjam, da bo treba v tem Državnem zboru sprejeti neke
                  sklepe.</p>
               <p>Kar je  odbor do sedaj delal, je dalo precej rezultatov. Težko bi rekli, da jih
                  ni. Prišli smo do pregledov, do predlogov stališč in sklepov, do različnih
                  strokovnih ocen tega materiala. Zlasti člani odbora veste, da je kar nekaj deset
                  centimetrov od vseh posameznih skupin.</p>
               <p>Podprl bom vse tiste, ki ste predlagali, da bi odbor ponovno preveril vse te
                  sklepe in posledice in z nekim čistopisom, ker smo že tako daleč, potem obravnaval
                  in predlagal Državnemu zboru sklepe na vse tri zakone, ki so vendarle med seboj
                  povezani.</p>
               <p>Ker, če se doktrinarno odločimo, tako kot je bilo danes tukaj predlagano, da
                  izenačimo vse kategorije invalidov na nekih segmentih, potem gotovo niso ustrezni
                  sklepi, ki so predlagani pri vojnih veteranih. Vse države v svetu vendarle
                  priznavajo nekaterim kategorijam invalidov zaradi tega, ker je posledica
                  invalidnosti to, da so branili svojo domovino ali pa so zaradi malomarnosti države
                  do nekih ukrepov, ne vem, do odstranitve vojnega materiala, postali invalidi,
                  vendarle tem kategorijam priznajo nekaj več in to ni sporno. V nobeni diskusiji
                  pravzaprav tega nisem slišal in to bi mogoče lahko tudi rešilo potem v veteranskem
                  zakonu. To je ena od možnih opcij, zaradi česar mislim, da bi bilo pametno, da
                  gremo nazaj na odbor.</p>
               <p>In še dodatno to: poglejte, tudi na odboru, ko smo ta zakon obravnavali. Sklepi in
                  stališča, ki smo jih danes prejeli na mizo, so sklepi in stališča na zakon o
                  vojnih invalidih. In ko govorimo o enakosti invalidov, o enakih kriterijih,
                  govorimo o enakosti invalidov in enakih kriterijih za te kategorije, ki jih
                  urejamo v tem zakonu, ne v vseh zakonih, ne vseh invalidov.  Tako sem razumel
                  razpravo na odboru in tako je razprava pravzaprav tudi tekla. Ob tem so se
                  sprožala ta doktrinarna vprašanja, ali ne bi bilo smotrno, da za vse kategorije
                  invalidov nekaj uredimo in tako naprej.</p>
               <p>To se verjetno da z nekim posebnim sklepom odbora, ki naloži Vladi, da prouči in
                  tako naprej, da pripravi v vsej zakonodaji, ki se nanaša na vse invalide, to
                  poenotenje kriterijev, osnov in tako dalje. Ampak, ti sklepi in stališča, ki jih
                  imamo na mizi, se nanašajo samo na ta zakon in na te kategorije.  Gre za vojne
                  invalide, gre za civilne žrtve vojne, gre za ukradene otroke in ostale kategorije,
                  ki jih eventualno s sklepom lahko vključimo, ne pa za vse kategorije invalidov.
                  Hvala lepa.</p>
            </sp>
            <sp xml:id="SDZ1-Redna-20-1994-06-01.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega prijavljenega k besedi, zato prehajamo k
                  odločanju.</p>
               <p>Najprej bomo glasovali o proceduralnem.</p>
               <p>Gospod Kopač, želite še razpravljati? Izvolite.</p>
            </sp>
            <sp xml:id="SDZ1-Redna-20-1994-06-01.sp56">
               <speaker>JANEZ KOPAČ:</speaker>
               <p>Hvala lepa. Nisem želel razpravljati, ampak mislim, da bi bilo prav, če bi tudi za
                  druge, vsekakor pa v imenu naše poslanske skupine prosim za dvajset minut odmora,
                  da se dogovorimo o načinu glasovanja, na katerega zdaj prehajamo. Hvala lepa.</p>
            </sp>
            <sp xml:id="SDZ1-Redna-20-1994-06-01.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Odredil bom odmor za trideset minut, s tem, da na vse vas apeliram, da
                  začnemo točno ob 13.00 uri.</p>
            </sp>
            <stage type="time">(Seja je bila prekinjena ob 12.30 uri in se je nadaljevala ob 13.10
               uri.)</stage>
            <sp xml:id="SDZ1-Redna-20-1994-06-01.sp58">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, ugotavljamo prisotnost v dvorani. Ugotavljam, da je navzočih
                  41 poslank in poslancev. Ponovno apeliram na vodje poslanskih skupin, predvsem na
                  poslansko skupino LDS, da zagotovijo prisotnost. Zahtevali ste 20-minutni odmor,
                  ki sem ga podaljšal na pol ure, zdaj pa je že 40 minut. Kolegice in kolegi,
                  prosim, da ponovno ugotovimo prisotnost. Ugotavljam, da je navzočih 55 poslank in
                  poslancev. Prosim  predstavnika Liberalne demokracije Slovenije, da poda mnenje.
                  Prosim, gospod Kopač.</p>
            </sp>
            <sp xml:id="SDZ1-Redna-20-1994-06-01.sp59">
               <speaker>JANEZ KOPAČ:</speaker>
               <p>Hvala za besedo. Opravičujem se tudi za zamudo. Predlagamo, da bi odločanje o tem
                  zakonu odložili do jutri do 10. ure in da bi bilo prav, da bi se pred tem, recimo
                  jutri ob 9. uri, dobil še matični odbor, da se opredeli tudi do teh razprav oz. do
                  novo vloženih stališč. Do nekaterih pa, resnici na ljubo, se je že, pa so se pač
                  zdaj tukaj pojavila v amandmajski obliki. Ampak kakorkoli, moj predlog je jutri ob
                  10. uri. Hvala lepa.</p>
            </sp>
            <sp xml:id="SDZ1-Redna-20-1994-06-01.sp60">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač, moram opozoriti, da mislim, da smo za jutri ob 10. uri
                  že pripravili program dela in imamo razrešitev in interpelacijo ministrov.
                  Predlagam, da bi skladno s tem, kar je gospa Simšičeva in kar ste vi predlagali,
                  sprejeli sklep, da se ponovno sestane odbor, da se opredeli. Ali je to o vseh treh
                  zakonih ali samo enem zakonu? Samo o zakonu o vojnih invalidih in da se matično
                  delovno telo sestane in da to točko obravnavamo jutri. Takšen naj bi bil predlog
                  obeh. Ali kdo ugovarja? Prav.</p>
               <p>Dajem torej na glasovanje predlog, da to točko prekinemo, se ponovno sestane
                  matično delovno telo in to točko obravnavamo jutri. Ugotovimo sklepčnost!
                     <stage xml:id="SDZ1-Redna-20-1994-06-01.stage8">(63 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage9">(43 poslancev.)</stage> Je kdo proti? <stage xml:id="SDZ1-Redna-20-1994-06-01.stage10">(7
                     poslancev.)</stage></p>
               <p>Ugotavljam, da smo takšen proceduralno sklep sprejeli. S tem prekinjam to točko
                  dnevnega reda.</p>
               <p>Prehajamo na <title xml:id="SDZ1-Redna-20-1994-06-01.title5">33. TOČKO DNEVNEGA REDA</title>, to je na <title xml:id="SDZ1-Redna-20-1994-06-01.title6">PREDLOG
                     ZAKONA</title> - Proceduralno, gospa Danica Simšič? Prosim.</p>
            </sp>
            <sp xml:id="SDZ1-Redna-20-1994-06-01.sp61">
               <speaker>DANICA SIMŠIČ:</speaker>
               <p>Gospod predsedujoči, predlagam, da tudi naslednji dve točki, tako kot sem že prej
                  predlagala, glede na to, da je bil ta sklep sprejet o preložitvi, ker sta
                  soodvisni od tega, kakšna bodo stališča in odločitve pri zakonu o vojnih
                  invalidih, iz istega razloga preložimo. To sta točki 33 in 34. Hvala.</p>
            </sp>
            <sp xml:id="SDZ1-Redna-20-1994-06-01.sp62">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali kdo temu ugovarja? Gospod Pučnik, prosim.</p>
            </sp>
            <sp xml:id="SDZ1-Redna-20-1994-06-01.sp63">
               <speaker>DR. JOŽE PUČNIK:</speaker>
               <p>Predlog, ki smo ga pravkar izglasovali in dodatni predlog, ki ga je poslanka dala,
                  je smiseln samo, če dejansko dobimo eksaktne informacije v okviru tega, o čemer
                  bomo razpravljali. S tem ponavljam moj prejšnji predlog, da je potrebno Državnemu
                  zboru predložiti natančne podatke o tej skupini državljanov Slovenije, o kateri mi
                  tukaj odločamo in da se tukaj ne moremo zadovoljiti z nekimi pavšalnimi ocenami,
                  ali pa s privatnimi podatki, ki jih dobiva ministrstvo iz raznih združenj.
                  Ministrstvo je tukaj za vse državljane in naj zbere podatke o vseh invalidih. Na
                  podlagi teh številk lahko mi odgovorno sklepamo tako o bremenu, o finančnih
                  posledicah in o vsem tem obsegu tega problema, s katerim se mi tukaj ukvarjamo. Ne
                  pristanem na to, da bi moral glasovati na podlagi nekih pavšalnih ocen, poudarjam
                  še enkrat polemično, in na podlagi nekih podatkov, ki jih dobimo iz privatnih
                  združenj. Ti podatki so dragoceni, samo ministrstvo jih mora preveriti, če držijo,
                  preden jih posreduje Državnemu zboru. Torej nisem proti združenjem, da zbirajo
                  podatke, ampak ministrstvo mora te podatke preveriti in odgovarja za podatke, ki
                  jih predloži Državnemu zboru.</p>
            </sp>
            <sp xml:id="SDZ1-Redna-20-1994-06-01.sp64">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik, mislim, da ne morem dati na glasovanje takšnega
                  predloga, da bi to nam predložili, ker mislim, da je čas do jutri prekratek. Še
                  enkrat sprašujem ali kdo nasprotuje temu, da tudi ti točki  preložimo, da o njiju
                  odločamo jutri? Ne vidim nikogar, zato prehajamo na <title xml:id="SDZ1-Redna-20-1994-06-01.title7">16. TOČKO DNEVNEGA
                     REDA</title>, to je na <title xml:id="SDZ1-Redna-20-1994-06-01.title8">PREDLOG ZAKONA O USKLAJEVANJU DENARNIH NADOMESTIL
                     ZA ČAS PORODNIŠKEGA DOPUSTA, DENARNIH NADOMESTIL ZA ČAS ODSOTNOSTI Z DELA
                     ZARADI BOLEZNI NAD 30 DNI, DENARNIH NADOMESTIL ZA PRIMER BREZPOSELNOSTI,
                     POKOJNIN IN ZAJAMČENE PLAČE</title>.</p>
               <p>Zakon bomo obravnavali po hitrem postopku. Predlog zakona je v obravnavo zboru
                  predložila Vlada Republike Slovenije. Želi besedo predstavnik Vlade? Prosim.</p>
            </sp>
            <sp xml:id="SDZ1-Redna-20-1994-06-01.sp65">
               <speaker>JANKO STUŠEK:</speaker>
               <p>Spoštovani predsedujoči, spoštovane poslanke in poslanci! Pri tem zakonu bi rada
                  povedala samo osnovni razlog, zaradi katerega se je Vlada odločila za predlaganje
                  tega zakona. To sicer iz obrazložitve izhaja, vendar naj ponovim, da je bil namen
                  uskladiti vse prejemke, ki se izplačujejo iz proračuna oziroma iz javnih sredstev,
                  uskladiti način usklajevanja teh prejemkov, tako kot se bodo usklajevale oziroma
                  se po sprejetih dokumentih usklajujejo plače zaposlenih v Sloveniji. Taka zahteva
                  po uskladitvi je bila tudi ena izmed zahtev socialnih partnerjev ob sklepanju
                  socialnega sporazuma in na podlagi te odločitve socialnih partnerjev je Vlada
                  predlagala usklajevanje teh prejemkov na enak način kot to velja za plače. V času,
                  ko je bil zakon že predlagan v postopek, je prišlo do spremembe stališče Vlade
                  glede usklajevanja pokojnin po tem zakonu. Rada bi povedala za osnovni razlog,
                  zakaj je do tega prišlo. Vlada je namreč ta zakon predlagala po hitrem postopku,
                  vendar je matični odbor ob prvi obravnavi predlagal, da gre zakon po običajnem
                  postopku, torej trifaznem in se je Vlada zato odločila, da iz tega zakona izvzame
                  upokojence, ker je enak način usklajevanja predlagan v sistemskem zakonu, ki je že
                  tudi v obravnavi v skupščini. Toliko glede tega.</p>
               <p>Vmes je bila dogovorjena neka pavza oziroma odlog, če bi se kakorkoli spremenila
                  stališča Vlade. Moram reči, da Vlada pri svojem amandmaju v zvezi z pokojninami
                  vztraja, na tem področju in ni sprememb. Glede amandmaja, da bi se iz zakona
                  izključile tudi porodniške, pa bi morala opozoriti, da se nadomestila za primer
                  porodniške izplačujejo iz proračuna in da sprejeti proračun predvideva tako
                  usklajevanje, kot je v tem zakonu predlagano. Če bi se tudi porodniške iz tega
                  zakona izključile, bo verjetno potrebna sprememba v proračunu, ker ta znesek v
                  proračunu ni predviden. Hvala lepa.</p>
            </sp>
            <sp xml:id="SDZ1-Redna-20-1994-06-01.sp66">
               <speaker>PODPREDSEDNIK VLADIMIR TOPELR:</speaker>
               <p>Hvala lepa predstavniku Vlade. Predlog je obravnaval Odbor za zdravstvo, delo,
                  družino in socialno politiko kot matično delovno telo. Želi poročevalec besedo?
                  Prosim, gospod Kociper.</p>
            </sp>
            <sp xml:id="SDZ1-Redna-20-1994-06-01.sp67">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Spoštovane gospe in gospodje! Odbor Državnega
                  zbora Republike Slovenije za zdravstvo, delo, družino in socialno politiko je
                  prvič obravnaval ta predlog zakona že na 32. seji, dne 22. marca 1994, in takrat
                  sprejel sklep, da predlaga Državnemu zboru, da ga uvrsti že na marčevsko sejo
                  Državnega zbora. Ni pa takrat podprl predloga Vlade, da bi ta zakon Državni zbor
                  sprejel po hitrem postopku. Takrat, na marčevski seji, kot vemo, zakon ni bil
                  obravnavan, zato se je odbor ponovno sestal na 36. seji in k tej točki, 17. maja
                  1994, zavzel nova stališča in tudi sprejel nekatere dopolnilne amandmaje. Predvsem
                  pa je bil bistven razlog, da se je odbor na 36. seji sestal, predlog Vlade, da se
                  iz tega zakona izvzamejo pokojnine.</p>
               <p>Kaj dosti o sami vsebini razprav na tem odboru ne bi sedaj tukaj predstavljal.
                  Imate to v poročilu. Odbor je na koncu temeljite razprave v celoti zavrnil
                  amandmaje Vlade z utemeljitvijo, da pač izvzemanje pokojnin iz tega zakona z
                  dolgim naslovom, kot ga je predložila Vlada, da pač zakon o usklajevanju denarnih
                  nadomestil za čas porodniškega dopustu, denarnih nadomestil za čas odsotnosti z
                  dela zaradi bolezni nad 30 dni, denarnih nadomestil za primer brezposelnosti,
                  pokojnin in zajamčene plače, da pač ni v skladu s 14. členom ustave, kjer je vsem
                  državljanom zagotovljena enakost pred zakonom. Izvzetje iz tega zakona, ki
                  opredeljuje enako usklajevanje vseh tistih skupin, ki se financirajo iz javne
                  porabe, bodisi direktno iz proračuna ali pa iz pokojninskega sklada, da se pač
                  tukaj v takem primeru potem krši to osnovno ustavno načelo.</p>
               <p>Sprejel pa je predlog dopolnitve k temu zakonu, ki ga je prav tako predložila
                  Vlada, ki pa se v celoti nanaša oziroma je v celoti posnetek ureditve pri dogovoru
                  delodajalcev in delojemalcev, kjer medsebojno dogovorno urejajo usklajevanje plač
                  z rastjo življenjskih stroškov in seveda tako, da ta rast plač zaostaja za
                  življenjskimi stroški, kot vam je znano to iz tega amandmaja, ki ga je predložila
                  Vlada. S tem bi bili tudi drugi prejemki popolnoma izenačeni z načinom
                  usklajevanja pri delavcih, se pravi z načinom usklajevanja rasti plač z
                  življenjskimi stroški. Torej bi bila tudi izenačena rast drugih prejemkov, ki so
                  našteti v naslovu zakona in s tem, ko je odbor zavrnil amandma Vlade, da se
                  izločijo v tem delu pokojnine iz povedanega razloga, se je potem strinjal, da se
                  tak dodatni člen vključi, kjer se to usklajevanje z rastjo življenjskih stroškov
                  ureja.</p>
               <p>Sprejel pa je še dva dodatna amandmaja, bolj redakcijska na opozorilo Sekretariata
                  za zakonodajo in pravne zadeve, kot imate tukaj. In tudi sklep, da predlaga
                  Državnemu zboru, da ta zakon na tej seji obravnava po hitrem postopku.</p>
               <p>Imamo pa še tretje poročilo k temu zakonu, drugo dodatno poročilo. Namreč, po tem
                  glasovanju na odboru, kjer smo zavrnili predlog Vlade, da se pokojnine izvzamejo
                  iz tega zakona, je skupina poslancev zapisala zahtevo, da se na odboru ponovno o
                  tem odločamo, ker pač v tistem trenutku niso vedeli, o čem odločajo.</p>
               <p>To zahtevo sem upošteval in smo potem tudi ponovno opravili celotno razpravo s
                  tem, da je potem odbor najprej glasoval o amandmajih, ki jih je predložila Vlada,
                  da se črtajo iz naslova zakona pokojnine in potem posledično tudi iz drugih
                  členov. Te amandmaje je odbor tokrat podprl. Podprl je tudi amandma poslanca
                  Štefana Kocipra k naslovu zakona, da se za besedo "pokojnine" doda vejica in
                  besedi "plač poslancev". V tem delu sem tudi predlagal, da vključimo še edino
                  kategorijo, ki ni vključena v ta zakon in ki se sicer ne bi usklajevala
                  enakopravno oziroma enako kot vse druge skupine prebivalstva, ki prejemajo
                  prejemke bodisi iz javne porabe ali iz proračuna.</p>
               <p>To je odbor tudi sprejel in s tem vključil poslance v ta zakon. Na koncu je še
                  Miloš Pavlica predlagal amandma, s katerim se je odbor tudi strinjal, da velja ta
                  zakon za leto 94, kljub raznim pomislekom Vlade, da bo lahko nastala pravna
                  luknja, če se delodajalci in delojemalci med seboj ne bodo uskladili o novem
                  dogovoru. To nas je potem prepričalo, da ta amandma tudi sprejmemo in da se Vlada
                  potrudi in uskladi te zadeve že toliko prej, da ne bi nastala pravna luknja.</p>
               <p>Naj povem k temu poročilu še to. Bistvena kritika tistih, ki so ponovno
                  razpravljali na tej tretji seji o isti temi, se je zgrnila na Vlado, da se tukaj
                  ni dovolj potrudila in uskladila tega usklajevanja pokojnin z upokojenci. Prav iz
                  tega naslova je tudi odbor oziroma tisti člani odbora, ki so glasovali za to, in
                  podprli Vlado, ker upokojenci niso bili dovolj upoštevani kot enakopravni partner
                  v pogajanjih v socialnem paktu, tudi za njih je tako, kot so bili delavci.
                  Izglasovani so bili potem ti amandmaji Vlade, da se pokojnine izključijo.</p>
               <p>Povedati moram, ko smo vse to delo opravili, je odbor tudi glasoval o tem, glede
                  na sprejete in zavrnjene amandmaje oziroma sprejete amandmaje Vlade in sprejete
                  amandmaje, ki smo jih drugi predlagali, ker zopet niso bile vse kategorije
                  prebivalstva oziroma uporabnikov javne porabe vključene v ta zakon, da predlaga
                  Državnemu zboru, da ta zakon z dolgim naslovom zavrne.</p>
               <p>Zaključni efekt tega trikratnega razpravljanja je, da vam predlagamo, da ta zakon
                  zavrnemo iz preprostega razloga, ker ko smo izglasovali amandma Vlade, niso
                  vključene vse kategorije v enakopravno usklajevanje vseh prejemkov iz javne
                  porabe. Hvala lepa.</p>
            </sp>
            <sp xml:id="SDZ1-Redna-20-1994-06-01.sp68">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi predstavnik sekretariata? <stage xml:id="SDZ1-Redna-20-1994-06-01.stage11">(Ne želi)</stage>. Besedo dajem
                  predstavnikom poslanskim skupin. Gospod Tone Peršak, kot predstavnik Demokratske
                  stranke Slovenije. V svojem imenu boste govorili gospod Peršak? Potem pa Danica
                  Simšič v imenu poslanske skupine. Se opravičujem.</p>
            </sp>
            <sp xml:id="SDZ1-Redna-20-1994-06-01.sp69">
               <speaker>DANICA SIMŠIČ:</speaker>
               <p>Hvala za besedo. V imenu poslanske skupine Demokratske stranke bi rada povedala,
                  da podpiramo to stališče, ki ga je sprejelo matično delovno telo. To se pravi, da
                  zakon v celoti zavrnemo. Tisti, ki se še spomnite, lani februarja so se začele
                  razprave in od takrat mi vztrajno zastopamo isto stališče, da je interventna
                  zakonodaja in interventno poseganje v neka področja nesprejemljivo in da je treba
                  glede na to, da imamo sistemski zakon, pripraviti spremembe sistemskega zakona, ne
                  pa iz leta v leto padati v interventne zakone. Letos se je to ponovilo že
                  nekajkrat, lani tudi nekajkrat in moram reči, da tak način ni sprejemljiv.
                  Preprosto tudi iz razloga, ker če se ukinejo ta določila - govorim o zakonu o
                  pokojninskem in invalidskem zavarovanju - potem izgine varovalka, ki omejuje, da
                  ne smejo biti pokojnine nižje za polno pokojninsko dobo kot 85% in torej lahko
                  zdrknejo celo pod 85%. O tem, kaj to pomeni in kakšna je ta dejanska ali fiktivna
                  vrednost teh 85%, sem vas pa že nekajkrat zamorila, pa vas v tem trenutku ne
                  bi.</p>
               <p>Menimo, da je Vlada v pripravi zakona in v nadaljevanju premajhno pozornost
                  namenila temu segmentu prebivalstva tudi v sami pripravi socialnega sporazuma in
                  jih ni vključevala v sporazumevanje in dogovarjanje.</p>
               <p>Glede na to, da smo lani konec leta sprejeli zakon o družinskih prejemkih in smo
                  se poslanci zelo zavzemali, da bi se porodnine usklajevale enako kot pokojnine in
                  smo to tudi zapisali v ta zakon, po mnenju naše poslanske skupine ni sprejemljivo,
                  da zdaj Vlada potem, ko je zakon star nekaj mesecev posega s spremembami na tem
                  področju.</p>
               <p>Strinjamo se, da je treba vse prejemke postaviti na enako osnovo. Ampak poglejte,
                  če pogledate natančno poročilo Vlade se prejemki pri drugi, tretji in četrti
                  alinei, se pravi, za porodniško, nadomestilo za čas zadržanosti z dela in pa
                  pokojnine pravzaprav usklajujejo popolnoma enako, na osnovi statističnih podatkov
                  o gibanju plač vseh zaposlenih. To smo zapisali v družinske prejemke in to velja
                  tudi za boleznine nad 30 dni. Denarna nadomestila za brezposelnost se resda
                  usklajujejo nekoliko drugače, tako kot plače po kolektivni pogodbi, ampak glede na
                  to, da je v kolektivni pogodbi in v tem sporazumu že eskalacijska lestvica, ki
                  omejuje rast plač, se nam na tak način interventno posegati, kot sedaj posega
                  Vlada s tem predlogom, še dodatno v nekaj, kar je odvisno od gibanja plač, se nam
                  zdi popolnoma nesmiselno in nesprejemljivo.</p>
               <p>Glede zajamčene plače pa samo toliko. Zajamčena plača se je v minulih dveh letih v
                  razmerju do poprečne plače znižala za tretjino in Vlada do tega trenutka ni niti
                  enkrat samkrat predlagala spremembe oziroma usklajevanja na temelju zakona, ampak
                  je samo za 1.000 ali 1.500 tolarjev zadeve uskladila. In če pogledamo, kakšen je
                  bil odnos med poprečno plačo in zajamčeno plačo leta 1991 oziroma 1992 in kakšen
                  je v letošnjem letu, je to dejansko v razmerju ena tretjina proti dvema
                  tretjinama. To se pravi zelo poenostavljeno, za zajamčeno plačo si takrat lahko
                  kupil za tretjino več litrov mleka kot danes. To najbolj preprosto zadeva
                  pomeni.</p>
               <p>Skratka, glede na to, da imamo sistemske zakone, da jih je potrebno spoštovati, če
                  ne ne vem zakaj jih sprejemamo in še posebej z vidika, da je med drugim tudi
                  pokojnina na nek način nadaljevanje delovnega razmerja, če hočete, da je po
                  sistemski zakonodaji soodvisna od plače, ki si jo prejemal, mi ta zakon v celoti
                  zavračamo. Hvala.</p>
            </sp>
            <sp xml:id="SDZ1-Redna-20-1994-06-01.sp70">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Gospod Vitodrag Pukl,
                  kot predstavnik Socialdemokratske poslanske skupine.</p>
            </sp>
            <sp xml:id="SDZ1-Redna-20-1994-06-01.sp71">
               <speaker>VITODRAG PUKL:</speaker>
               <p>Spoštovani gospod podpredsednik! Hvala za besedo. Spoštovani zbor! Da ne bi
                  ponavljal znanih dejstev, povem, da se socialdemokrati v celoti strinjamo z
                  razlogi, ki jih je povedala gospa Simšič in odklanjamo ta zakon, tak kot je
                  predložen. Gre predvsem za upokojence. Ne vem, upokojencev je pri nas, meni se
                  zdi, da že 450 tisoč in za novi način povečanja njihovih prejemkov vemo, da bi jih
                  očitno zelo močno prizadel in znižal njihove dohodke. Ob upoštevanju, da je velika
                  večina upokojencev že na robu eksistenčnih prihodkov, bi to pomenilo še dodatno
                  razliko, ko bi se jim povečevale pokojnine - glede na dvig življenjskih stroškov,
                  in to ne v celoti. V letu ali dveh bi lahko prišli do zelo velike in usodne
                  razlike, zato menim, da bi le bolj resno obravnavali to kategorijo prebivalstva in
                  njihovo eksistenco, njihovo socialno stanje in zato soglašamo s predlogom, kot so
                  ga podali demokrati. Hvala lepa.</p>
            </sp>
            <sp xml:id="SDZ1-Redna-20-1994-06-01.sp72">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Gospod Černetič, kot predstavnik poslanske skupine
                  Liberalne demokracije Slovenije.</p>
            </sp>
            <sp xml:id="SDZ1-Redna-20-1994-06-01.sp73">
               <speaker>MAG. DRAGAN ČERNETIČ:</speaker>
               <p>Spoštovani gospod predsedujoči, spoštovani zbor! Ne bom ponavljal, kar je že bilo
                  rečeno tukaj. Na kratko bom samo povedal, da je poslanska skupina Liberalne
                  demokracije to zadevo obravnavala in smo se odločili, da bomo podprli samo vladne
                  amandmaje in se tudi pridružili glasovanju, da se zavrne ta zakon, v kolikor bo to
                  tudi volja vseh ostalih ljudi. Menimo, da interventna zakonodaja ni tista
                  zakonodaja, ki bi se morala spuščati v rušenje sistemske zakonodaje. Že dve ali
                  tri leta se borijo upokojenci, da se sistemska zakonodaja zacementira in popravi,
                  če je potrebno. Z interventno zakonodajo pa se čisto nič ne gradi, ampak se samo
                  ruši ali v prid proračuna ali v prid javnih financ, nikoli pa ne v prid
                  upokojencev ali pa delovnih ljudi. Hvala lepa.</p>
            </sp>
            <sp xml:id="SDZ1-Redna-20-1994-06-01.sp74">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vida Čadonič-Špelič kot predstavnica poslanske skupine
                  Krščanskih demokratov Slovenije.</p>
            </sp>
            <sp xml:id="SDZ1-Redna-20-1994-06-01.sp75">
               <speaker>DR. VIDA ČADONIČ-ŠPELIČ:</speaker>
               <p>Hvala lepa za besedo. Pozdravljeni! V poslanski skupini Slovenskih krščanskih
                  demokratov smo na začetku, torej ko je bil zakon pripravljen za obravnavo, zakon
                  podpirali. Podpirali smo ga v celoti, potem se je zgodilo nekaj zelo zanimivih
                  dejstev, na katera vas bi rada opozorila in sedaj tudi sami ne moremo pristati na
                  tak zakon. Predlagatelj zakona, torej Ministrstvo za delo, družino in socialne
                  zadeve v uvodu zakona ugotavlja, da so finančne posledice predloženega zakona v
                  skladu s sprejetim proračunskim memorandumom. Predvidena masa sredstev za
                  pokojninsko in invalidsko zavarovanje se bo v letu 1994 bistveno zmanjšala. Tako
                  ministrstvo, zmanjšala naj bi se za 5 milijard 145 milijonov SIT. Potem je Vlada
                  vložila amandma, s katerim je iz intervencijskega zakona črtala pokojnine. Torej
                  tudi črtala teh 5 milijard in še nekaj SIT. Razprava na odboru po vložitvi
                  vladinega amandmaja je potekala nekako tako. Berem iz zapisnika 35. seje: "V
                  razpravi je bilo izraženo mnenje, da je potrebno različne kategorije denarnih
                  prejemkov usklajevati na enak način in tako vzpostaviti pregleden in enoten način
                  usklajevanja vseh denarnih prejemkov". Na vprašanje, kakšne finančne posledice bi
                  imelo sprejetje amandmajev Vlade, ki iz tega zakona izključuje pokojnine, je
                  predstavnica Vlade Republike Slovenije odgovorila: "da tega izračuna nima", ter
                  opozorila, "da gre pri pokojninah za izven proračunsko porabo, seveda pa pokojnine
                  sodijo v javno porabo". Opozorjeno je bilo tudi na dejstvo, da je bil proračun za
                  leto 1994 sprejet na podlagi predpostavke, da bo predlagani zakon v celoti
                  sprejet. Prav tako je bilo poudarjeno, da je še zlasti v letošnjem letu, ki ga je
                  Organizacija združenih narodov razglasila za leto družine, potrebno pri vsakem
                  predlogu zakona proučiti, koliko posamezna odločitev, ki jo sprejme Državni zbor
                  vpliva na mlade in na družino ter koliko na starejši del populacije.</p>
               <p>Glede denarja za nadomestila za čas porodniškega dopusta, denarnih nadomestil za
                  čas odsotnosti z dela zaradi bolezni nad 30 dni, denarnih nadomestil za
                  brezposelnost in za zajamčene plače ni bilo govora ne na matičnem telesu, kot ta
                  vsota ni omenjena v finančni obrazložitvi predlaganega zakona. Seveda menim, da je
                  ta vsota v primerjavi z vsoto, izračunano za pokojnine, tako majhna, da ni vredna
                  omembe. Nakar sem se sama pozanimala in s težko muko dobila izračun sredstev, ki
                  so potrebna za nadomestila za porodniške. Na finančnem ministrstvu so mi najprej
                  izračunali, da je to 700 milijonov, vendar so operirali z neko zelo visoko
                  številko porodnic. Rekli so, da imamo 43 tisoč porodnic. Če je res tako, potem se
                  ni bati za slovenski narod. Nakar sem jih opozorila, da to ni res, so mi ponovno
                  iz Ministrstva za finance povedali, da je ta izračun sedaj takšen. To bo bilo
                  nekaj manj kot 300 milijonov v letošnjem letu iz proračuna.</p>
               <p>V poslanski skupini SKD smo bili zelo začudeni nad odločitvijo Vlade, da iz
                  usklajevanja črta pokojnine. Namreč, v naši poslanski skupini ne moremo neke
                  skupine ljudi imeti rajši od druge, čeprav ta skupina ljudi šteje kar štiristo
                  petdeset tisoč. Zato smo bili prepričani, da bo Vlada predlog zakona umaknila.</p>
               <p>Priznavamo, da je usklajevanje pokojnin za upokojence tako neugodno, da je bilo za
                  njih nesprejemljivo. Vlada jim je to priznala in prav je tako, ampak ta  Vlada
                  sedaj ne upa priznati, da je za vse druge kategorije, ki sem jih naštela, prav to
                  usklajevanje nesprejemljivo ali vsaj slabše.</p>
               <p>Sami smo v poslanski skupini pač izpostavili porodnice. Porodnice, ki jih je manj
                  kot dvajset tisoč in v letu družine smo in vseh nas so polna usta o skrbi za
                  slovenski narod.</p>
               <p>In na koncu bi še rada izrazila naše začudenje, da o tako pomembnem zakonu, ki bo
                  vendarle posegel v javno porabo, ni odločalo matično delovno telo za finance.
                  Seveda bi se pri nas lažje odločili.</p>
               <p>Vsekakor, naj še enkrat ponovim, smo v začetku bili za zakon kot ga je predlagala
                  Vlada. Sedaj se bomo verjetno morali odločiti. Najprej seveda za naš amandma in
                  kot slišim, se bodo druge poslanske skupine odločale, da bo zakon umaknjen, da bi
                  zakon zavrnili, tako se bo morala odločiti tudi naša poslanska skupina. Hvala
                  lepa.</p>
            </sp>
            <sp xml:id="SDZ1-Redna-20-1994-06-01.sp76">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Vidi Čadonič-Špelič. Besedo dajem predstavniku Združene liste
                  social demokratov, gospodu Potrču, prosim.</p>
            </sp>
            <sp xml:id="SDZ1-Redna-20-1994-06-01.sp77">
               <speaker>MIRAN POTRČ:</speaker>
               <p>Hvala lepa. Predlagani zakon in rad bi rekel, da enako velja za zakon o
                  usklajevanju invalidskih prejemkov, sta na nek način interventna in na nek način
                  sistemska. Govorim zavestno na neprecizno iz razloga, ker interventna zato, ker je
                  ob njunem sklicevanju pač govor tudi o memorandumu, no usklajevanju proračuna in
                  podobno in imata interventni značaj. Imata pa nekaj elementov dograjevanja sistema
                  iz razloga, ker je bilo v našem Državnem zboru nekajkrat ugotovljeno, da verjetno
                  ni koristno, da posega v neke podobne pravice, ne bom rekel enake, predvsem pa, da
                  je zelo komplicirano izračunavati zelo veliko različnih osnov in sistemov
                  medsebojnega usklajevanja in valorizacije, ki jih imamo v našem sistemu socialnih
                  dajatev.</p>
               <p>In v tem delu kjer poskuša na nekaterih elementih, vsaj del povezati in jih dati
                  na skupni imenovalec, mu lahko rečemo tudi, da je sistemski.</p>
               <p>V Združeni listi smo, ko smo izvedeli za namero Vlade, da pripravi ta dva zakona,
                  izrecno nasprotovali temu, da se v zakon vključijo tudi upokojenci, ker  smo
                  prepričani, da je osnova za pridobitev pravic do pokojnine bistveno drugačna kot
                  so druge osnove, ki pomenijo socialne dajatve, ki jih je država pač na tak ali
                  drug način določila za te kategorije državljank in državljanov.</p>
               <p>Zato smo bili tudi zelo zadovoljni, ko je Vlada predlagala amandma, da se
                  upokojenci izvzamejo iz tega zakona in v tem delu v celoti podpiramo Vladne
                  amandmaje.</p>
               <p>Mi sicer zakonu v celoti, prav iz teh sistemskih vidikov, zaradi usklajevanja ne
                  nasprotujemo, menimo pa, da je prav in potrebno, da o tem, ali zakon sprejmemo ali
                  ne, glasujemo na koncu, ko bomo videli njegovo vsebino, ne pa samo na začetku,
                  dokler ne vidimo, kakšna bo njegova vsebina.</p>
               <p>Govorim to zato, ker bomo prav gotovo poslanci Združene liste glasovali proti
                  zakonu, če bi z amandmajem iz njega ne bile izključene pokojnine in če bomo
                  videli, da je volja večine v Državnem zboru, da ta zakon oskubimo na način, da v
                  njem nič ni več, potem je verjetno logično, da bomo tudi proti sprejemu zakona,
                  ker brez vsebine verjetno zakon ni koristen. Hvala.</p>
            </sp>
            <sp xml:id="SDZ1-Redna-20-1994-06-01.sp78">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Hkrati vas moram obvestiti, da v skladu s poslovnikom
                  moramo glasovati po prvi obravnavi, ker je to tudi mnenje matičnega delovnega
                  telesa oziroma predlog, ne mnenje.</p>
               <p>Želi še kdo kot predstavnik poslanske skupine besedo? V kolikor ne, prehajamo na
                  splošno razpravo. Na koncu splošne razprave pa bomo glasovali o tem, kar nam
                  predlaga odbor, da se predlog zakona zavrne. K besedi je javljen prvi gospod Tone
                  Peršak. Prosim tudi druge, da se javite pisno, v kolikor želite razpravljati, da
                  vidim, če bo možno, da razpravo zaključimo pred 14. uro. Izvolite, gospod
                  Peršak.</p>
            </sp>
            <sp xml:id="SDZ1-Redna-20-1994-06-01.sp79">
               <speaker>ANTON PERŠAK:</speaker>
               <p>Vse vsebinske razloge, zakaj se ne moremo strinjati s tem zakonom, je povedala že
                  gospa Simšičeva v imenu poslanske skupine. Jaz bi navedel samo še dodatni
                  formalistični razlog. Z vsemi drugimi se pa seveda kot član poslanske skupine
                  strinjam. Poglejte, postavlja se čisto načelno vprašanje ob zakonih, kakršen je
                  ta. Če berete 4. člen tega zakona vidite, da ta člen iz uporabe izključuje oz.
                  razveljavlja vrsto členov nekaterih drugih zakonov, in to praviloma člene - bom
                  zdaj uporabil besedo, ki seveda ni pravniška, ampak nekako pove, za kaj gre - ki
                  so nosilni. Če vzamete 159. in 160. člen zakona o pokojninskem in invalidskem
                  zavarovanju, gre za dva člena, na katerih temelji sistem na nek način, ker
                  govorita o tem, kako se pokojnine obračunavajo, kako se usklajujejo itn. In če mi
                  zdaj to razveljavimo, je tako, kot če bi neki hiši vzeli temelj ali pa nosilne
                  zidove, ali pa nekaj podobnega in to, mogoče v malo manjši meri, velja tudi za
                  druge zakone, ki so tu navedeni, tako zakon o družinskih prejemkih in še kakšen
                  drugi. In potem se seveda vprašaš, čemu so potem ti zakoni še potrebni. Čeprav je
                  mogoče pri pokojninskem in invalidskem to malo prenapeto, ker je zakon, ki ima na
                  stotine členov, pa gre vendarle za dva, tri člene. Ampak gre za bistvene člene in
                  tako bi potem mi lahko sprejemali kar po vrsti neke sistemske zakone, ki bi sicer
                  zelo lepo zgledali, potem bi jih pa z intervencijskimi zakoni v njihovih bistvenih
                  potezah razveljavljali in jih puščali kot nekakšno lupino brez vsebine naprej
                  veljati. To je pač zame še eden od razlogov, zakaj mislim, da je kar pametno
                  sprejeti sklep, ki ga je, če sem prav razumel, predlagal že odbor in ki ga je
                  predlagala tudi kolegice Danica.</p>
            </sp>
            <sp xml:id="SDZ1-Redna-20-1994-06-01.sp80">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Besedo dajem gospodu Sisingerju.</p>
            </sp>
            <sp xml:id="SDZ1-Redna-20-1994-06-01.sp81">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram reči, da mi je iskreno žal,
                  da moramo imeti v tem parlamentu vsakih pet, šest ali tri mesece na dnevnem redu
                  problematiko ali probleme usklajevanja pokojnin. Čudim se Vladi, da je po zelo
                  kratkih mesecih prišla pred Državni zbor s ponovnim</p>
               <p>interventnim zakonom o zamrznitvi usklajevanja pokojnin in z drugačnim
                  usklajevanjem, kot je to zapisano v sistemskem zakonu. Zakaj? Kajti Vlada je
                  oktobra meseca oz. novembra meseca prišla pred ta parlament z interventnim
                  zakonom, ker je hotela podaljšati prejšnjega, ki je veljal za leto 1993, v leto
                  1994. Ta parlament seveda ni moral nasesti takšni potezi, takšnemu predlogu in ta
                  parlament je zavrnil interventni zakon, ki bi veljal in se prenašal tudi v leto
                  1994.</p>
               <p>Poglejte, ni bilo dolgo, že v mesecu aprilu je bilo govora in se je na veliko
                  govorilo, v začetku aprila, konec marca, da je treba poseči znova z interventnim
                  zakonom v letu 1994 glede usklajevanja pokojnin. Mislim, drage poslanke in
                  poslanci, da so upokojenci v vseh društvih, v vseh strankah, v vseh frakcijah
                  naših strank upravičeno dvignili svoj glas in dva meseca pravzaprav pošiljali na
                  stotine telegramov, protestnih pisem in vsega predsedniku Vlade, predsedniku
                  našega parlamenta in tudi številni poslanci in poslanske skupine ste to
                  dobili.</p>
               <p>Meni je hkrati zelo žal, da se moramo s tem vsake toliko časa soočati in da ne
                  pustimo pri miru te generacije ljudi, da dobijo vsaj to pokojnino, ki je vedno
                  nižja, da si ne bi domišljali, da so te pokojnine visoke. Te pokojnine, kažejo vsi
                  rezultati, da so zelo nizke. Zelo se čudim nastopu gospe Vide Špelič za SKD, ker
                  pravi hkrati, mi ne moremo v SKD-ju imeti... Ne sliši se? Dobro, ni replike. Ali
                  je razprava vsaj zdaj?</p>
            </sp>
            <sp xml:id="SDZ1-Redna-20-1994-06-01.sp82">
               <speaker>PODPREDSEDNIK VLADIMIR TOPLER:</speaker>
               <p>Lahko. Lahko imajo zdaj repliko tudi na to. Samo ni polemiziranja med poslanskimi
                  skupinami. To je bilo vedno in gospod Sisinger ima besedo.</p>
            </sp>
            <sp xml:id="SDZ1-Redna-20-1994-06-01.sp83">
               <speaker>IVAN SISINGER:</speaker>
               <p>Hotel sem samo reči, ni mogoče govoriti tako, da imamo nekoga bolj radi ali nekoga
                  manj radi. Pri tem sploh ne gre več za vprašanje. O tem ne bi želel več govoriti v
                  tem parlamentu, koga ima kdo bolj rad, ali koga ima kdo manj rad. Mislim, da mi
                  upokojencev ne potrebujemo imeti nič bolj radi in nič manj radi, več ali bolj
                  zaradi tega, da bi nekdo razmišljal, kaj bomo tem upokojencem vzeli od tistega,
                  kar smo pravkar pri prejšnji točki govorili. Pridobljene pravice so tudi
                  upokojenske pridobljene pravice in posegamo nenehno v to področje, na to revno
                  področje teh upokojencev z interventnim zakonom, z neko eskalacijo, z drugačnim
                  usklajevanjem pokojnin. Samo na tisti bazi ne, od koder pokojnina izhaja. Izhaja,
                  smo že neštetokrat povedali v tem parlamentu, iz plače, je nadaljevanje tako
                  imenovanega minulega dela. Ne gre za nobeno denarno nadomestilo. Ne gre za nobeno
                  področje proračunske javne porabe in mislim, da smo to že tolikokrat rekli, da se
                  čudim Vladi, da kar naprej prihaja z nekimi potezami, kako te zadeve drugače
                  postaviti. Poslanke in poslanci, iskreno vas prosim, bil sem tudi žalosten, sem
                  povedal na matičnem odboru, nad prvo odločitvijo matičnega odbora, da naj se
                  pokojnine ne izvzamejo, naj se zavrnejo amandmaji Vlade. Mislim, da je to poteza,
                  ki je ta parlament, kakorkoli bi ta odbor naredil, ta parlament tega ne bi mogel
                  narediti, ker moramo imeti svoj odnos do upokojencev tudi zaradi tistega, kar sem
                  prej povedal, kar smo oktobra rekli in kar smo 23. decembra povedali s svojim
                  sklepom in svojim odlokom glede usklajevanja pokojnin. To se pravi, tudi mi bi se
                  potem zelo sprenevedali, če bi sedaj po nekaj mesecih, spremenili to svoje
                  stališče do upokojencev.</p>
               <p>Mislim, da bomo imeli veliko možnost razprave, ko bomo razpravljali o sistemski
                  zakonodaji in spremembah. Danes pa vas prosim, poslanke in poslanci, da seveda
                  sprejmemo amandmaje, ki jih je Vlada predlagala. In če sprejmemo amandmaje Vlade,
                  potem sprejemamo tudi seveda sklepe zadnje seje matičnega odbora, v katerih se iz
                  naslova zakona pokojnine črta. Kjer je jasno, kaj se črta v prvem členu, vse, kar
                  je povedano o pokojninah in prejemkih pokojninskega in invalidskega zavarovanja.
                  Kaj se črta v 2. členu, kaj se je zgodilo s 3. in 4. členom, prva alinea, da se
                  črta. Mislim, to so ti amandmaji, ki jih je Vlada dala.</p>
               <p>To vas prosim, da tudi sprejmemo, ker s tem sprejemamo tudi stališča odbora in
                  sklepe. Na koncu pa še to, sam  sem se tudi na odboru vprašal, ne zato, ko je bilo
                  rečeno, če izvzamemo pokojnine, da nam potem ostane tako imenovani "drobiž"
                  brezposelnih, porodnic in drugih, kaj pa ima potem smisel sprejemati interventni
                  zakon? V prvi vrsti sem na odboru odločno vztrajal in glasoval za amandmaje Vlade
                  in to bom storil tudi tu in prosim tudi vas.</p>
               <p>Hkrati pa sem glasoval tudi za drugi predlog sklepa, ki ga je predsednik dal na
                  glasovanje matičnega delovnega telesa, da se celotni interventni zakon zavrne, da
                  rešujemo tudi ostala področja, kjer govorimo o tako imenovanih socialnih denarnih
                  nadomestilih, rešujemo tudi po ostali sistemski poti zakonodaje in ne nenehno z
                  interventnim poseganjem. To pa velja tudi za 2. točko glede invalidov, da se ne
                  bom oglašal. Tudi tam sem imel popolnoma enako stališče. Tudi ta interventni zakon
                  naj se zavrne in zadeve rešijo po normalni sistemski poti. Hvala lepa.</p>
            </sp>
            <sp xml:id="SDZ1-Redna-20-1994-06-01.sp84">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Besedo dajem gospe Vidi Čadonič-Špelič. Gospodu
                  Sisingerju pa moram povedati, da mislim, da imajo v Državnem zboru upokojence
                  radi.</p>
            </sp>
            <sp xml:id="SDZ1-Redna-20-1994-06-01.sp85">
               <speaker>DR. VIDA ČADONIČ-ŠPELIČ:</speaker>
               <p>Hvala lepa za besedo. Nekaj polemike glede ljubezni z gospodom Sisingerjem.</p>
               <p>Verjetno država najučinkovitejše izkazuje svojo ljubezen do državljanov preko
                  denarja. Tako je tudi s pokojninami in sama se strinjam in v naši poslanski
                  skupini smo se strinjali s tem, da je Vlada na nek način storila prav, da je
                  izvzela pokojnine, ker so pač predsednika Vlade upokojenci o tem prepričali.
                  Vendar se sprašujem, zakaj potem izvzeti iz zakona porodnice. Namreč, ravno ti dve
                  postavki: pokojnine in denarna nadomestila za čas porodniškega dopusta se
                  izračunavajo po istem sistemu. Torej po poprečni plači. Zato smo ta dva amandmaja
                  povezovali.</p>
               <p>Glede pravic še, na katere se je skliceval gospod Sisinger. Nikakor v poslanski
                  skupini ne želimo jemati pravic upokojencem. Vendar pravica do pokojnine, to je
                  verjetno tisto, kar je napisano tudi v 18. členu ustavnega zakona, je eno, višina
                  pokojnine pa je nekaj drugega, verjetno.</p>
               <p>Ampak že vidim, da me bo gospod Sisinger poučil. Samo toliko. Hvala lepa.</p>
            </sp>
            <sp xml:id="SDZ1-Redna-20-1994-06-01.sp86">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej ima repliko gospa Vika Potočnik. Gospod Sisinger ima repliko.
                  Vi tudi imate repliko, gospod Geržina? Kaže, da bo razprava dolgotrajna.</p>
            </sp>
            <sp xml:id="SDZ1-Redna-20-1994-06-01.sp87">
               <speaker>IVAN SISINGER:</speaker>
               <p>Imel bom čisto kratko repliko. Moram povedati gospe Vidi, seveda da ne gre za to,
                  da bi imel upokojence človek rad zaradi denarja. Daleč od tega. Mislim, da je
                  tukaj zelo malo poslancev, ki bi za upokojence glasovali samo zaradi denarnih
                  zadev, ampak verjetno zaradi odnosa do te generacije, zaradi dela, ki so ga
                  vložili in ne vem, kaj še vse. Lepa hvala.</p>
            </sp>
            <sp xml:id="SDZ1-Redna-20-1994-06-01.sp88">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Geržina.</p>
            </sp>
            <sp xml:id="SDZ1-Redna-20-1994-06-01.sp89">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Gospod Sisinger, poglejte, po večini imajo
                  upokojenci nizke in prenizke pokojnine. Pa nazadnje sem se vtaknil, ko ste rekli,
                  tudi jaz sem bil proti temu, da se ta interventni zakon sprejme. Še en absurd je,
                  da bi ta interventni zakon sprejeli. Namreč, če imajo upokojenci po večini, več
                  kot tričetrt, nizke, podpovprečne pokojnine, da ima tudi precej delavcev nizke
                  plače in o teh danes ni nihče govoril. Namreč, ti delavci so v tem zakonu, v
                   zajamčeni plači. Vprašam, kaj je to, zajamčena plača? Kaj to sploh je za osem ur
                  normalnega dela, da potem dobiš tako plačo, da moraš državo prositi vbogajme. To
                  je treba črtati iz naše zakonodaje. Zmenili so se, da bodo imeli zajamčeno plačo
                  in potem so rekli, še bomo znižali, niti za stroške povečanja niti za inflacijo
                  jim ne bomo dali. Naj prosijo vbogajme. In od teh je tudi skupina, to so
                  upokojenci, sofinancirana. Tudi od njih gre prispevek za to. Normalno, upokojencem
                  je bilo obljubljeno, da bo financiranje urejeno kot je potrebno, skladi itn. in
                  seveda, ker tega ni bilo, se jih je Vlada ustrašila in je rekla: ostali pa, ker
                   smo se zmenili, smo prepričani, delavci pa sploh niso tako organizirani, ker so
                  razbiti med samo s svojimi sindikati za razliko od upokojencev, ko ste trdni in
                  čvrsti in imate tudi dober lobi v parlamentu, njih pa pustimo, naj životarijo.
                  Mislim, da to ni način in zato sem proti temu, da se tak interventni zakon
                  sprejme, da se nekatere spusti, druge se ne spusti itn. Hvala lepa.</p>
            </sp>
            <sp xml:id="SDZ1-Redna-20-1994-06-01.sp90">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali je replika, gospod Kociper? Prej ste se javili k razpravi. Gospod
                  Rupel ima še repliko, potem bomo pa razpravo prekinili, ker imamo še
                  prijavljene.</p>
            </sp>
            <sp xml:id="SDZ1-Redna-20-1994-06-01.sp91">
               <speaker>ŠTEFAN KOCIPER:</speaker>
               <p>Hvala lepa. Očitno človek ne pride na vrsto. Prej sem bil pri prejšnjih
                  razpravah...</p>
            </sp>
            <sp xml:id="SDZ1-Redna-20-1994-06-01.sp92">
               <speaker>PODPREDSEDNIK VLADIMIR TOPLER:</speaker>
               <p>Gospod Kociper, se opravičujem, razumel sem vas, da ste se javili za razpravo.</p>
            </sp>
            <sp xml:id="SDZ1-Redna-20-1994-06-01.sp93">
               <speaker>ŠTEFAN KOCIPER:</speaker>
               <p>...Ja, sedaj bom imel razpravo.</p>
            </sp>
            <sp xml:id="SDZ1-Redna-20-1994-06-01.sp94">
               <speaker>PODPREDSEDNIK VLADIMIR TOPLER:</speaker>
               <p>Se opravičujem, ker ste se prej javili za repliko.</p>
            </sp>
            <sp xml:id="SDZ1-Redna-20-1994-06-01.sp95">
               <speaker>ŠTEFAN KOCIPER:</speaker>
               <p>Ko se človek javi za razpravo, mora čakati, potem je pavza in tisto ni več
                  aktualno.</p>
               <p>Replika glede ljubezni, da ne bi preveč zbanalizirali teh zadev tukaj v
                  parlamentu. Odnos Krščanskih demokratov do populacije upokojencev, tudi na odboru,
                  ki ga vodim, je ves čas konstanten. To bi rad poudaril - ne glede na to, kaj so
                  sedaj v vehemenci tudi člani naše poslanske skupine razpravljali. Gre za to, da
                  nikoli doslej naše glasovanje ni bilo v smislu znižanja prejemkov upokojencev.
                  Skratka, osnovni princip je tisti, ki ga je Vlada želela - poudarjam - želela
                  vgraditi v ta zakon, torej, da se vsi prejemki usklajujejo po enakem mehanizmu z
                  rastjo življenjskih stroškov. Samo to smo želeli Krščanski demokrati podpreti. Naj
                  mimogrede preberem stališče Sekretariata za zakonodajo in pravne zadeve, ki pravi
                  - izgubil se je osnovni namen predloga, torej, da se vsi prejemki poenotijo in
                  uravnotežijo na primerljivi ravni. Če to sekretariat s pravnega vidika ugotavlja,
                  ne vem, kaj si lahko še dopovedujemo. Skratka, potrdil bi samo to, kar je gospod
                  Geržina povedal.</p>
               <p>Mogoče je bilo slišati, kot da imamo kaj proti upokojencem. Ni govora. Če se
                  usklajujejo prejemki z nekim mehanizmom, za to so se odločili delavci
                  prostovoljno, s sporazumom, z dogovorom, potem poskrbimo v tem parlamentu, da se
                  vsi drugi prejemki usklajujejo po istem mehanizmu, in nič drugače. Ker pa je bila
                  nevarnost, da se vendarle za nekatere ta usklajevalni mehanizem sprejme. Poudarjam
                  ponovno, nekajkrat sem že povedal - to je zgolj simboličnega pomena. Tukaj ne gre
                  za visoke zneske, ker bom prebral gospod Drnovška, ki pravi v Večeru 30. aprila
                  tako: "S predpostavko, da smo uredili plače, lahko trdim, da smo uredili tudi
                  pokojnine". Ali nismo uredili porodniških, nismo uredili drugih prejemkov?
                  Skratka, zakaj samo pol resnice. Torej, ta zakon potem zgubi popolnoma svojo
                  verodostojnost. Res je pa nekaj drugega. To, kar je bilo po seji odbora, ki sem jo
                  vodil nazadnje, češ, da je gospa ministrica opozorila "ja, če pa zajamčene plače
                  ne bodo notri, potem bodo prizadete vse populacije, ki prejemajo socialno pomoč
                  oziroma druge prejemke iz tega naslova". Lahko rečem demagogija, polresnica ali
                  neresnica. Res je, če je to, kar je gospa Simšičeva povedala, da Vlada noče in ne
                  usklajuje teh zajamčenih plač z rastjo življenjskih stroškov, tako kot so
                  definirane, da zagotavljajo minimum socialnih in materialnih pravic oziroma
                  stroškov. To je res. Torej, če bi bila zajamčena plača  notri, potem se bo
                  usklajevala tako, da bo čedalje manj dosegala zajamčeno plačo, življenjske
                  stroške. Gospa Simšičeva je izračunala, da je to že padlo za eno tretjino. Jaz sem
                  za leto 1992, po podatkih Zavoda za statistiko, do sedaj izračunal, da so
                  povprečne plače presegle za 29%, to je skoraj tretjina tiste kvote, ki jo je
                  zagotavljala za nakup - gospa Simšičeva je rekla nekaj litrov mleka, česarkoli -
                  torej, za 29% je povprečna plača porasla v odnosu do zajamčene plače.</p>
               <p>Da pa povem še odnos zajamčene plače do življenjskih stroškov. Če je bila po 100%
                  pokrivanja življenjskih stroškov, jih danes pokriva zajamčena plača, ki jo je
                  usklajevala Vlada, samo za 81%. To je tisti del resnice.</p>
               <p>Hotel sem samo še to povedati, da bi bilo prav, da prevzame ta Državni zbor v roke
                  tudi usklajevalni mehanizem za zajamčene plače, tako bi se vsaj enakopravno
                  zajamčene plače usklajevali z drugimi plačami in bi na enak način zaostajale.
                  Tukaj je končno neka logika, ker sicer bi prehitele najnižjo plačo zaposlenih, če
                  ne bi zaostajale. Če je ta logika, potem moramo to slediti. Še enkrat bi poudaril,
                  ker bi se lahko zgodilo, da bi nekaj izvzeli, drugo pa  ne, smo Krščanski
                  demokrati prav zaradi tega razloga vložili amandma, da se porodnice v mednarodnem
                  letu družine vendarle izločijo iz tega zakona. Vendar, kakor sem do sedaj razumel
                  razpravo, bo ta zakon tako šel nazaj v predale in se bo Vlada morala odločiti, če
                  res želi vse prejemke iz javne porabe usklajevati po enakem mehanizmu ali ne, ali
                  to samo govori. Hvala lepa.</p>
            </sp>
            <sp xml:id="SDZ1-Redna-20-1994-06-01.sp96">
               <speaker>PODPREDSEDNIK VLADIMIR TOPLER:</speaker>
               <p>Hvala lepa za obširno repliko. S tem prekinjam to točko. Kolegice in kolegi,
                  opozarjam vas, da imamo ob 16. uri obisk avstrijskega predsednika. Prosim, da
                  začnemo sejo točno in hkrati vas lepo prosim, da pospravite svoje mize. Ko bomo
                  nadaljevali to točko, bo imela besedo gospa Vika Potočnik, ki je še javljena k
                  razpravi. Prosim, da pospravite mize.</p>
            </sp>
            <stage type="time">(Seja je bila prekinjena ob 14.09 uri in se je nadaljevala ob 16.16
               uri.)</stage>
            <sp xml:id="SDZ1-Redna-20-1994-06-01.sp97">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, cenjeni gosti! Na
                     <title xml:id="SDZ1-Redna-20-1994-06-01.title9">DVODNEVNEM OBISKU V SLOVENIJI JE PREDSEDNIK REPUBLIKE AVSTRIJE, NJEGOVA
                     EKSELENCA DR. THOMAS KLESTIL</title>.</p>
               <p>V čast in zadovoljstvo mi je, da ga lahko pozdravim v našem parlamentu, kjer je
                  posebej dobrodošel zaradi številnih vezi med našima državama. Gospod predsednik,
                  dovolite mi, da spomnim, da so stoletja skupnega življenja v tem delu Evrope
                  nedvomno pustile močan pečat v življenju obeh narodov. Zgodovinske okoliščine so
                  sicer vplivale na različne razvojne poti, vendar teh stoletnih vezi niso
                  prekinile. Republika Avstrija je izkazala Sloveniji priznanje in podporo takrat,
                  ko smo to najbolj potrebovali, to je ob našem osamosvajanju. Kar so številni
                  evropski narodi uresničili pred stoletjem, smo mi pred tremi leti in pol. S
                  plebiscitom smo se odločili za samostojnost in neodvisnost v svoji državi. Pri
                  uveljavljanju v mednarodnih odnosih mlada država potrebuje tudi podporo. Republika
                  Avstrija nam jo je ob pravem trenutku zagotovila in odprla vrata širokemu
                  mednarodnemu priznanju. Tako smo se lahko vrnili med srednjeevropske narode, ki
                  smo jim od nekdaj pripadali. Upam in želim, da bomo take podpore deležni tudi v
                  prihodnje, saj vključevanje Slovenije v evropske integracijske tokove pomeni nov
                  izziv in hkrati tudi nove obveznosti.</p>
               <p>Gospod predsednik, spoštovani gostje! V Sloveniji vas cenimo kot državnika in
                  politika z dolgoletnimi bogatimi mednarodnimi izkušnjami. Blizu nam je vaša misel:
                  "Če si želim nekaj spremeniti, moram biti noter, ne zunaj". To je moto odločnega
                  in pokončnega politika, ki ga v Sloveniji še prav posebej cenimo. Naši dobri
                  prijateljski in sosedski odnosi, zgodovina, kulturna povezanost in želja po miru
                  nas trdno povezujejo. Zato ste, gospod predsednik, dobrodošel gost danes in boste
                  tudi v prihodnje. Vaša ekselenca, prosim, da spregovorite Državnemu zboru.</p>
            </sp>
            <sp xml:id="SDZ1-Redna-20-1994-06-01.sp98">
               <speaker>PREVAJALKA:</speaker>
               <p>Spoštovani gospod predsednik, spoštovane dame in gospodje! Za mene je danes prav
                  posebna ura, ker kot predsednik Avstrije stojim pred vami, pred svobodno
                  izvoljenimi predstavniki slovenskega ljudstva, s katerimi nas Avstrijce tako
                  veliko povezuje. S spoštovanjem se klanjam žrtvam vašega osvobodilnega boja, ki so
                  konec koncev omogočile suvereno in demokratično Slovenijo in kot sosede vas
                  prisrčno pozdravljam od svojih avstrijskih sonarodnjakov. Avstrija je bila, kot
                  veste in kot je predsednik tako prijazno omenil, solidarna z vami od prve ure vaše
                  izjave o neodvisnosti. V vseh mednarodnih "gremijih" smo si prizadevali za
                  priznanje Slovenije. Veliko Avstrijcev je potem s težkim srcem gledalo
                  televizijska poročila in  poslušalo radijska poročila, ko se je vaše pogumno
                  ljudstvo uspešno uprlo na videz nepremagljivi vojaški moči. Takratna odločitev, da
                  boste uresničili sanje svojega ljudstva o samostojnosti, je bila nadvse pogumna.
                  Odločili ste se za Evropo in proti sistemu nasilja, nesvobode in brezpravja. In
                  kljub vsem težavam pri politični in gospodarski izločitvi iz razpadajoče stare
                  Jugoslavije, ste dosegli presenetljiv napredek. Danes vam čestitam k vašim
                  reformam, ki dajejo razlog za optimizem. Vsak lahko začuti, da je Slovenija na
                  poti v prihodnost.</p>
               <p>Veseli me tudi zasidranost Slovenije v mednarodni skupnosti in  to, da je vaša
                  država že zavzela mesto v številnih evropskih institucijah. Ta razvoj je tudi v
                  interesu Republike Avstrije, ki je sedaj prvič v svoji zgodovini obdana od
                  demokratov, katerih cilji so postavljeni v skupno, mirno Evropo. Toliko bolj jasno
                  bi se iz tega mesta postavil proti vsem poskusom, da bi postavljali meje pod
                  vprašaj. V integrirani Evropi gre za izginevanje meja, ne za njihovo revizijo.
                  Odnosov med Slovenijo in Avstrijo na srečo taka bremena ne obremenjujejo. Imamo
                  skupno zgodovinsko izkušnjo, zavezani smo istim vrednotam in imamo zelo sorodno
                  kulturno in duhovno zgodovino.</p>
               <p>Gospod predsednik Kučan je pred kratkim v dunajskem parlamentu označil naše odnose
                  kot zelo specifične. Ocena, ki se ji rad pridružujem, saj je prostor med Alpami in
                  Jadranom ena najstarejših domovin evropske civilizacije. V starem in srednjem veku
                  je prav tukaj nastajala tako tesna prepletenost jezikov in kultur in ver, da je ni
                  mogoče razdreti, pri čemer so ljudje s slovenskim materinim jezikom pripadali
                  avstrijski monarhiji dlje, kot kateri koli drugi narod. Večina današnjih
                  avstrijskih zveznih dežel je prišla v državo kasneje. Če se zato Avstrijci in
                  Slovenci ozirajo nazaj na svojo preteklost, najdejo veliko pozitivnega. Slovensko
                  duhovno življenje, slovenska kultura in način življenja, sta odločilno
                  sooblikovala Staro Avstrijo in to daleč preko velikosti svojega lastnega
                  jezikovnega prostora. Veliko Slovencev je takrat prihajalo na Dunaj in kmalu so
                  sodili med velike osebnosti in talente tega središča Srednje Evrope. Pretanjena
                  lirika Franceta Prešerna, veličastna arhitektura Jožeta Plečnika, naravoslovno
                  raziskovanje Jurija Vege in Jožefa Štefana, vsega tega v našem kulturnem krogu ni
                  mogoče odmisliti. Zato mislim, da je čas, da se spomnimo, v kako veliki meri je
                  bistvo nas vseh zakoreninjeno v tistem večjem sožitju. Smo dediči neskončno
                  vitalne svetovne kulture med Ljubljano in Prago, Dunajem in Budimpešto, ki je
                  oplajala vso Evropo.</p>
               <p>Vendar ne bom preskočil temnejših plati naše skupne zgodovine. Nacionalizem, ki je
                  pogosto presegal vse meje, vključno z nemškim nacionalizmom, ni spoznal koristi
                  tega vzajemnega oplajanja. Prišlo je do velikih napak, marsikaj ni bilo
                  storjenega, kar je končno pripeljalo do katastrofe prve svetovne vojne. Po njej se
                  je Avstrija spremenila v državico, kakršne, kot je marsikdo rekel, nihče ni hotel.
                  Pa tudi vaši sonarodnjaki po letu 1918 niso mogli sami določati svoje usode, ko je
                  takrat nastajala nova državna tvorba na Balkanu pod tujo kraljevsko hišo.</p>
               <p>Še strahotneje je potem srednja Evropa trpela pod nacionalsocializmom, fašizmom in
                  rasizmom. Milijoni nedolžnih ljudi so z vojnimi zločini izgubili življenje,
                  zdravje in imetje. Zato je naša sveta dolžnost, da storimo vse, da se taki dogodki
                  nikoli več ne bi ponovili. To je tudi bistven razlog za to, da si Avstrija
                  prizadeva za pot v združeno Evropo. Pri pristopu k Evropski uniji namreč ne gre
                  samo za boljše izvozne pogoje, za odpravo carin in za subvencije. Gre za
                  zagotavljanje miru v Evropi, zato, da Evropejci nikoli več ne bi streljali drug na
                  drugega. Če se bo torej avstrijsko ljudstvo 12. junija res odločilo za pristop k
                  Evropski uniji, potem vam lahko že nekaj obljubim, namreč, da si bomo z vsemi
                  silami prizadevali za razširitev Evropske unije, da bi tudi vaša dežela čimprej
                  lahko postala članica. Ob srečanju predsednikov v češkem Litomišlju pred nekaj
                  tedni sem v prisotnosti vašega predsednika izjavil, da Avstrija samo sebe pojmuje
                  kot priklop. Radi bomo storili vse, da bomo pomagali vam in drugim reformnim
                  državam pri vključevanju v Evropsko unijo.</p>
               <p>Že prav kmalu bomo za to lahko izboljšali tudi naše bilateralne gospodarske
                  odnose. V tej zvezi me zelo veseli, da se je že toliko avstrijskih podjetij
                  zasidralo v Sloveniji. Obratno pa bi pozval slovenska podjetja, naj se še močneje
                  angažirajo na avstrijskem trgu. Bolj intenzivno kot doslej naj bi bilo tudi
                  sodelovanje na znanstveni in kulturni ravni. Želim si tudi čim ožje sodelovanje
                  naših prometnih ministrov, saj so naravne prometne poti proti morju za nas
                  Avstrijce vedno vodile preko vaše regije. In veseli me, da se je luka Koper
                  razvila v zelo pomembno pristanišče, če že ne kar najpomembnejše za avstrijske
                  dobave.</p>
               <p>Poleg tega si obetam intenziviranje tujskega prometa med obema državama, ki imata
                  obe v evropskem merilu enkratne naravne lepote. Delovna skupnost Alpe-Jadran je s
                  praktičnimi primeri nakazala možnosti sodelovanja. Kot je na sploh konkretna
                  regionalna politika smiselna in zaželena v prostoru Alpe-Jadran. Veseli me, da sta
                  danes prišla z menoj v Ljubljano tudi deželna glavarja Štajerske in Koroške. Vi,
                  kot parlamentarci, lahko iz tega razberete, kakšen pomen pripisujemo temu
                  sodelovanju v prihodnosti.</p>
               <p>Moje dame in gospodje! Pred enim letom sem na prvem slovenskem kulturnem tednu v
                  Špitalu izjavil, da so kultura, šege in jezik slovensko govorečih Korošcev postali
                  neodtuljiv del posebne identitete v tej zvezni deželi. Za mene torej manjšine niso
                  breme, temveč obogatitev. Demokratična država svojih narodnostnih skupin ne sme
                  samo ščititi, mora jih tudi negovati in podpirati. Kar lahko k temu doprinesem kot
                  avstrijski zvezni predsednik, bom rad storil, ker so narodnostne skupine v resnici
                  živi mostovi za dobro sosedstvo. Da pa to načelo še nima splošne veljave, nam
                  seveda dokazuje vojna, ki slej ko prej še divja v Bosni. Prav vi v Sloveniji ste
                  na mnogih področjih nudili zelo učinkovito humanitarno pomoč. Kot veste, je tudi
                  Avstrija sprejela veliko bosanskih beguncev in z akcijo "sosed v stiski" postavila
                  na noge tudi spoštovanja vredno privatno iniciativo.</p>
               <p>V zadoščenje mi je, da smo danes opoldne lahko podpisali sporazum o avstrijski
                  pomoči bosanskim begunskim otrokom v Sloveniji. Saj ne smemo popustiti v svojih
                  prizadevanjih in pomoči za končanje te nesrečne vojne v naši soseščini. V Bosni in
                  Hercegovini ne sme zmagati sila in skupaj si moramo na vseh ravneh prizadevati za
                  to, da bi za to nesrečno deželo končno prišli do pravičnega miru.</p>
               <p>Moje dame in gospodje! Zahvaljujem se vam, da ste mi danes omogočili, da
                  spregovorim pred vami. Upam, da je to začetek še boljšega in intenzivnejšega
                  sodelovanja dveh enakopravnih partnerjev in sosedov, sosedov, ki se lahko
                  upravičeno označujeta kot prijatelja.</p>
               <p>Od srca se zahvaljujem gospodu predsedniku Kučanu in slovenski Vladi za
                  gostoljubnost v vaši prelepi deželi, vam, kot parlamentarcem, želim veliko uspeha
                  pri vašem zakonodajnem delu in slovenskemu narodu prinašam od Avstrijcev najboljše
                  želje za mirno prihodnost.</p>
            </sp>
            <sp xml:id="SDZ1-Redna-20-1994-06-01.sp99">
               <speaker>PREDSEDNIK MAG. HERMAN RIGELNIK:</speaker>
               <p>Vaša ekscelenca, zahvaljujem se vam za nagovor in za obisk v slovenskem
                  parlamentu. Prav tako se zahvaljujem za dobre želje in izražam trdno prepričanje,
                  da je vaš obisk ponovno potrdil vsestransko dobre sosedske odnose s prijateljsko
                  Republiko Avstrijo.</p>
               <p>Gospod predsednik, želim vam še naprej prijetno bivanje v Sloveniji in upam, da se
                  boste kmalu spet vrnili med nas.</p>
            </sp>
            <stage type="time">(Seja je bila prekinjena ob 16.47 uri in se je nadaljevala ob 17.14
               uri.)</stage>
            <sp xml:id="SDZ1-Redna-20-1994-06-01.sp100">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, nadaljujemo sejo. Prosim, če ugotovimo prisotnost v dvorani!
                  Za popoldanski del seje se je opravičil gospod Tone Peršak do 18.00 ure.</p>
               <p>Ugotovimo prisotnost! Prosim vsakega posameznega poslanca oziroma vsako posamezno
                  poslanko, da potrdi svojo prisotnost v dvorani!</p>
               <p>Ugotavljam, da nam manjka en poslanec oziroma poslanka, da bi bili sklepčni in
                  bomo še nekaj časa počakali.</p>
               <p>Ponovno pozivam vodje poslanskih skupin, da zagotovijo večjo prisotnost v dvorani,
                  ker ni toliko opravičenih.</p>
               <p>Kolegice in kolegi, prosim, da ponovno ugotovimo prisotnost v dvorani. Prosim, da
                  vsi zasedete svoja mesta.</p>
               <p>Ugotovimo prisotnost! <stage xml:id="SDZ1-Redna-20-1994-06-01.stage14">(50 prisotnih.)</stage></p>
               <p>Ugotavljam, da je zbor sklepčen. Želi še kdo razpravljati? Ker ne vidim nikogar,
                  se tudi gospa Vika Potočnik odpoveduje razpravi in prehajamo na glasovanje.</p>
               <p>Na glasovanje dajem sklep, ki nam ga je predlagalo matično delovno telo: "Predlog
                  zakona se zavrne." To je po  koncu razprave v prvi obravnavi. Dajem sklep na
                  glasovanje. Še enkrat, za tiste, ki so prišli v dvorano. Glasujemo o sklepu, ki ga
                  je predlagala komisija: "Predlog zakona se zavrne."</p>
               <p>Ugotovimo sklepčnost! <stage xml:id="SDZ1-Redna-20-1994-06-01.stage15">(42 prisotnih.)</stage> Kolegice in kolegi, lepo
                  prosim, če omogočite s pritiskom na tipko sklepčnost Državnemu zboru. Ugotovimo
                  sklepčnost! <stage xml:id="SDZ1-Redna-20-1994-06-01.stage16">(49 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage17">(24 poslancev.)</stage> Je kdo proti? <stage xml:id="SDZ1-Redna-20-1994-06-01.stage18">(23
                     poslancev.)</stage></p>
               <p>Ugotavljam, da je predlog zakona zavrnjen.</p>
               <p>S tem tudi prekinjam to točko dnevnega reda. Se opravičujem, zaključujem to točko
                  dnevnega reda, ker smo zakon zavrnili.</p>
               <p>Prehajamo na naslednjo točko dnevnega reda, <title xml:id="SDZ1-Redna-20-1994-06-01.title10">17. TOČKA DNEVNEGA REDA -
                     OBRAVNAVA PREDLOGA ZAKONA O DOLOČITVI VIŠINE INVALIDSKIH PREJEMKOV</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? Gospod Dejan, svetovalec Vlade Republike Slovenije v
                  Ministrstvu za delo...</p>
            </sp>
            <sp xml:id="SDZ1-Redna-20-1994-06-01.sp101">
               <speaker>VLADIMIR DEJAN:</speaker>
               <p>Gospod predsedujoči, gospe in gospodje poslanci! V obravnavi imamo zakon o
                  določitvi višine invalidskih prejemkov, ki je pravzaprav posledica nenormalne
                  rasti usklajevanja invalidskih prejemkov na tem področju. Če primerjamo trende oz.
                  indekse rasti, ki so navedeni na strani 54 v Poročevalcu ugotovimo, da se je od
                  1.10., torej od dneva, ko je prišlo do samostojnega izplačevanja teh invalidskih
                  prejemkov s strani Republike Slovenije, po 1. oktobru leta 1991, da so se
                  povprečni neto osebni dohodki od tega časa do 1. januarja letošnjega leta dvignili
                  za 417%. Trend v istem obdobju je bil za najnižjo pokojnino 437% in za to obdobje
                  se giblje indeks usklajevanja invalidskih prejemkov v višini 834%. Torej imamo
                  gibanje, ki gre v smeri škarij, kar kaže pravzaprav na sistemsko napako, ki jo
                  pomeni način usklajevanja invalidskih prejemkov, ker je ta sistem trenutno še v
                  veljavi, povzet po zveznem zakonu, ki se v skladu z ustavnim zakonom v Republiki
                  Sloveniji še uporablja. Nove sistemske rešitve smo danes obravnavali in bodo
                  seveda temeljile na drugačnih osnovah. V skladu s takšnimi gibanji se je višina
                  invalidskih prejemkov oz. osnova, od katere se invalidski prejemki izračunavajo,
                  dvignila samo v letošnjem letu za 40,3%. To pomeni, da se je osnova, od katere se
                  vsi invalidski prejemki izračunavajo, dvignila od 60.000 in še nekaj tolarjev na
                  84.000 in 100 pa še nekaj tolarjev. Zakon, ki ga že drugič dajemo v obravnavo in
                  ki ni bil po suspenzivnem vetu sprejet, v 1. členu predvideva, da naj bi se višina
                  osnove za določitev invalidskih prejemkov po tem zakonu uskladila oz. naj bi bila
                  na 63.800 tolarjev. To je pa natančno takšna višina, kakršna se predvideva po
                  novem zakonu o vojnih invalidih. In na tej točki smo tudi s predstavniki civilnih
                  invalidov vojne, vojnih invalidov in drugimi strukturami usklajeni. V 2. členu je
                  predviden način usklajevanja tako določene osnove, s tem, da je Vlada sama
                  predlagala nekaj amandmajev k 2. členu. Eden teh amandmajev gre tudi v smer, da se
                  2. člen črta.</p>
               <p>Glede 3. člena pa naj povem, da je seveda po amandmaju, tako kot ga imate danes
                  pred sabo, predvideno, da naj bi zakon začel veljati 1. junija letošnjega leta,
                  torej danes, kar seveda, glede na to situacijo ni mogoče in predlagamo nov
                  amandma, tako da naj bi se 3. člen glasil: "Ta zakon začne veljati 1. julija
                  1994". Hvala lepa.</p>
            </sp>
            <sp xml:id="SDZ1-Redna-20-1994-06-01.sp102">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predstavniku Vlade za besedo. Želi besedo poročevalec odbora, to je
                  Odbor za zdravstvo, delo, družino in socialno politiko? Prosim, gospod
                  Kociper.</p>
            </sp>
            <sp xml:id="SDZ1-Redna-20-1994-06-01.sp103">
               <speaker>ŠTEFAN KOCIPER:</speaker>
               <p>Hvala lepa, spoštovani! Tudi ta predlog zakona o določitvi višine invalidskih
                  prejemkov je odbor obravnaval že na 32. seji 22. 3. 94 in takrat, kot veste, tudi
                  sprejel predlog sklepa, da Državni zbor ta zakon uvrsti že na marčevsko sejo in ga
                  sprejme po hitrem postopku. Potem je bil ta zakon skupaj s predhodnim zakonom
                  umaknjen. Ponovno je odbor obravnaval ta predlog zakona na 36. seji dne 17. maja
                  1994 in sprejel sklep, pravzaprav potrdil sklepe, ki jih je sprejel na 32. seji s
                  tem, da je podprl tudi še amandma Vlade k 2. členu. Toliko za sedaj. Hvala
                  lepa.</p>
            </sp>
            <sp xml:id="SDZ1-Redna-20-1994-06-01.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Ali želi besedo predstavnik Sekretariata za
                  zakonodajo? <stage xml:id="SDZ1-Redna-20-1994-06-01.stage19">(Ne želi.)</stage> Besedo dajem predstavnikom poslanskih
                  skupin. Ne vidim nikogar in dajem besedo poslankam in poslancem. Odpiram splošno
                  razpravo. Prosim, gospa Danica Simšič.</p>
            </sp>
            <sp xml:id="SDZ1-Redna-20-1994-06-01.sp105">
               <speaker>DANICA SIMŠIČ:</speaker>
               <p>Hvala za besedo. Zakon je kratek. Ima tri člene. Strinjam se, najprej bom začela
                  pri 3. členu s tem, da je potrebna sprememba, če bo zakon sprejet, da začne
                  veljati tako kot razumem predstavnika Vlade, s 1. 7. 1994. Sprašujem in prosim
                  predstavnika Vlade za natančno pojasnilo, kaj pomeni, če se sprejme amandma v
                  pregledu amandmajev k 2. členu pod točko 1.a, da se 2. člen  črta. Na kakšen način
                  se potem ti invalidski prejemki usklajujejo? Tako kot doslej, ali nikakor. Želela
                  bi natančno pojasnilo o tem, to je pa sedaj vse. Hvala lepa.</p>
            </sp>
            <sp xml:id="SDZ1-Redna-20-1994-06-01.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo? Gospod Potrč, prosim.</p>
            </sp>
            <sp xml:id="SDZ1-Redna-20-1994-06-01.sp107">
               <speaker>MIRAN POTRČ:</speaker>
               <p>Ko sem se sam kdaj pa kdaj pred časom tudi v imenu in skupaj z drugimi člani
                  poslanske skupine, ampak to sedaj ni pomembno, pogovarjal s predstavniki
                  invalidskih organizacij, so pač sprejeli dejstvo, da če bo prišlo do usklajevanja,
                  intervencije na širšem področju, da pač neradi, ampak sprejmejo dejstvo, da je
                  tudi za njihovo področje to usklajevanje potrebno. Izrecno so pa opozarjali, da bi
                  se jim zdelo zelo neprincipialno ali pa izrecno v smeri ocene njihovega položaja,
                  če bi ob tem, ko zavrnemo zakon o usklajevanju nekaterih drugih nadomestil,
                  sprejeli ta zakon. Ob dejstvu, da je Državni zbor pred minuto, dvema to storil,
                  moram reči, da sem sam v zelo težkem položaju, kako ravnati. Mislim, da je gotovo
                  ob samem zakonu prav sprejeti predlagani 3. člen. V vsakem primeru bom podprl 2.
                  člen, čeprav soglašam, da dobimo tudi javno pojasnilo, za katerega sem že prosil
                  in ga razumem, kot da se bo usklajevalo na način, kakor velja po zakonodaji
                  doslej, ampak prav je, da dobimo javno pojasnilo tukaj na seji in bom glasoval za
                  črtanje 2. člena posebej iz razloga, ker ne vidim, zakaj bi se ob tem primeru
                  odločili za drugačen način usklajevanja, če smo usklajevanje vseh drugih
                  prejemkov, tukaj pa gre za socialne prejemke, pač dopustili po sistemih, kakor
                  doslej veljajo.</p>
               <p>Temeljno vprašanje pa seveda ostaja bistvo tega člena, ker ima zakon dvojno
                  funkcijo. Najprej določiti novo višino in kasneje predvideti drugačno
                  usklajevanje. Glede usklajevanja torej imam jasno stališče, glede višine pa tako.
                  Sam se bom verjetno opredelil proti temu zakonu in to iz preprostega razloga, ker
                  mislim, da je kljub materialnim problemom, ki tukaj obstajajo in jih je objektivno
                  potrebno videti in opozorila na to, da so ti prejemki naraščali v zadnjih treh
                  letih hitreje, kot nekateri drugi, so točna in ta razlog bi govoril za to, da bi
                  človek ta zakon podprl. Vendar, ob odločitvi Državnega zbora, da smo proti
                  intervenciji, moram povedati, da se mi zdi edino principialno, da smo potem proti
                  intervenciji tudi v tej točki, ne pa, da delamo razlike. Ta del seveda točno
                  zadeva določeno kategorijo, zadeva kategorijo vojaških vojnih invalidov in mislim,
                  da bi bilo prav potem tudi pri tej točko počakati zakon, o katerem bomo jutri še
                  razpravljali, ne pa posebej pri tej točki poseči z intervencijo in ob, bi rekel
                  diskutabilnosti tudi takšne rešitve z 18. členom ustavnega zakona, to z
                  interventnim zakonom urediti. Hvala.</p>
            </sp>
            <sp xml:id="SDZ1-Redna-20-1994-06-01.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper.</p>
            </sp>
            <sp xml:id="SDZ1-Redna-20-1994-06-01.sp109">
               <speaker>ŠTEFAN KOCIPER:</speaker>
               <p>Hvala lepa. V bistvu je moja, razprava bolj replika na to oziroma odgovor na
                  vprašanje gospe Danice Simšič, na razpravo gospoda Potrča. Res je, celo v poročilu
                  je ta točka izostala, da je odbor tudi sprejel amandma, da se 2. člen zakona črta.
                  To je bilo v tisti, bom rekel evforiji ali naglici, ko smo na odboru tudi sprejeli
                  stališče, da se zavrne zakon, ki smo ga pravkar tukaj tudi zavrnili, pač z vidika
                  enakopravnosti oziroma s tistega osnovnega principa, naj se vsi prejemki
                  usklajujejo po istem principu z istimi merili. Sedaj, ko smo si zadevo lahko malo
                  bolj tudi ogledali in proučili, zadrega tukaj je pač takšna, da če bi 2. člen
                  črtali, potem dejansko ne bi bilo usklajevanja. Ta amandma, ki ga je sicer odbor
                  takrat v naglici sprejel, pa smo potem še poskušali ugotoviti ali je prav, da smo
                  ga sprejeli ali ni prav, je v bistvu sedaj nekoliko nerodna zadeva, ker potem za
                  invalidske prejemke ni nobenega načina usklajevanja. Osebno mislim, bo pa
                  predstavnik Vlade verjetno tudi dal meritorno mnenje, da je prav, da v tem zakonu,
                  poleg tega, da se določi ustrezna višina, tukaj smo se na odboru vsi strinjali, da
                  je to treba narediti in to je bilo, kolikor vem, tudi usklajeno v pripravi
                  sistemskega zakona, torej gre za isto višino, ki je v sistemskem zakonu tudi
                  določena, torej gre za to višino, ki jo zdaj v tem zakonu interventno uvajamo,
                  spreminjamo in da se potem tudi to enako usklajuje kot plače zaposlenih in kot je
                  bilo to zastavljeno v tem zakonu z dolgim naslovom. Sicer pa mislim, da je tukaj
                  potem ob sprejetju samo višine, ne pa tudi usklajevalnega mehanizma, precejšnja
                  zakonodajna zadrega ali luknja, tako da mislim, da je prav, da se tega člena pač
                  ne bi črtalo. In potem je tisto, kar je že Vlada predlagala, tudi dopolnilo k temu
                  2. členu in 3. člen je pač treba na ta način sprejeti.</p>
               <p>Rekel bi tole, ta Državni zbor je s 45 glasovi "za" po intervenciji Državnega
                  sveta, skratka, po njegovem vetu, glasoval za to, da se s 1.1.1994 ti prejemki
                  dajo na to višino, ki je tukaj predlagana, vendar pravim, takrat z enim glasom
                  premalo. Zdaj Vlada poizkuša to ponovno popraviti. Kot smo slišali, koliko znese
                  to na mesec, ta razlika, ki je nesorazmerno povečana na račun tistih, ki
                  prispevajo v skupno vrečo, v javno porabo. Mislim, da je prav, da ta Državni zbor,
                  ne glede na to, da je zavrnil v prejšnji točki tisti zakon, da tukaj pač to uredi.
                  Hvala lepa.</p>
            </sp>
            <sp xml:id="SDZ1-Redna-20-1994-06-01.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Vika Potočnik in potem predstavnik
                  Vlade.</p>
            </sp>
            <sp xml:id="SDZ1-Redna-20-1994-06-01.sp111">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Zavedam se, da gre pri obeh teh zakonih za eno
                  najobčutljivejših točk. Kajti najverjetneje ni države, ni poslanca, ni Vlade, ki
                  bi z veseljem sprejemala kakršnekoli ukrepe, ki zmanjšujejo neke pravice in
                  posegajo v neki socialni stiski, kakršen je tudi danes, v katerokoli kategorijo.
                  Najverjetneje ni tukaj poslanke ali poslanca, ki bi z veseljem skakal po tipki
                  takrat, ko se mora o tem odločati. Dejstvo, zaradi katerega pa smo danes s tema
                  dvema zakonoma pripeljani pa je, da smo imeli pri proračunu fige v žepu. Takrat
                  smo računali, da bo Državni zbor nekaj od tega pa vseeno sprejel. Da bom trdneje
                  odločena in da se bom lažje odločila, ne vem, koliko mi lahko tukaj predstavniki
                  Vlade postrežejo s konkretnimi podatki, če ne, pa bi prosila, da si vzamemo odmor,
                  da pride sam predsednik oz. minister Gaspari, nam pove, kaj to za proračun pomeni,
                  kaj to pomeni za ukrepe Vlade in seveda, da bomo poslanci tudi vedeli, kaj to
                  je.</p>
               <p>Sama se strinjam, da je neprimerno z zakoni po hitrem postopku urejati tako
                  občutljivo področje, kot je kakršnakoli pravica, ki je pridobljena. Zavedam se
                  sama in verjemite mi, da imam bodisi skupščinske ali parlamentarne prakse tudi
                  toliko, da vsak, še tako dober interes Vlade ali parlamentarcev, da bi zmanjšali
                  kakršnekoli pravice, se je v zakonih, ko je bil zakon sprejet, običajno končal s
                  tem, da so se pravice še povečale. Zato se mi zdi že skoraj v nebo vpijoče, da
                  Vlada prihaja skoraj da s kakršnimikoli predlogi, da bi kje pravica krnila. Kajti
                  na eni strani, kot sedaj vidite, po eni strani so se Drnovšku smilili upokojenci.
                  Moji kolegici Vidi in meni tudi nosečnice, prenoviteljem invalidi in tako pač
                  nekako pritisnemo na gumbe, ostajajo pa škarje, neka stvar, ki se ji reče
                  finance.</p>
               <p>Neka stvar, zaradi katere se bojim, da bomo pripeljali tudi z našo politiko tako
                  daleč, da bo naenkrat potrebno delati hude carske reze. Ali se bomo odločali in
                  bomo rekli, ne bomo dali sociali in ne pustimo jih zmanjševati, ne bomo dovolili
                  več naprej gradnje pentagona, ali bodo to sedaj tista vprašanja, o katerih se bomo
                  morali odločiti. V Državnem zboru, po moji oceni,</p>
               <p>ne moremo več držati fige v žepu in reči, kako super je, ko smo, oprostite,
                  nategnili Vlado, ko smo ji vrnili zakon in prepuščamo njej odgovornost, kaj bo s
                  tem proračunom, tudi ob tem dejstvu, da smo soodgovorni za to državo, če tako
                  rečem.</p>
               <p>Naj ne bo videti ta moj nagovor  politikanski, ampak mi verjemite, v stiski, ko
                  pritiskam na ta gumb, verjemite mi, da nisem ljudomrznež, da bi stiskala in
                  zmanjševala pravice, ampak v neki krizi, kako prebroditi to vse skupaj, zato, da
                  bom še z večjo odgovornostjo, res predlagam, v kolikor mi lahko predstavniki Vlade
                  lahko tukaj poveste, koliko je to vse skupaj težko, kar smo zapravili, če ne, pa
                   naj pride sam gospod minister. Hvala.</p>
            </sp>
            <sp xml:id="SDZ1-Redna-20-1994-06-01.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Vika Potočnik. Besedo ima gospod Dejan, kot predstavnik
                  Vlade.</p>
            </sp>
            <sp xml:id="SDZ1-Redna-20-1994-06-01.sp113">
               <speaker>VLADIMIR DEJAN:</speaker>
               <p>Hvala lepa. Nekaj razlogov je bilo, da smo se v Vladi odločili, da gremo s tem
                  zakonom separatno.</p>
               <p>Eden od bistvenih razlogov je bil, da je bilo treba določiti novo osnovo. Če bi
                  šlo samo za usklajevanje invalidskih prejemkov, tako kot smo imeli v prejšnjem
                  zakonu, ki ga niste izglasovali, potem bi mi lahko pripravili enotni zakon, pa
                  vendarle je bilo potrebno določiti novo osnovo od katere se izračunavajo vsi
                  invalidski prejemki. To je eden pomembnejših razlogov, ali med
                  najpomembnejšimi.</p>
               <p>Seveda je bil tudi zelo pomemben razlog tudi to, da so se gibanja povprečnih
                  osebnih dohodkov, najnižje pokojnine in invalidskih prejemkov gibala drugače,
                  povedal sem tiste indekse. Za neto osebni dohodek je gibanje 417 indeks, za
                  najnižjo pokojnino 437 in za isto obdobje gibanje invalidskih prejemkov z indeksom
                  834.</p>
               <p>Zelo pomemben razlog so tudi sredstva, to je prosila gospa Potočnikova. Mesečno
                  nam primanjkuje zaradi takšnega načina usklajevanja v letošnjem letu mesečno 90
                  milijonov tolarjev ali preko 1,1 milijardo sredstev za letošnje leto oziroma
                  zaradi sistema usklajevanja od 1.7. celo nekoliko več.</p>
               <p>Še glede usklajevanja. Če izpustimo 2. člen, to pomeni, če določimo samo osnovo v
                  višini 63.800 SIT in, če ne bi sprejeli 2. člena, ki govori o načinu usklajevanja,
                  to pomeni, da bi obveljal način usklajevanja invalidskih prejemkov, kakršen je v
                  zakonu, ki je še zvezni, kot smo ugotovili preje, in se pravzaprav nič ne bi
                  zgodilo. Ne bi se zgodilo tudi to, da se ti prejemki ne bi usklajevali, torej, ti
                  prejemki bi se usklajevali, vendar na drugačen način kot je predvideno pri vseh
                  teh zakonih. Usklajevali bi se tako kot se usklajujejo povprečne plače preje v
                  bivši Jugoslaviji, sedaj pa v Republiki Sloveniji. Z mehanizmom, pri katerem je
                  pomembno povedati to, da se, če se povprečne plače uskladijo do 5%, potem se tisti
                  procent ne upošteva v nekem trenutku, ampak se vzame akumulacija v pol leta in se
                  vsi procenti do 5% potem kumulativno upoštevajo. Torej v primeru, če še enkrat
                  rekapituliram, da bi 2. člen črtali se ne zaradi usklajevanja ne bi zgodilo prav
                  nič, usklajevalo bi se tako kot se usklajujejo sedaj glede na povprečno plačo -
                  rast povprečne plače v Republiki Sloveniji. Hvala lepa.</p>
            </sp>
            <sp xml:id="SDZ1-Redna-20-1994-06-01.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Dejan. Želi še kdo besedo? Gospod Sisinger, prosim.</p>
            </sp>
            <sp xml:id="SDZ1-Redna-20-1994-06-01.sp115">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Povedal bom isto kar sem povedal na
                  matičnem odboru na zadnji seji, ko sem se  zavzemal za to, da se zavrne
                  interventni zakon s tem dolgim naslovom in sem hkrati povedal tudi na tej seji, da
                  bom podpiral prizadevanja  v Državnem zboru, da se zavrne tudi interventni zakon
                  za usklajevanje invalidskih prejemkov, to se pravi ta, drugi, o katerem sedaj
                  govorimo. Ker sem ravnal na odboru tako, bom seveda glasoval tudi sedaj tako, to
                  pomeni, da bom glasoval, da se zavrne tudi ta interventni zakon. Ne morem ga
                  podpreti, ker mislim - o tem je bilo danes že nekajkrat govora - da je prav, da
                  pošteno ravnamo do vseh  in, ker smo prav ravnali, menim, da ni treba zaradi tega
                  imeti slabe vesti, poslanci, da smo zavrnili ta zakon z dolgim naslovom o
                  usklajevanju pokojnin, denarnih nadomestil itd. Zato je prav, da zavrnemo tudi ta
                  interventni zakon in, da se seveda tudi invalidnine usklajujejo tako kot se
                  usklajujejo po veljavnem zakonu, ne pa po tem, kar se predlaga s tem interventnim
                  zakonom. Hvala lepa.</p>
            </sp>
            <sp xml:id="SDZ1-Redna-20-1994-06-01.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sisingerju. Gospod Sisinger, opozoriti vas moram, da za ta
                  zakon po prvi obravnavni nimamo mnenja oziroma sklepa, ki ga je nam dalo matično
                  delovno delo in, če želite, da glasujemo po splošni obravnavi, da se zakon zavrne,
                  prosim, da to pisno vložite. Besedo pa dajem gospe Danici Simšič.</p>
            </sp>
            <sp xml:id="SDZ1-Redna-20-1994-06-01.sp117">
               <speaker>DANICA SIMŠIČ:</speaker>
               <p>Hvala za besedo. Rada bi se predstavniku vlade zahvalila za to pojasnilo glede
                  usklajevanja, da ne bi poslanci glasovali, kakorkoli se bomo pač odločali, da ne
                  bi vedeli, ali ostanejo prejemki zamrznjeni ali se usklajujejo.</p>
               <p>Postavlja se mi pa seveda kar nekaj vprašanj. Rekli smo, da je zakon, ki smo ga
                  preložili o vojnih invalidih, v bistvu sistemski zakon, ki opredeljuje to osnovo
                  triinšestdeset tisoč osemsto tolarjev. Mi o tem sistemskem zakonu nismo sklepali
                  in bomo jutri. Zato se mi postavlja vprašanje, ali je modro odločati o
                  interventnem zakonu, ki posega v sistemski zakon, preden se sploh opredelimo do
                  sistemskega zakona. To je eno vprašanje.</p>
               <p>Drugo pa, ne vem, če sem gospo Potočnikovo pravilno razumela, ampak, njeno
                  vprašanje sem razumela kot vprašanje Vladi oziroma ministru Gaspariju glede na oba
                  zakona; na tistega, ki je že padel in na tega, ki ga ta trenutek obravnavamo.</p>
               <p>Dobili smo pojasnilo, v bistvu samo za ta zakon. Tako, da bi samo pojasnila, da
                  dejansko je tistih sedemdeset oziroma devetdeset milijonov, o katerih ste
                  govorili, ali dobra milijarda, vprašanje samo tega zakona, o katerem razpravljamo
                  sedaj.</p>
               <p>Moram reči, da bi rada tudi pojasnila sekretariata, ravno na to vprašanje, ki sem
                  ga prej omenjala, kaj pomeni interventni poseg, preden je sprejet osnovni zakon
                  ali, preden je sprejeta osnovna odločitev o osnovnem zakonu.</p>
               <p>Glede znižanja oziroma usklajevanja z vidika 18. člena ustavnega zakona, pa moram
                  reči, da sem tudi kot članica Komisije za invalide kar nekaj storila, da bi do te
                  uskladitve dejansko prišlo in da bi parlament v tej višini - triinšestdeset tisoč
                  osemsto tolarjev tudi odločal. Ampak, rada bi pa pojasnilo, ali je modro in
                  pametno prej posegati kot se odločati o sistemu. Hvala lepa.</p>
            </sp>
            <sp xml:id="SDZ1-Redna-20-1994-06-01.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi predstavnik Vlade odgovoriti na to vprašanje?
                  <stage xml:id="SDZ1-Redna-20-1994-06-01.stage20">(Ne)</stage>. Želi še kdo drug besedo? Prosim, gospod Dejan.</p>
            </sp>
            <sp xml:id="SDZ1-Redna-20-1994-06-01.sp119">
               <speaker>VLADIMIR DEJAN:</speaker>
               <p>V zvezi z zadnjim vprašanjem, mislim, da bi veljalo poudariti naslednje:
                  interventni zakon, takšen kot je, ima naravo interventnega zakona. To pomeni, da
                  poskuša urejati situacijo, ki je interventna, za katero sem povedal, da je
                  potrebno - torej, da je premalo sredstev, med drugim, in da so invalidski prejemki
                  glede na stopnjo oziroma skok, kakršen se je zgodil v januarju letošnjega leta,
                  skočili od šestdeset tisoč na štiriinosemdeset tisoč, torej govorim za invalidske
                  prejemke, za invalidnino prve skupine.</p>
               <p>Sam interventni zakon ne posega v sistemske rešitve, je pa z višino osnove nekako
                  usklajen zaradi tega, ker smo se z invalidi ravno na tej točki zelo dolgo časa
                  usklajevali in smo ocenili, da je ta višina z njimi usklajena in kolikor razumem,
                  kakšnih posebnih nasprotovanj glede same višine v dosedanjih razpravah v Državnem
                  zboru ni bilo.  Iz tega ocenjujemo, da je ta višina - triinšestdeset tisoč osemsto
                  - nekako sprejemljiva in glede na to situacijo, ki sem jo vpisal, je pa po naši
                  oceni nujno potrebno zagotavljati izvajanje v smislu sprejema interventnega
                  zakona. Sicer se bo Vlada znašla pred precejšnimi težavami že v jeseni letošnjega
                  leta, ker ne bo mogla zagotavljati vseh invalidskih prejemkov ob obstoječih
                  višinah in ob obstoječih postavkah, s katerimi posamezna ministrstva za posamezne
                  namene razpolagajo. Hvala lepa.</p>
            </sp>
            <sp xml:id="SDZ1-Redna-20-1994-06-01.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage xml:id="SDZ1-Redna-20-1994-06-01.stage21">(Ne.)</stage> Zato splošno razpravo
                  zaključujem. Nisem dobil vloženega nobenega pisnega sklepa ob koncu obravnave,
                  zato prehajamo na drugo obravnavo. To je, na odločanje po posameznih členih. Ker
                  imamo samo tri člene, razprave ne bomo združevali. V razpravo dajem 1. člen, h
                  kateremu nimamo vloženega amandmaja. Želi kdo besedo? V kolikor ne, dajem 1. člen
                  na glasovanje. Ugotovimo sklepčnost! <stage xml:id="SDZ1-Redna-20-1994-06-01.stage22">(50 prisotnih.)</stage></p>
               <p>Kdo je za sprejem 1. člena? <stage xml:id="SDZ1-Redna-20-1994-06-01.stage23">(43 poslancev.)</stage> Je kdo proti? <stage xml:id="SDZ1-Redna-20-1994-06-01.stage24">(3
                     poslanci.)</stage></p>
               <p>Ugotavljam, da smo člen sprejeli.</p>
               <p>V razpravo dajem 2. člen in amandmaje k 2. členu, ki jih imate v pregledu
                  amandmajev. Prvega predlaga Odbor za zdravstvo, delo, družino in socialno
                  politiko: črta se 2. člen zakona. V kolikor bo ta zakon sprejet, sta amandmaja pod
                  točko b) in c) brezpredmetna.</p>
               <p>Drugega predlaga Vlada: novi tretji odstavek se spremeni, tako da se glasi: "Pri
                  usklajevanju se upoštevajo kumulativni podatki o rasti cen v posameznem obdobju.
                  Prva uskladitev se opravi na osnovi rasti drobnoprodajnih cen v obdobju april -
                  junij 1994. Od ugotovljenega možnega povečanja v tekočem obdobju se odšteje že
                  realizirano povečanje v preteklem obdobju". Matično delovno telo se ni
                  izreklo.</p>
               <p>Pod točko c) imamo amandma, prav tako Vlade. Ker je nekoliko bolj obširen in ker
                  mi tudi dovolite, da ga ne berem, dajem vse te tri amandmaje in člen v razpravo.
                  Želi kdo besedo? Gospa Danica Simšič. Prosim.</p>
            </sp>
            <sp xml:id="SDZ1-Redna-20-1994-06-01.sp121">
               <speaker>DANICA SIMŠIČ:</speaker>
               <p>Hvala lepa. Če sem prav razumela vsa pojasnila, če pa nisem, me pa prosim
                  popravite, ker bi si bila rada na jasnem. Če se 2. člen črta, se ti prejemki
                  usklajujejo tako kot so se doslej usklajevali, in če ostane člen ali z amandmajem
                  pod b) ali z amandmajem pod c), kjer ju Vlada doslej ni umaknila, ali to pomeni
                  slabši način usklajevanja, kot je veljal doslej ali to pomeni zaostrovanje. To
                  pomeni zaostrovanje pod b) in pod c). Hvala. Torej glasovala bom za to, da se 2.
                  člen zakona črta.</p>
            </sp>
            <sp xml:id="SDZ1-Redna-20-1994-06-01.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predstavnik Vlade gospod Stušek, prosim.</p>
            </sp>
            <sp xml:id="SDZ1-Redna-20-1994-06-01.sp123">
               <speaker>JANKO STUŠEK:</speaker>
               <p>Spoštovani poslanke in poslanci, en lep popoldanski pozdrav! Skušal bom biti
                  kratek. Če se  2. člen črta, sprejet je pa 1. člen, je usklajevanje po sedaj
                  veljavnem sistemu iz povprečnega osebnega dohodka na novi osnovi. Torej 63.800 in
                  ne na stari osnovi, ki je sedaj veljavna, 84.200 in jasno, od tega gredo potem
                  valorizacije. Prva bo uskladitev za prvo polletje, kumulativa, in potem na koncu
                  leta za celo leto. To je nekje vmes. Če se sprejme valoriziran sistem, torej to,
                  kar je predlagala Vlada, v sklopu vseh valorizacij, je to slabše glede na znesek,
                  ne glede na politiko. Slabše je glede na znesek, ker bo pač šlo za manjše
                  usklajevanje. Ta projekt je bil zastavljen v celoti, sedaj je ostal ta del.
                  Hvala.</p>
            </sp>
            <sp xml:id="SDZ1-Redna-20-1994-06-01.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega prijavljenega k besedi. Gospod Sisinger.
                  Prosim.</p>
            </sp>
            <sp xml:id="SDZ1-Redna-20-1994-06-01.sp125">
               <speaker>IVAN SISINGER:</speaker>
               <p>Spoštovane poslanke in poslanci! Iz te obrazložitve, ki je bila pravkar podana,
                  jasno sledi, kot smo na odboru tudi razpravljali glede 2. člena, kje odbor že
                  predlaga, da se črta, je vezano to seveda tudi na to, čim je 1. točka, 2. člen
                  črtan, potem seveda ne glasujemo več o ostalih zadevah, zato bom sam glasoval
                  seveda proti, oziroma glasoval bom za zavrnitev, da se črta 2. člen tega zakona.
                  Tako. Če tega ne naredimo, potem je seveda jasno, kot je tukaj povedal, državni
                  sekretar, nastopi eskalacija, nastopijo slabši pogoji, za kar pa verjetno nismo
                  pripravljeni, da bi posegli v to. Hvala.</p>
            </sp>
            <sp xml:id="SDZ1-Redna-20-1994-06-01.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Najprej bomo glasovali o amandmaju odbora, da
                  se 2. člen črta. Ugotovimo sklepčnost! <stage xml:id="SDZ1-Redna-20-1994-06-01.stage25">(52 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage26">(15 poslancev.)</stage> Je kdo proti? <stage xml:id="SDZ1-Redna-20-1994-06-01.stage27">(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje amandma pod točko b, ki ga predlaga Vlada za trettji odstavek,
                  ki se spremeni. Sem ga že prej prebral, ga ne bom bral še enkrat. Imate ga v
                  pregledu. Ugotovimo sklepčnost! <stage xml:id="SDZ1-Redna-20-1994-06-01.stage28">(49 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage29">(42 poslancev.)</stage> Je kdo proti? <stage xml:id="SDZ1-Redna-20-1994-06-01.stage30">(7
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajamo na drugo stran našega pregleda, imamo amandma pod točko c. Predlagatelj
                  je Vlada, delovno telo podpira. Ugotovimo sklepčnost! <stage xml:id="SDZ1-Redna-20-1994-06-01.stage31">(52
                     prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage32">(40 poslancev.)</stage> Je kdo proti? <stage xml:id="SDZ1-Redna-20-1994-06-01.stage33">(3
                     poslanci.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 2. člen. Ugotovimo sklepčnost! <stage xml:id="SDZ1-Redna-20-1994-06-01.stage34">(53
                  prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage35">(38 poslancev.)</stage> Je kdo proti? <stage xml:id="SDZ1-Redna-20-1994-06-01.stage36">(9
                     poslancev.)</stage></p>
               <p>Ugotavljam, da je 2. člen sprejet.</p>
               <p>V razpravo dajem 3. člen in amandma, ki ga predlaga Vlada k 3. členu. 3. člen
                  zakona se spremeni, tako da se glasi: "Ta zakon začne veljati 1. junija 1994, že
                  prej pa je Vlada dala amandma in predlaga: "Ta zakon začne veljati 1. julija
                  1994." Ali želi kdo besedo? Ali ima Vlada pisni amandma? Dajem ta amandma na
                  amandma na glasovanje, to je, da zakon začne veljati 1. julija 1994. Ugotovimo
                  sklepčnost! <stage xml:id="SDZ1-Redna-20-1994-06-01.stage37">(50 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage38">(40 poslancev.)</stage> Je kdo proti? <stage xml:id="SDZ1-Redna-20-1994-06-01.stage39">(3
                     poslanci.)</stage></p>
               <p>Ugotavljam, da smo amandma na amandma sprejeli.</p>
               <p>S tem smo 3. člen popolnoma nadomestili in sedaj prehajamo na razpravo o naslovu
                  zakona. Ali želi kdo besedo? V kolikor ne, dajem naslov zakona na glasovanje.
                  Ugotovimo sklepčnost! <stage xml:id="SDZ1-Redna-20-1994-06-01.stage40">(50 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage41">(43 poslancev.)</stage> Je kdo proti? <stage xml:id="SDZ1-Redna-20-1994-06-01.stage42">(2
                     poslanca.)</stage></p>
               <p>Ugotavljam, da smo naslov sprejeli.</p>
               <p>Prehajamo na tretjo obravnavo. Ali želi kdo, skladno s poslovnikom, vložiti
                  amandma? Prosim, gospa Danica Simšič.</p>
            </sp>
            <sp xml:id="SDZ1-Redna-20-1994-06-01.sp127">
               <speaker>DANICA SIMŠIČ:</speaker>
               <p>Hvala za besedo. Upam, da bo vodstvo zbora sprejelo ta, na hitro napisani amandma.
                  Dajem amandma k 2. členu in sicer: 2. člen se črta.</p>
               <p>Spoštovane kolegice in kolegi! Rada bi vas na nekaj opozorila. Zgodilo se je
                  natančno to, kar se pravzaprav ne bi smelo zgoditi. V prejšnjem zakonu smo
                  izglasovali nezaupnico novemu načinu usklajevanja in  ostali pri starem načinu
                  usklajevanja. V tem primeru, ko gre pa za invalide, smo zaostrili stopnjo
                  usklajevanja in prešli na nov način usklajevanja. Ne samo, da smo za 26% znižali
                  osnovo, s 84.200 tolarjev na 63.800 tolarjev, o čemer je bil dosežen  tudi konsenz
                  z invalidi, ampak smo zaostrili tudi način usklajevanja teh invalidskih prejemkov.
                  Prosila bi vas, da preden ponovno pritisnete na tipko, vsak pri sebi razmisli,
                  rekla bom, v stilu Vike Potočnik, ko je prej malce ostre besede uporabljala.
                  Poslanci, vključno s poslanci vladne koalicije smo s tem, ko smo zavrnili prejšnji
                  zakon, proračun obremenili med 5 do 10 milijard. S tem, ko pa izglasujemo slabši
                  način usklajevanja za vojne invalide, pa proračun rešimo maksimalno za nekaj sto
                  milijonov tolarjev. Sprašujem vas, ali je dejansko na tem segmentu  treba lomiti
                  kopje, za teh nekaj sto ali pa morda tisoč prejemkov? Moram reči, da se s tem ne
                  strinjam in podpiram tisti amandma, ki ga je dal odbor.</p>
               <p>Glede na to, da sem dobila tudi pojasnilo Vlade, da sprejem teh dveh amandmajev,
                  ki smo ju sprejeli, pomeni zaostrovanje načina usklajevanja. In zame je z vseh
                  vidikov tak pristop nesprejemljiv. Hvala.</p>
            </sp>
            <sp xml:id="SDZ1-Redna-20-1994-06-01.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Razpravo o amandmaju, gospod Kociper, izvolite.</p>
            </sp>
            <sp xml:id="SDZ1-Redna-20-1994-06-01.sp129">
               <speaker>ŠTEFAN KOCIPER:</speaker>
               <p>Hvala lepa. Seveda ima gospa Danica Simšič pravico po svoje razumeti in po svoje
                  tolmačiti to usklajevanje.  Jaz bi pa rad povedal, da s tem, da se tudi tukaj
                  uporabi isti mehanizem, za katerega so se odločili zaposleni, torej vsi delavci in
                  sklenili dogovor z delodajalci, da se uporabi tukaj isti mehanizem. Za nič drugega
                  se ne zavzemamo s tem, ko smo sprejeli ta mehanizem, vključili, praktično
                  prepisali iz Uradnega lista, iz tega dogovora.</p>
               <p>Torej to, kar je gospa Danica Simšič želela povedati nam in seveda slovenski
                  javnosti, je milo rečeno, neresnica.</p>
               <p>Gre preprosto za to, če smo gospoda Stuška oziroma gospoda Dejana poslušali, gre
                  za to, da se s tem, ko ta mehanizem sprejmemo, usklajujejo tudi invalidski
                  prejemki tako kot se bodo pokojnine, ponovno poudarjam, pokojnine se bodo
                  usklajevale s povprečno plačo, ki bo zaostajala, pač s temi zamiki za rastjo
                  življenjskih stroškov, tako bo zdaj s tem mehanizmom tudi tukaj določeno. Sicer bo
                  veljal drug mehanizem, da se ne usklajuje za tega pol leta nazaj po teh
                  zaostankih, ampak v realni vrednosti rasti plače. Zato je pač ta mehanizem tukaj.
                  Tudi prav, da ga sprejmemo. Za naprej pa seveda bo to nepomembno, ker bo - ali bo
                  ta mehanizem zapisan v tem zakonu ali ne, veljala ista logika.</p>
               <p>Gre preprosto za to, kar velja zdaj, zadnja uskladitev, čeprav zdaj meni, moram
                  reči tudi ni popolnoma, jasno ali bo za dosedanje usklajevanje že veljal ta
                  mehanizem ali ne, to pa bi morda bilo prav, da bi predstavnik Vlade še
                  pojasnil.</p>
               <p>Torej, glasoval bom za ta mehanizem. Če pa to ne spremeni, potem pa pravzaprav
                  niti ni tako relevantno, ali je ta usklajevalni člen sploh notri ali ni. Hvala
                  lepa.</p>
            </sp>
            <sp xml:id="SDZ1-Redna-20-1994-06-01.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Danica Simšič. Ali je replika, gospod Potrč? Se
                  opravičujem. Repliko ima tudi gospod Potrč. Mislil sem, da ste se javili k
                  razpravi.</p>
            </sp>
            <sp xml:id="SDZ1-Redna-20-1994-06-01.sp131">
               <speaker>MIRAN POTRČ:</speaker>
               <p>Pravijo, da je razlika med optimistom in pesimistom ta, da optimist pravi, da je v
                  kozarcu še pol vode ali vina, pesimist pa, da je kozarec že na pol prazen.</p>
               <p>V takem ljudskem reku in razgovoru je taka razlaga mogoča. Kadar pa gre za
                  prezentiranje nekih dejstev z govornice Državnega zbora, pa je razlaga, ki si jo
                  je privoščil gospod Kociper, ne samo sprenevedanje, ampak zavajanje.</p>
               <p>Gre namreč za naslednje: trdil je, da bo s sprejemom tega amandmaja usklajevanje
                  enako kot je za plače. To je točno. Vendar, mi prej z zavrnitvijo zakona nismo za
                  nobeno kategorijo takšnega sistema sprejeli. Zdaj ga želimo sprejeti samo za
                  invalide in to za vojaške invalide - veterane. Prosim, da to tudi veste in večina
                  vas, ki tako glasuje, to tudi ve.</p>
               <p>Treba je poudariti drugo in to je poudarila kolegica Simšičeva. Če sprejmemo
                  amandma, se ne samo višina, ampak tudi način usklajevanja poslabša in to poslabša
                  od sedanjega sistema, ki je pač vezan na gibanja plač, se spremeni v to
                  eskalacijsko lestvico.</p>
               <p>Prosim, da nam državni sekretar pove tudi približne, ne bom zahteval natančne,
                  izračune, kakšna je ta razlika, da boste poslanci to vedeli in da boste ocenili,
                  ali ob tem, ko ste se, čeprav še končnega glasovanja ni, odločili, da se vojnim
                  invalidom - veteranom odvzame sedanja pravica iz zakona in zniža za trideset
                  odstotkov, da se jim dodatno da še ostrejša lestvica usklajevanja, kot bi to bilo,
                  če bi sprejeli amandma, ki ga je dal odbor, v imenu katerega ga je podpisal gospod
                  Kociper, ki zdaj govori proti njemu. Hvala.</p>
            </sp>
            <sp xml:id="SDZ1-Redna-20-1994-06-01.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Danica Simšič.</p>
            </sp>
            <sp xml:id="SDZ1-Redna-20-1994-06-01.sp133">
               <speaker>DANICA SIMŠIČ:</speaker>
               <p>Spoštovani gospod Kociper! Nisem govorila neresnice. V sistemskem zakonu o
                  usklajevanju pokojnin piše, da se pokojnine usklajujejo v skladu z rastjo
                  povprečnega osebnega dohodka v Republiki Sloveniji. In v zakonu, ki za
                  usklajevanje invalidskih prejemkov oziroma prejemkov vojaških invalidov velja v
                  tem trenutku, pred tem novim, piše, da se usklajujejo na temelju povprečnega
                  mesečnega osebnega dohodka in tako dalje. V naslednjih členih je tudi lestvica, če
                  se  do 5%, kar je prej pojasnjeval državni sekretar, do neke meje itd. itd. V
                  zakonu o plačah je neka eskalacija. Dodatno eskalacijo smo pri interventnem zakonu
                  o pokojninah, bom kar rekla, vi rečete s tistim dolgim naslovom, zavrnili. Torej,
                  ostaja samo tista, ki temelji na plačah. Popolnoma isto je, če zavrnemo 2. člen
                  tudi za te prejemnike invalidnin. In lepo prosim, ali mi dokažite, da govorim
                  neresnico ali pa bom morala stavek obrniti in reči, da vi namenoma zavajate
                  javnost in govorite neresnico. Hvala.</p>
            </sp>
            <sp xml:id="SDZ1-Redna-20-1994-06-01.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kdo še želi besedo? Gospod Stušek, prosim.</p>
            </sp>
            <sp xml:id="SDZ1-Redna-20-1994-06-01.sp135">
               <speaker>JANKO STUŠEK:</speaker>
               <p>Hvala lepa. Zelo težko je dati odgovorne ocene v tem hipu na mehanizem, ki je
                  predlagan z amandmajem. Lahko pojasnim, da gre pri mehanizmu iz 2. člena oziroma,
                  če bi 2. člen črtali, tako kot je bilo prej rečeno, pomeni, da bi bila uskladitev
                  iz nove osnove 63.800 na podlagi povprečnih plač mesečno sproti za naslednji
                  mesec, ko je to objavljeno, če plača presega 5% do pol leta oziroma kumulativno od
                  1.7. dalje za tisto polovico leta za nadaljnjo polovico leta. Če to malo po domače
                  povem, mislim, da je bila 4,1% povečana plača povprečja v januarju, pa je v
                  februarju nekaj padla in je bila v marcu 4,2, 4,3 itd., skratka, ta seštevek, ki
                  bi lahko dobili iz statistike, čeprav je danes uradni podatek samo za prve tri
                  mesece, bi pomenilo, da bi s 1.7. z izplačilom, ko bo to ugotovljeno, z izplačilom
                  za 1.7., vendar z mesecem avgustom, bi se toliko in toliko na osnovi 63.800 osnove
                  dvignili ti zneski. Če pa vzamemo valorizacijo iz tega kar je predlagala Vlada
                  oziroma kakor je tu bila obravnavana, gre pa mehanizem valorizacijo od veljavnosti
                  tega zakona za obdobje april - junij, in sicer iz osnove ne iz povprečja, ampak iz
                  izhodiščne plače, ne tako kot je bilo prej rečeno pri pokojninah oziroma pri
                  povprečnih plačah, ampak iz izhodiščne plače, kar je po naši oceni, zdaj bom grobo
                  rekel, plus minus 10%. Vendar mislim, da ne gre več kot nekaj za 1% za to prvo
                  valorizacijo, kar bi pomenilo 63.800 plus odstotek za obdobje, ki bi bil
                  izplačljiv s 1.7. ali pa sicer valorizacijo na osnovi povprečne plače, tako kot
                  zdaj velja bivši jugoslovanski sistem. To je realnost, to je odnos. Na tak način
                  bomo zdaj to uskladili, kar bo pač izglasovano. Hvala.</p>
            </sp>
            <sp xml:id="SDZ1-Redna-20-1994-06-01.sp136">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? V kolikor ne, bi dal na glasovanje amandma, ki ga je
                  predlagala poslanska skupina Demokratske stranke Slovenije. Amandma se glasi: "2.
                  člen se črta." Ugotovimo sklepčnost! <stage xml:id="SDZ1-Redna-20-1994-06-01.stage43">(50 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage44">(20 poslancev.)</stage> Je kdo proti? <stage xml:id="SDZ1-Redna-20-1994-06-01.stage45">(27
                     poslancev.)</stage></p>
               <p>Ugotavljam, da člen ni sprejet.</p>
               <p>Prehajamo na odločanje o zakonu v celoti. Želi kdo besedo? Gospa Danica Simšič,
                  prosim.</p>
            </sp>
            <sp xml:id="SDZ1-Redna-20-1994-06-01.sp137">
               <speaker>DANICA SIMŠIČ:</speaker>
               <p>Hvala. S tem glasovanjem ste me seveda prepričali, da bom storila tisto, kar prej
                  nisem nameravala in za kar sem se pravzaprav zavzemala kot predsednica Komisije za
                  invalide, da bi bil ta zakon sprejet. Sama bom glasovala po tej odločitvi
                  Državnega zbora proti, ker je državni sekretar natančno pojasnil, da smo zaostrili
                  kriterije usklajevanja glede na dosedanji način samo za te invalide. Za
                  upokojence, za porodnice, za vse druge ostane tak način kot je bil prej. In jaz ne
                  morem dejansko glasovati drugače, čeprav sem in na Komisiji za invalide in na
                  matičnem Odboru za delo, družino in socialne zadeve opozorila na to in predlagala,
                  da zakon vendarle sprejmemo, ker nekako usklajuje izhodiščno vsoto, znižuje za
                  26%. S tem, kar smo sedaj naredili, smo dejansko posegli v tisti segment, ki se
                  meni zdi na tak način popolnoma nesprejemljiv in bom glasovala proti zakonu.
                  Hvala.</p>
            </sp>
            <sp xml:id="SDZ1-Redna-20-1994-06-01.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu ima gospod Potrč. Samo poslanci lahko obrazlagajo
                  glas, ne moremo poslansko skupino. Izvolite.</p>
            </sp>
            <sp xml:id="SDZ1-Redna-20-1994-06-01.sp139">
               <speaker>MIRAN POTRČ:</speaker>
               <p>Jaz sicer lahko predpostavljam, da večina poslank in poslancev ve za kaj gre,
                  vendar bom zaradi sebe, poslancev in javnosti prebral, da sprejemamo zakon, ki
                  zadeva znesek osebne invalidnine vojaškega invalida prve skupine po predpisih o
                  vojaških invalidih in družinah padlih borcev, o civilnih invalidih vojne in o
                  žrtvah vojaške agresije na Republiko Slovenijo v letu 1991. In da se tem, poleg
                  invalidnine, temu ustrezno znižujejo tudi dodatki za postrežbo in tujo pomoč,
                  ortopedski dodatki in družinske invalidnine pa še kaj zraven, vsem enakim
                  kategorijam.</p>
               <p>Državni zbor se je torej odločil, da bo samo tem kategorijam, ki so sicer vsebina
                  zakona o vojnih veteranih, v katerem med drugim piše, da je vojni veteran tisti,
                  ki je za svobodo države prispeval največ in mu je zato država dolžna priznati tudi
                  posebno nadomestilo in tudi materialno priznanje. Za to skupino smo se kot edino v
                  tem Državnem zboru odločili, da jo prikrajšamo dvakrat. Enkrat za osnovo in drugič
                  z načinom usklajevanja. Za takšno politiko Državnega zbora ne morem biti in
                  glasoval bom proti.</p>
            </sp>
            <sp xml:id="SDZ1-Redna-20-1994-06-01.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Tone Peršak, obrazložitev glasu.</p>
            </sp>
            <sp xml:id="SDZ1-Redna-20-1994-06-01.sp141">
               <speaker>ANTON PERŠAK:</speaker>
               <p>Ker je bilo rečeno, da ne more povedati en predstavnik za poslansko skupino
                  oziroma za tiste, ki smo tukaj, bom povedal, da bom tudi jaz glasoval proti in
                  sicer iz enega razloga. Ta zakon je bil na nek način v paketu z zakonom, ki je bil
                  prej zavrnjen. Zdi se mi, če se sedaj spomnim na to, kar je govorila dopoldan
                  sicer kolegica dr. Vida Čadonič-Špelič je nedopustno, da bi Državni zbor delal
                  razlike med kategorijami, ne glede na to, ali je ta razlika manjša ali je večja od
                  nekaj drugih kategorij, ki smo jih prej obravnavali.</p>
               <p>Skratka, ne morem glasovati za razliko, ampak se bom ravnal tako, da bom glasoval
                  proti.</p>
            </sp>
            <sp xml:id="SDZ1-Redna-20-1994-06-01.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, obrazložitev glasu.</p>
            </sp>
            <sp xml:id="SDZ1-Redna-20-1994-06-01.sp143">
               <speaker>ZMAGO JELINČIČ:</speaker>
               <p>Slovenska nacionalna stranka bo glasovala proti temu zakonu. Vojaški vojni
                  invalidi bodo tukaj dvakrat udarjeni in mislim, da je to zelo lepa nagrada države
                  za tiste ljudi, ki so bili pripravljeni tvegati življenje in ki so dali del
                  svojega telesa za to, da je tudi vam, gospoda žlahtna, tukaj notri bolje in da
                  sploh lahko sedite tukaj.</p>
               <p>Hkrati je tudi lepa spodbuda za morebitne bodoče invalide, tako da nihče več
                  slučajno ne bi pomislil, da bi bilo morda treba iti branit domovino, ker bo raje
                  ostal kje v tovarni ali pa doma v skladišču, ali pa v kakšnem bunkerju, tako kot
                  je nekaterim v navadi, če že niso pobegnili čez mejo in bo dobil tako ali tako
                  isto spodbudno nagrado, kot tisti, ki je pripravljen tvegati svoje življenje.</p>
               <p>Mislim, da je to navadna svinjarija in ta Državni zbor, če sprejeme ta zakon, se
                  lahko sramuje v dno duše. Hvala.</p>
            </sp>
            <sp xml:id="SDZ1-Redna-20-1994-06-01.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kociper.</p>
            </sp>
            <sp xml:id="SDZ1-Redna-20-1994-06-01.sp145">
               <speaker>ŠTEFAN KOCIPER:</speaker>
               <p>Hvala lepa. Glasoval bom za ta zakon, ker ureja tisto, kar smo žal, prej sem že
                  povedal, zamudili decembra, ko smo glasovali o ustrezni višini invalidskih
                  prejemkov. Takrat smo s tistim interventnim zakonom, povedal sem, z enim glasom
                  premalo, želeli uravnati usklajevanje pokojnin, tako da bi bilo primerljivo s
                  slovensko plačo; prej je bilo povezano, gospod Jelinčič, na jugoslovansko plačo in
                  ni bilo možno ustrezno pretvoriti v slovensko plačo. Tako so takrat invalidski
                  prejemki poskočili za 40%, torej doslej so vsi ti našteti invalidi prejemali pač
                  toliko več za pol leta in od sedaj naprej se bodo usklajevali popolnoma enako kot
                  vsi zaposleni. Ne glede na to, da prej nismo sprejeli tega zakona o pokojninah in
                  tako naprej z dolgim naslovom, ponovno ponavljam desetič tukaj, se bodo pokojnine
                  kljub temu, in porodnine in drugi socialni prejemki usklajevali po istem
                  mehanizmu, ker bodo plače, povprečne plače zaostajale za rastjo življenjskih
                  stroškov, tako kot določa eskalacijska lestvica.</p>
               <p>Medtem, ko pri tem zakonu, je povedal gospod Stušek, gre za to, da bi se, to pa je
                  resnica, tisto kar je prej gospa Danica mogoče ali pa sem bil neroden, narobe
                  razumela, tega ne zanikam, bi se ugodnejše usklajevale, kot pa se usklajuje s tem,
                  kar se usklajujejo tudi plače vseh zaposlenih. Torej z zaostajanjem za
                  življenjskimi stroški. Hvala lepa.</p>
            </sp>
            <sp xml:id="SDZ1-Redna-20-1994-06-01.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Gospod Sisinger ima obrazložitev glasu.</p>
            </sp>
            <sp xml:id="SDZ1-Redna-20-1994-06-01.sp147">
               <speaker>IVAN SISINGER:</speaker>
               <p>Spoštovane poslanke in poslanci! Obrazložitev glasu je v tem, tako kot sem
                  glasoval za to, da se drugi člen ne sprejme, bom seveda sedaj pač glasoval proti
                  temu, da se zakon sploh sprejme.</p>
            </sp>
            <sp xml:id="SDZ1-Redna-20-1994-06-01.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Vida Čadonič-Špelič.</p>
            </sp>
            <sp xml:id="SDZ1-Redna-20-1994-06-01.sp149">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. S težkim srcem bom seveda glasovala za ta zakon. Pravzaprav se
                  nisem mislila oglasiti, ampak, ko sem slišala na levi in na desni neke čudne
                  obtožbe, vam bi rada povedala, zakaj bom glasovala za ta zakon. Namreč, prej mi je
                  predstavnik Vlade povedal, in to je zame nesprejemljivo, da je bilo v mesecu
                  aprilu povprečno nadomestilo za izgubo za delo za 100% delovnega invalida 3.900
                  tolarjev. Menim, vem, da se usklajuje ta lestvica drugače kot pri vojnih
                  invalidih, ampak tudi to je nedopustno. 3.900, zato bom s težkim srcem glasovala
                  za sprejem tega zakona. Hvala lepa.</p>
            </sp>
            <sp xml:id="SDZ1-Redna-20-1994-06-01.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova ima obrazložitev glasu.</p>
            </sp>
            <sp xml:id="SDZ1-Redna-20-1994-06-01.sp151">
               <speaker>BREDA PEČAN:</speaker>
               <p>Hvala lepa. Glasovala bom proti zakonu in sicer iz razloga, ki ga je povedal že
                  kolega Potrč. Namreč, zdi se mi nevzdržno, da z zakonom usklajujemo samo
                  invalidske prejemke vojaških invalidov, borcev in civilnih invalidov vojne, medtem
                  ko se vse druge skupine prebivalcev, ki se napajajo iz proračuna ali pa na osnovi
                  rasti poprečne plače, temu načinu usklajevanja izognejo. Mislim, da tukaj ne gre
                  samo zgolj za finančni problem, ampak je tukaj tako močan poudarek na političnem
                  razlikovanju. In da bi s tem, da bi se odločili za drugačno usklajevanje za eno
                  kategorijo prebivalstva in to tisto, ki je pustila zdravje v borbi za Slovenijo,
                  in to eni in drugi borbi za Slovenijo, da je nevzdržno, da bi tak zakon
                  potrdili.</p>
               <p>Moram povedati še nekaj, da govorjenje o tem, da je gibanje poprečnih plač
                  povezano z usklajevanjem, ki ga je sprejela usklajevalna pogajalska skupina v
                  zvezi s sklepanjem kolektivne pogodbe za gospodarstvo in negospodarstvo, velja
                  samo za izhodiščno plačo. Medtem ko pa je gibanje poprečne plače v Sloveniji
                  neodvisno pravzaprav od višine in spreminjanja izhodiščne plače. Tako, da tisti,
                  ki razmišljajo na ta način, da,če se izhodiščna plača spreminja z eskalacijsko
                  lestvico, da se bodo tako gibale tudi poprečne plače ali ne ve, kakšne so
                  zakonitosti gibanja poprečne plače v Sloveniji ali pa nepoznavanje tematike
                  izkorišča za to, da manipulira s podatki. Dejstvo je, da je poprečna plača v
                  Sloveniji odvisna od stopnje brezposelnosti in čim višja je stopnja
                  brezposelnosti, tem večja je - hitrejša je rast poprečne plače. Se pravi, ob večji
                  nezaposlenosti v Sloveniji bodo hitreje rasli tudi vsi tisti prejemki, za katere
                  smo prej zavrnili zakon. In pomeni, da se bo razkorak oziroma, da bomo to
                  kategorijo prebivalstva, za katero naj bi sedaj zakon sprejeli, v bistvu
                  diskriminirali nasproti ostalim skupinam prebivalcev. Hvala.</p>
            </sp>
            <sp xml:id="SDZ1-Redna-20-1994-06-01.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo obrazložitve glasu dajem gospodu Šešerku.</p>
            </sp>
            <sp xml:id="SDZ1-Redna-20-1994-06-01.sp153">
               <speaker>DR. LEO ŠEŠERKO:</speaker>
               <p>Moram povedati, da bom glasoval proti sprejemu tega zakona, čeprav sem prej v
                  trenutku nepozornosti glasoval za člen, ki je zdaj problematičen. Mislim, da si ta
                  zbor ne more dovoliti tega, da bi eno skupino, tako majhno skupino tretiral
                  posebej. Če držijo navedbe, ki so bile tu prej rečene, da so bili invalidi do
                  sedaj v nekem posebno dobrem položaju, potem naj Vlada pride z zakonom, s katerim
                  jih bo izenačila, ne moremo pa sprejeti tega zakona, s katerim so postavljeni v
                  nek, bi rekel, izločen poseben položaj. Lahko vam tudi povem svojo izkušnjo, da
                  imam prijatelja, ki je civilni invalid vojne, to je mlad človek, zelo kreativen in
                  je imel v Sloveniji velike težave s svojim življenjem, s svojim delom in  potem mu
                  je bila neka druga dežela, kljub njegovi invalidnosti pripravljena podeliti
                  državljanstvo zato, da je takoj dobil invalidnino, ki je bila desetkrat višja od
                  te, ki jo je lahko dobil v Sloveniji. Mene je sram, da je tudi to bil razlog, da
                  je moral iti v drugo deželo zato, da lahko tam danes živi in dela in moram reči,
                  da je zelo uspešen. Hvala.</p>
            </sp>
            <sp xml:id="SDZ1-Redna-20-1994-06-01.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali želi še kdo obrazložiti glas? Prehajamo na glasovanje o zakonu v
                  celoti. Ugotovimo sklepčnost! <stage xml:id="SDZ1-Redna-20-1994-06-01.stage46">(52 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage47">(31 poslancev.)</stage> Je kdo proti? <stage xml:id="SDZ1-Redna-20-1994-06-01.stage48">(25
                     poslancev.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Prehajamo na <title xml:id="SDZ1-Redna-20-1994-06-01.title11">36. TOČKO DNEVNEGA
                     REDA</title>, to je na <title xml:id="SDZ1-Redna-20-1994-06-01.title12">PREDLOG ZAKONA O MATIČNI EVIDENCI ZAVAROVANCA IN
                     UŽIVALCEV PRAVIC IZ POKOJNINSKEGA IN  INVALIDSKEGA ZAVAROVANJA</title>.</p>
               <p>Predlog zakona je v obravnavo Državnemu zboru Republike Slovenije predložila Vlada
                  Republike Slovenije. Zakon obravnavamo v prvi obravnavi. Ali želi predstavnik
                  Vlade besedo? <stage xml:id="SDZ1-Redna-20-1994-06-01.stage49">(Ne želi.)</stage> Predlog je obravnaval Odbor za zdravstvo,
                  družino, delo in socialno politiko kot matično delovno telo. Ali želi poročevalec
                  komisije besedo?</p>
               <p>Kolegice in kolegi, vas pa prosim za malo več miru v dvorani. Gospod Kociper, ali
                  želite besedo? <stage xml:id="SDZ1-Redna-20-1994-06-01.stage50">(Ne želi)</stage>. Ali želi besedo predstavnik sekretariata?
                     <stage xml:id="SDZ1-Redna-20-1994-06-01.stage51">(Ne želi.)</stage> Besedo dajem predstavnikom poslanskih skupin. Ne želi
                  nihče. Hvala. Odpiram splošno razpravo. Ali želijo besedo poslanci, poslanke?
                  Splošno razpravo zaključujem.</p>
               <p>Prehajamo na odločanje o stališčih in sklepih, ki jih je zboru predložilo matično
                  delovno telo. Amandmajev na stališče in sklepe nimamo.</p>
               <p>Prvi sklep: "Državni zbor ob koncu prve obravnave sprejme predloženo besedilo iz
                  zakona o matični evidenci zavarovancev in uživalcev pravic iz pokojninskega in
                  invalidskega zavarovanja kot osnovo za pripravo predloga zakona za drugo
                  obravnavo." Dajem ta sklep v razpravo. Ali želi kdo besedo? <stage xml:id="SDZ1-Redna-20-1994-06-01.stage52">(Ne.)</stage>
                  Ugotovimo sklepčnost! Hkrati pa prosim, če bi nekdo poklical tudi kolege, ki so v
                  avli v dvorano, ker glasujemo. Ugotovimo sklepčnost! <stage xml:id="SDZ1-Redna-20-1994-06-01.stage53">(46
                     prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage54">(40 poslancev.)</stage> Je kdo proti?
                  <stage xml:id="SDZ1-Redna-20-1994-06-01.stage55">(Nihče.)</stage></p>
               <p>Ugotavljam, da smo prvo stališče oz. sklep sprejeli.</p>
               <p>Drugo: "Državni zbor predlagatelju zakona nalaga, da pri pripravi predloga zakona
                  o matični evidenci zavarovancev in uživalcev pravic iz pokojninskega in
                  invalidskega zavarovanja za drugo obravnavo odpravi manjše pomanjkljivosti
                  redakcijsko tehnične narave." Dajem ta sklep na glasovanje. Ugotovimo sklepčnost!
                     <stage xml:id="SDZ1-Redna-20-1994-06-01.stage56">(45 prisotnih.)</stage> Prosim, da ponovno ugotovimo prisotnost v
                  dvorani. Ugotovimo sklepčnost! <stage xml:id="SDZ1-Redna-20-1994-06-01.stage57">(46 prisotnih.)</stage></p>
               <p>Kdo je za? <stage xml:id="SDZ1-Redna-20-1994-06-01.stage58">(39 poslancev.)</stage> Je kdo proti?
                  <stage xml:id="SDZ1-Redna-20-1994-06-01.stage59">(Nihče.)</stage></p>
               <p>Ugotavljam, da smo to stališče in sklep sprejeli.</p>
               <p>Imamo še stališče, da zakon za drugo obravnavo pripravi predlagatelj. O tem ni
                  treba glasovati. S tem zaključujem to točko dnevnega reda.</p>
               <p>Prehajamo na <title xml:id="SDZ1-Redna-20-1994-06-01.title13">36.B TOČKO - PREDLOG OBVEZNE RAZLAGE PRVEGA ODSTAVKA 21. ČLENA
                     ZAKONA O POLITIČNEM ZDRUŽEVANJU</title>.</p>
               <p>Predlog za sprejem obvezne razlage so zboru predložili poslanci: Zmago Jelinčič,
                  Polonca Dobrajc, Tone Peršak, Breda Pečan in Miloš Pavlica. Zbor je o predlogu za
                  obvezno razlago razpravljal na 19. seji Državnega zbora, dne 22.4.1994, in sprejel
                  sklep, s katerim je naložil Sekretariatu za zakonodajo in pravne zadeve, da
                  pripravi končno besedilo obvezne razlage, pri čemer naj upošteva stališče Odbora
                  za notranjo politiko in pravosodje. Končno besedilo obvezne razlage je predložil
                  Sekretariat za zakonodajo in pravne zadeve. Želi besedo predstavnik sekretariata?
                     <stage xml:id="SDZ1-Redna-20-1994-06-01.stage60">(Ne.)</stage> Želi besedo predstavnik Vlade kot predlagatelj zakona, na
                  katerega se nanaša obvezna razlaga? <stage xml:id="SDZ1-Redna-20-1994-06-01.stage61">(Ne želi.)</stage> Predno dam besedo
                  poslankam in poslancem, vas želim opozoriti, da ste prejeli na klop poročilo
                  Komisije za poslovnik, v katerem komisija podaja razlago postopka - poudarjam
                  postopka - sprejemanja obvezne razlage zakona in na podlagi katere ni možno
                  vlagati amandmaje k predlogu obvezne razlage zakona. Kdo želi besedo? Želi kdo
                  razpravljati? Ne vidim nikogar, zato razpravo zaključujem in prehajamo na
                  glasovanje.</p>
               <p>Zboru predlagam, da sprejme obvezno razlago prvega odstavka 21. člena zakona o
                  političnem združevanju: "Politične stranke so upravičene do sredstev iz proračuna
                  Republike Slovenije sorazmerno številu poslancev Državnega zbora Republike
                  Slovenije, ki so bili izvoljeni na njihovih listah." Obrazložitev glasu, gospod
                  Poljšak, prosim.</p>
            </sp>
            <sp xml:id="SDZ1-Redna-20-1994-06-01.sp155">
               <speaker>MARIJAN POLJŠAK:</speaker>
               <p>V imenu poslanske skupine prosim za 15-minutni odmor, ali za to, da odločanje
                  preložimo na jutri ob 10.00 uri.</p>
            </sp>
            <sp xml:id="SDZ1-Redna-20-1994-06-01.sp156">
               <speaker>PODPREDSEDNIK VLADIMIR TOPLER:</speaker>
               <p><stage xml:id="SDZ1-Redna-20-1994-06-01.stage62">(Ne.)</stage> Predlagal bi, da glasujemo o tem. 15 minutni odmor. Mislim,
                  da imate dovolj časa, da se lahko v skupini posvetujete o tem, da boste za ali
                  proti, glede na postopek, ki ga je predlagala zboru tudi Komisija za poslovnik.
                  Ponovno apeliram, kolegice in kolegi, 15 minut do 19. ure začenjamo nadaljevanje
                  seje. Odrejam 15 minutni odmor.</p>
            </sp>
            <stage type="time">(Seja je bila prekinjena ob 18.31 uri in se je nadaljevala ob 18.45
               uri.)</stage>
            <sp xml:id="SDZ1-Redna-20-1994-06-01.sp157">
               <speaker>PODPREDSEDNIK VLADIMIR TOPLER:</speaker>
               <p>Ugotovimo prisotnost! <stage xml:id="SDZ1-Redna-20-1994-06-01.stage64">(45 prisotnih.)</stage>  Prosim, da ponovno ugotovimo
                  prisotnost v dvorani. Ugotovimo sklepčnost! <stage xml:id="SDZ1-Redna-20-1994-06-01.stage65">(42 prisotnih.)</stage> Ne
                  morete imeti proceduralno, ker zbor še ni sklepčen. Takoj, ko bomo sklepčni... To
                  ni v poslovniku, gospod Školč.</p>
               <p>Kolegice in kolegi, prosim, da ugotovimo prisotnost in prosim tudi, da ne odhajate
                  iz dvorane. Ugotovimo sklepčnost! <stage xml:id="SDZ1-Redna-20-1994-06-01.stage66">(47 prisotnih.)</stage></p>
               <p>Ugotavljam, da je zbor sklepčen in lahko nadaljujemo delo. Gospod Poljšak, ali
                  želite besedo po posvetovanju v poslanski skupini? Prosim.</p>
            </sp>
            <sp xml:id="SDZ1-Redna-20-1994-06-01.sp158">
               <speaker>MARIJAN POLJŠAK:</speaker>
               <p>Ugotavljam, po poslanskih skupinah in na odboru je to lahko bilo, toda
                  ugotavljamo, da v zboru, kljub temu, da je ta problematika tako delikatna in
                  zanimiva za vse poslanske skupine in za vse stranke, ugotavljamo, da ni bilo
                  nobene razprave, nihče se temu ni temeljito posvetil tukaj na zboru in se nihče ni
                  opredeljeval ne za, ne proti. Nihče tukaj ni utemeljeval dobre in slabe strani
                  posledic dejanja v primeru, da sprejmemo predlagano razlago. Menimo, da je
                  problematika zelo delikatna in bi se ji morali resno posvetiti.</p>
               <p>Ne vem, najpametnejši bi bil odlog stvari, ker procedura tako teče in odloga ne
                  moremo predlagati, zato predlagamo, da glasujmo proti tej razlagi. Še letos imamo
                  v obravnavi zakon o političnih strankah, ker bomo gotovo imeli dovolj časa, da
                  bomo pregledali vse vidike in bomo lahko stvari razčistili, jih rešili in se
                  pravilno odločili.</p>
               <p>Predlagam, da sedaj, ker stvari ne moremo odložiti, da glasujemo proti.</p>
            </sp>
            <sp xml:id="SDZ1-Redna-20-1994-06-01.sp159">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? Gospod Matuš. Proceduralno imate.
                  Prosim.</p>
            </sp>
            <sp xml:id="SDZ1-Redna-20-1994-06-01.sp160">
               <speaker>ŠTEFAN MATUŠ:</speaker>
               <p>Hvala za besedo. Glede na to, ker je ta obvezna razlaga zelo dvoumno napisana,
                  predlagam za odmor petnajst minut, ker se moramo pač o tem posvetovati v poslanski
                  skupini. Za takšno dikcijo praktično ni mogoče glasovati. To je tako dvoumno
                  napisano, da je nekaj neverjetnega.</p>
            </sp>
            <sp xml:id="SDZ1-Redna-20-1994-06-01.sp161">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, hvala lepa. Mi smo imeli sedaj odmora petnajst minut in mislim, da
                  smo se lahko vse poslanske skupin - jaz bom dal odmor, počakajte - Rad bi pa
                  povedal, da smo danes imeli tudi na Komisiji za poslovnik to, kako poteka sam
                  postopek in to obvezno razlago se lahko sprejme ali se jo zavrne. Ni možno vlagati
                  nobenega amandmaja in ničesar. Ponovno sprašujem, ali vztrajate pri tem odmoru ali
                  ne? Predlagam, da vam ne dam odmora, ampak da prekinemo to točko, ker vidim, da
                  nasprotujete temu, proceduralno tudi gospod Školč. Prosim.</p>
            </sp>
            <sp xml:id="SDZ1-Redna-20-1994-06-01.sp162">
               <speaker>JOŽEF ŠKOLČ:</speaker>
               <p>Hvala lepa. Vse stvari, ki so v proceduri, imajo svojo funkcijo, tudi odmori imajo
                  svojo funkcijo. Niti eno vprašanje se ni pojavilo sekretariatu, ki je pripravil to
                  obvezno razlago, niti ena razprava ni bila tukaj s strani poslanskih skupin, niti
                  ena razprava ni bila s strani poslancev in poslank. Zato me nekako čudi, da ko
                  pridemo do glasovanja, da ljudje zelo prostodušno priznajo, da ne vedo, o čem
                  razpravljajo. To je najmanj rečeno, neodgovorno. Seveda razumem gospoda Matuša, da
                  misli, da bo mogoče razmerje sil za in proti pri glasovanju drugačno. Toda treba
                  je povedati, da gre v bistvu za nekaj, pri čemer se ne gre slepiti, za
                  zavlačevanje neke odločitve, o kateri ne gospod Matuš ne njegova skupina do sedaj
                  ni povedal nič tehtnega, da bi jo lahko napisali drugače ali pa zavrnili. O tem se
                  seveda pogovarjamo dalj časa in se mi zdi, da je to le pred tem odmorom potrebno
                  povedati. Seveda ne nasprotujem niti pol uri niti dvema dnevoma odmora, ampak na
                  koncu bo potrebno o tej obvezni razlagi glasovati za ali proti in to je vse, kar
                  lahko Državni zbor ta trenutek naredi, vezano za to. Če bo ta obvezna razlaga
                  padla, potem se bodo verjetno pojavila nova vprašanja. Morebiti bodo nova
                  vprašanja tudi, če bo obvezna razlaga sprejeta. Ni pa mogoče se tukaj norčevati iz
                  tega češ, da je potrebno nekaj pretehtati, da je dvoumno napisano. Če je dvoumno
                  napisano, se pač glasuje bodisi proti, bodisi se vzdrži tega, se prepusti
                  odločitev tistim, ki razlago razumejo. To je vse, kar sem hotel povedati o tem.
                  Hvala lepa.</p>
            </sp>
            <sp xml:id="SDZ1-Redna-20-1994-06-01.sp163">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Za danes sejo zaključujem. Sejo nadaljujemo jutri ob 10.00 uri. Ob
                  10.00 uri imamo razrešitev in imenovanje ministrice za delo in interpelacijo o
                  delu ministra. S tem začnemo ob 10.00 uri. Prosim za prisotnost.</p>
            </sp>
            <stage type="time">(SEJA JE BILA PREKINJENA 1. JUNIJA 1994 OB 18.54 URI IN</stage>
         </div>
      </body>
   </text>
</TEI>