<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=E444CD5979533FC7C1257832004838F3</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 2. MARCA 1994 OB 10.14 URI.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 18. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednji poslanci: dr. Dušan Bavdek, dr. Peter Tancig, zamudil pa bo dr. Bojan Korošec.</p>
                  <p>Prosim, ugotovimo prisotnost v dvorani. Ugotavljamo prisotnost v dvorani kar se da storiti tako, da se vsak preseli na svoje mesto in pritisne na gumb. Ugotavljamo prisotnost v dvorani. Ugotavljam, da je prisotnih 54 poslank in poslancev. Tako je zbor sklepčen in lahko odloča. Na to sejo smo vabili predstavnike Vlade Republike Slovenije in jih lepo pozdravljam.</p>
                  <p>Današnje nadaljevanje bomo pričeli z 39.b točko dnevnega reda - s potrditvijo mandata poslancu Državnega zbora, nato bomo nadaljevali prekinjeno 25. točko, to je drugo obravnavo predloga Zakona o RTV Slovenija in potem obravnavo 34. točke dnevnega reda, to je Resolucija o strategiji Republike Slovenije do tujih investicij. Za tem pa po dnevnem redu naprej. Odbor za gospodarstvo kot matično delovno telo ima namreč tehtne pripombe na strategijo. K strategiji je vložil tudi vrsto amandmajev, prejeli smo preglednik pravkar na klop in ker bo predsednik odbora naslednji teden odsoten, predlagam navedeno spremembo vrstnega reda obravnave posameznih točk dnevnega reda te seje. Torej to pač, da  25. točko, ko jo končamo, za njo uvrstimo 34. točko dnevnega reda. Želi v zvezi s tem kdo besedo? Ker ne želi nihče besede mislim, da je ta predlog sprejet.</p>
                  <p>Prehajam na <title>39.b TOČKO DNEVNEGA REDA - NA POTRDITEV MANDATA POSLANCU DRŽAVNEGA ZBORA</title>.</p>
                  <p>Mandatno-imunitetna komisija Državnega zbora je na današnji seji, če se ne motim, sklenila, da predlaga zboru, da potrdi mandat poslanca Janeza Vindiša, diplomiranega ekonomista iz Ptuja. Poročilo komisije ste prejeli na klop. Ga imate pri sebi, razdeljeno je bilo vsem poslankam in poslancem na klop. Želi poročevalec komisije besedo? Hvala lepa, poročevalka komisije ne želi besede. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Ugotavljam, da ne in dajem besedo poslankam in poslancem. Želi kdo razpravljati? Ugotavljam, da ne in prehajam na glasovanje o predlogu sklepa ki se glasi: "Potrdi se mandat poslanca gospoda Janeza Vindiša, rojenega 19.12.1948 diplomiranega ekonomista, stanujočega Kungota 114, občina Ptuj". Dajem ta sklep na glasovanje. Ugotovimo sklepčnost! (63 prisotnih.)</p>
                  <p>Kdo je za? (62 poslancev.) Je kdo proti? (Nihče.)</p>
                  <p>Ugotavljam, da smo mandat poslancu Janezu Vindišu potrdili.</p>
                  <p>Želel bi seveda našemu novemu kolegu čestitati, tako da tudi predlagam, da pride v dvorano. (Ploskanje) Od sedaj naprej se bomo videli torej vsak dan in še kaj več.</p>
                  <p>Prehajamo k nadaljevanju prekinjene <title>25. TOČKE DNEVNEGA REDA - PREDLOG ZAKONA O RTV SLOVENIJE, DRUGA OBRAVNAVA</title>.</p>
                  <p>Zaključili smo glasovanje pri 7. členu na peti strani preglednika amandmajev in bomo nadaljevali z 8. členom. K 8. členu je bilo vloženih sedem amandmajev in sicer:</p>
                  <p>1. Drugi odstavek se spremeni, tako da se glasi: "Čas, namenjen predstavitvi kandidatov in političnih strank, ki so zastopane v Državnem zboru, je za vse enak. Načelo enakopravnosti". Predlagatelj je dr. Jože Pučnik. Odbor in Vlada ne podpirata.</p>
                  <p>2. Drugi odstavek se spremeni, tako da se glasi: "Čas, namenjen predstavitvi kandidatov in političnih strank, ki so zastopane v Državnem zboru se med vse stranke deli enako". Predlagateljica gospa Irena Oman. Odbor in Vlada ne podpirata.</p>
                  <p>3. Besedilo tretjega odstavka se spremeni, tako da se glasi: "Politične stranke in neodvisni kandidati, ki niso zastopani v Državnem zboru, morajo imeti skupaj na razpolago eno tretjino skupnega programskega časa, ki ga RTV Slovenija določi za vse politične stranke in kandidate, ki sodelujejo na volitvah, pri čemer mora RTV Slovenija tem strankam in kandidatom v okviru skupnega časa, ki jim je namenjen, zagotoviti enakopravnost oziroma enake pogoje za predstavitev, načelo enakopravnosti". Predlagatelj je skupina poslancev. Prvi podpisani gospod Tone Peršak. (Vidim da povsod kjer piše prestavitev gre za predstavitev, verjetno tipkarska napaka.) Odbor in Vlada podpirata. Ne, ne saj brez vsakih obtožb.</p>
                  <p>4. V drugi vrstici tretjega odstavka se beseda "polovico" nadomesti z besedo "tretjino". Predlagateljica je gospa Irena Oman. Odbor in Vlada ne podpirata.</p>
                  <p>5. Za tretjim odstavkom se doda nov četrti odstavek, ki se glasi: "Kandidatom za predsednika Republike Slovenije mora RTV Slovenija zagotoviti enak čas in pogoje za predstavitev". Sedanji četrti in peti odstavek postaneta peti in šesti odstavek. Predlagatelj je Vlada Republike Slovenije.</p>
                  <p>6. V četrtem odstavku se za besedama "Državni zbor" doda "in lokalne volitve". Tekst se nato nadaljuje. Predlagatelj je skupina poslancev s prvopodpisanim gospodom Jožefom Kopšetom. Vlada podpira.</p>
                  <p>7. V petem odstavku se za besedo "glasovanja" dodajo besede "v nacionalnih programih". Predlagatelj je skupina poslancev. Prvopodpisani gospod Vitodrag Pukl. Odbor in Vlada podpirata. To so amandmaji k 8. členu in dajem v obravnavo amandmaje in 8. člen v celoti.</p>
                  <p>Kdo želi besedo? Gospod dr. Jože Pučnik, izvolite.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Smisel tega amandmaja je v tem, da se v novi mandat, v novo mandatno obdobje ne prenašajo razmerja politične moči iz prejšnjega obdobja. Smisel volitev je v tem, da se na novo napravijo računi glede na razmerja med strankami, da dobijo volivci možnost se ponovno odločati in zato ni, po mojem prepričanju, pravilno, morda niti ni ustavno, da bi se pridobljena količina političnega vpliva iz prejšnjega mandata spremenila v ugodnosti za pridobivanje političnega vpliva v novem mandatu. V tej logiki tega dogajanja vidim pravni problem in na njega sem želel opozoriti.</p>
                  <p>Naj še omenim to, vpliv močnih strank iz prejšnjega obdobja se kaže tudi v izvoljenih predstavnikih političnega življenja ali pa tudi v Vladi. Z nastopom na volitvah imajo že tako določene prednosti, ki so seveda legitimne, ki jih absolutno ne postavljam pod vprašanj.</p>
                  <p>Še enkrat, mislim da je sprejem takšnega amandmaja koristen zato, da se ne bi prenašalo tako rekoč iz prejšnjega obdobja, da ne bi uveljavljali nekakšne elemente fevdalizma v tem, češ, kar si nekoč pridobil, imaš tudi v naslednjem obdobju. Bistveno za volitve je, da se kolač političnega vpliva ponovno razdeli. Zato mora biti, po mojem prepričanju, tudi enak izhodiščni položaj. Kajti drugače je ta tekma neenakopravna in v konsekvenci tudi nedemokratična. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Kdo želi besedo? Gospod dr. Dimitrij Rupel, prosim.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani gospod predsedujoči, spoštovane kolegice in kolegi! Podpiram razpravo kolega Pučnika in ta amandma ki ga predlaga, z naslednjimi argumenti.</p>
                  <p>Ureditev, ki je zapisana v zakonu, je dvakrat krivična. Prvič je nenavadna, ker ne poznam ureditve v kateri drugi državi, ki bi odmerjala čas na televiziji in v predvolilni propagandi glede na število poslancev oziroma glede na volilni rezultat iz prejšnjega obdobja. To bi, recimo, pomenilo to, če gremo sedaj v Združene države Amerike, da bi imel predsednik, tisti, ki odhaja, mnogo več časa na razpolago v predvolilni kampanji kot njegov tekmec oziroma njegov protikandidat druge stranke.</p>
                  <p>Rad bi pa tole opozoril, da imajo (smem prositi za opozorilo)...</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Prosim poslanke in poslance, še zlasti, ker gre za izjemno pomemben zakon in izjemno pomembno točko dnevnega reda, kar smo tudi z dosedanjo razpravo pokazali, da ne samo, da se drugi posli ta čas ne opravljajo v dvorani, ampak da tudi s pozornostjo omogočite, da prisluhnemo govorcem, še zlasti zaradi tega, ker se sicer smisel soočanja različnih argumentov povsem izgubi. Zato bi prosil za nekaj več tišine v poslanskih klopeh.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Gre med drugim tudi za razmerje med vladajočo koalicijo ali pa vladajočo stranko in opozicionalno stranko ali opozocionalne stranke. Vi veste, da imajo pred volitvami vladajoče stranke oziroma vladajoče koalicije že tako v vsakem primeru večje možnosti, boljši položaj zaradi tega, ker se pojavljajo v vladnih funkcijah, v svojih uradnih kostumih in uradnih položajih, uradnih priložnostih itd. in imajo opozicionalne stranke v tem pogledu manj možnosti. Če vgradimo amandma, ki ga predlaga dr. Pučnik, še vedno ne bomo preprečili neenakopravnosti, ampak vendar bomo na nek način izboljšali štartne pozicije. Da pa se seveda morajo ločiti stranke, ki so v Državnem zboru prisotne od strank, ki v Državnem zboru niso prisotne, to je pa po mojem samoumevno. Zaradi tega bom glasoval tudi za amandma kolege Peršaka pod točko 3. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Kdo še želi besedo v razpravi o 8. členu? Prosim, gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Z argumentacijo v zvezi s prvim amandmajem se strinjam. Rad bi opozoril še na amandma pod številko 3, ki ga sicer odbor in Vlada podpirata. V bistvu izhaja iz iste intencije, zadeva pa tudi tiste konkurente, ki še sploh niso v parlamentu in neodvisne kandidate, tako da vas prosim za podporo tudi k tem, če zaradi drugega ne, ker so bili v osnovnem tekstu neodvisni popolnoma pozabljeni. Omenjene so bile samo stranke, kar kaže, da vidimo samo sebe, ne vidimo možnih drugih udeležencev politične tekme, ampak to glede na volilno zakonodajo in tudi sicer ne bi bilo prav, če bi tako ostalo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati? Da, gospod Ivan Sisinger, izvolite.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci! Podprl bom amandma pod št. 1 dr. Pučnika, ker menim  tako kot je tudi gospod Rupel povedal, če bi sprejeli drugi odstavek takšen kot je v 8. členu, resnično postavlja stranke, ki niso prišle v parlament na zadnjih volitvah, ali stranke, ki imajo enega, tri ali pet poslancev, v neenak položaj pred novim volilnim bojem.</p>
                  <p>Zato menim, da je resnično drugi odstavek nesprejemljiv in je treba omogočiti, tako kot predlaga točka 1 dr. Jožeta Pučnika enako možnost vsem, ki bodo predstavili svoj program, vsem, ki si bodo prizadevali priti v novi parlament pod enakimi pogoji. Za mene bi bila to diskriminacija proti strankam, ki pravzaprav ne bi imele enakih pogojev. Zato bom podprl točko 1, prav tako točko 3 Toneta Peršaka in še verjetno katerega, ki v tem so, za mene je zelo pomemben drugi odstavek. Zato vas prosim, verjetno boste tudi vi razmislili o tem, da ne gre za to, kdo ima več poslancev, kdo bo imel več čas, ampak gre za to, kdo se bo v pripravah na nove volitve izpostavil s svojim programom pred občani, pred volivci in moramo biti tukaj do vseh na nek način enaki, to pa daje prva točka. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati? Ugotavljam, da ne in prehajam h glasovanju. Ker sem prebral vse amandmaje, jih ponovno ne bom bral in bom tudi tako vodil pri drugih členih. Govoril bom samo vrstne številke amandmajev, ker sem jih prebral na začetku v celoti, tako da je pogled v pregled tista informacija, ki si jo lahko pred tem, ko pritisnete na tipko, pač predočite. Hkrati bi vas opozoril, da so vloženi amandmaji povezani, tako da če sprejmemo amandma pod točko 1 ne bomo več glasovali o amandmaju pod točko dva in da sprejmemo celotno besedilo tretjega odstavka pod točko tri ne bomo glasovali o amandmaju pod točko štiri. Drugih povezav amandmajev, vloženih za 8. člen, ni.</p>
                  <p>Prehajamo h glasovanju in najprej glasujemo pod točko ena. Ugotovimo sklepčnost! (69 prisotnih.)</p>
                  <p>Kdo je za? (45 poslancev.) Je kdo proti? (8 poslancev.)</p>
                  <p>Ugotavljam, da smo ta amandma sprejeli.</p>
                  <p>S tem seveda glasovanje o amandmaju, praktično z isto vsebino, pod točko dva odpade.</p>
                  <p>Zato prehajamo na glasovanje o amandmaju pod točko tri. Ugotovimo sklepčnost! (69 prisotnih.)</p>
                  <p>Kdo je za? (62 poslancev.) Je kdo proti? (Nihče.)</p>
                  <p>Ugotavljam, da smo ta amandma sprejeli.</p>
                  <p>Zato na naslednji, 6. strani ni potrebno glasovanje o amandmaju pot točko štiri.</p>
                  <p>Smo torej pri glasovanju o amandmaju pod točko pet. Ugotovimo sklepčnost! (55 prisotnih.)</p>
                  <p>Kdo je za? (56 poslancev.) Je kdo proti? (1 poslanec.)</p>
                  <p>Ugotavljam, da smo ta amandma sprejeli.</p>
                  <p>Glasujemo o amandmaju pod točko šest in prosim, da ugotovimo sklepčnost. Ugotovimo sklepčnost! (62 prisotnih.)</p>
                  <p>Kdo je za? (50 poslancev.) Je kdo proti? (Nihče.)</p>
                  <p>Ugotavljam, da smo tudi ta amandma sprejeli.</p>
                  <p>Glasujemo še o amandmaju pod točko sedem. Ugotovimo sklepčnost! (65 prisotnih.)</p>
                  <p>Kdo je za? (58 poslancev.) Je kdo proti? (Nihče.)</p>
                  <p>Ugotavljam, da smo sprejeli tudi ta amandma.</p>
                  <p>Zdaj bomo glasovali o tako spremenjenem in dopolnjenem 8. členu v celoti. Ugotovimo sklepčnost! (64 prisotnih.)</p>
                  <p>Kdo je za? (66 poslancev.) Je kdo proti? (Nihče.)</p>
                  <p>Ugotavljam, da smo 8. člen v celoti sprejeli.</p>
                  <p>Prehajamo k 9. členu, h kateremu sta vložena dva amandmaja. Imate ju s 6. na 7. stran.</p>
                  <p>1: Črta naj se drugi odstavek. Predlagatelj skupina poslancev, prvopodpisani gospod Vitodrag Pukl, odbor podpira, Vlada ne nasprotuje.</p>
                  <p>2.: V drugi vrstici drugega odstavka se številka "20" nadomesti s številko "15". Predlagateljica je gospa Irena Oman, odbor in Vlada ne podpirata. Odpiram razpravo o tem členu in vloženih amandmajih. Želi kdo besedo? Ugotavljam, da ne in dajem na glasovanje najprej amandma pod točko ena. Ugotovimo sklepčnost! (63 prisotnih.)</p>
                  <p>Kdo je za? (51 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Zdaj glasujemo še o amandmaju pod točko dva. Ker pa smo črtali drugi odstavek, o tem amandmaju seveda ne moremo več glasovati, zato bomo zdaj glasovali o 9. členu v celoti. Ugotovimo sklepčnost! (64 prisotnih.)</p>
                  <p>Kdo je za? (58 poslancev.) Je kdo proti? (Nihče.)</p>
                  <p>Hvala lepa.</p>
                  <p>Na sedmi strani imamo amandma k 10. členu: v predzadnji vrstici 10. člena se za besedo "programov" in pred besedama "na območjih", doda naslednje besedilo: "in programov lokalnih, nekomercialnih postaj."</p>
                  <p>Predlagatelj je skupina poslancev, s prvopodpisanim gospodom Zmagom Jelinčičem.</p>
                  <p>Odpiram razpravo o amandmaju in 10. členu.</p>
                  <p>Prosim, gospod Zmago Jelinčič ima besedo.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Dober dan in hvala lepa za besedo. Ta amandma je samo usklajevalni amandma s tistim, kar smo že do sedaj sprejeli, da ne bi prišlo do nekonsistentnosti.</p>
                  <p>V prejšnjih amandmajih smo imeli tudi nekatere lokalne, nekomercialne postaje, in zato, samo zaradi tega, mislim, to je bolj redakcijske narave, kot kaj drugega. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati o 10. členu in o tem amandmaju? Ugotavljam, da ne in dajem najprej amandma na glasovanje. Ugotovimo sklepčnost! (59 prisotnih.)</p>
                  <p>Kdo je za? (29 poslancev.) Je kdo proti? (9 poslancev.)</p>
                  <p>Ugotavljam, da smo ta amandma sprejeli.</p>
                  <p>Dajem na glasovanje 10. člen v celoti. Ugotovimo sklepčnost! (62 prisotnih.)</p>
                  <p>Kdo je za? (55 poslancev.) Je kdo proti? (Nihče.)</p>
                  <p>Ugotavljam, da smo ta člen sprejeli.</p>
                  <p>Gremo na 11. člen, na strani sedem, kjer imamo tri amandmaje.</p>
                  <p>1. V drugem odstavku se doda nov drugi stavek (ne odstavek, to je napačno pretipkano iz vladnih amandmajev) torej, v drugem odstavku se doda nov drugi stavek, ki se glasi: "Sredstva iz plačil storitev se vodijo na posebnem računu pri enoti oddajnik in zveze."</p>
                  <p>Predlagatelj je Vlada Republike Slovenije.</p>
                  <p>2. Črta se drugi odstavek za tekstom "se oblikuje" dodamo nov tekst "svet uporabnikov." V nadaljevanju je potrebno smiselno preformulirati nadzorni svet, za besedami "nadzira delovanje tega sistema tako, da oblikuje tarife" in se nadaljuje s tekstom, kot sledi." Za besedama "oddajnikov in zvez" se stavek konča. Črtata se šesti in sedmi odstavek 11. člena.</p>
                  <p>Predlagatelj je gospod Jože Jagodnik. Odbor amandmaja ne podpira.</p>
                  <p>3. V tretjem odstavku 11. člena se spremeni prva alinea, tako da se glasi: "štiri člane Radio-televizije Slovenija."</p>
                  <p>Predlagatelj je gospod doktor Jože Pučnik. Odbor in Vlada tega amandmaja ne podpirata.</p>
                  <p>Dajem v razpravo 11. člen in vložene amandmaje. Kdo želi besedo? Da, gospod direktor Urada za informiranje, gospod Mile Šetinc.</p>
               </sp>
               <sp>
                  <speaker>MILE ŠETINC:</speaker>
                  <p>Spoštovani! Dovolite mi, da pojasnim smisel tega 11. člena. Mogoče si kdo tudi razjasni nekatere nesporazume, ki so vodili do dveh amandmajev.</p>
                  <p>Smisel tega člena je, da se zagotovi enakopravnost drugih uporabnikov oddajno prenosnega omrežja z nacionalno oziroma javno radio-televizijo, tako glede cene kot glede kvalitete storitev.</p>
                  <p>To, po našem mnenju, dosegamo s tem, da prvič, tega do sedaj ni bilo, zakon določa, da je tarifa storitev tega sistema enaka za vse, skratka tudi v interesu Radio-televizije Slovenija, bodo ti stroški realno in korektno ocenjeni, ker bo sicer seveda sama prizadeta oziroma tisti del Radio-televizije Slovenije, ki je na neki način uporabniški del tega omrežja, ki sicer ostaja kot posebna organizacijska enota v okviru tega sistema.</p>
                  <p>Problem neenakopravnosti glede cene storitev odpade sam po sebi, s samim dejstvom, da bo tarifa enotna. Nadzorni svet pa je v bistvu potreben predvsem zato, da se zmanjša oziroma odpravi tudi nevarnost diskriminacije glede kvalitete teh storitev, kar se da seveda z uravnavati z boljšo ali slabšo kvaliteto signala. Za to naj bi skrbel ta posebni nadzorni svet, v katerem so uporabniki; tako uporabniki nacionalne, javne radio-televizije kot drugi uporabniki. Oni imajo pravico vpogleda v vso dokumentacijo in oni se potem lahko pritožijo, ko ugotovijo določene nepravilnosti, na Svet Radio-televizija Slovenija. In dokler imajo takšno vlogo, predvsem pritožnega organa - pritožnika, je bolj ali manj irelevantno, kakšno je številčno razmerje posameznih uporabniških skupin, ker tudi tisti, ki bi lahko ostali pri neki oceni ali stališču tega sveta do manjšin, imajo po zakonu pravico do določenega mnenja. Skratka v vsakem primeru lahko svoja stališča predstavijo.</p>
                  <p>Zato amandma gospoda Pučnika, po našem mnenju, ni potreben, ker ne prinaša nič novega, kar ne bi imeli uporabniki že tako ali tako po tem zakonu kot svojo pravico.</p>
                  <p>Medtem ko amandma gospoda Jagodnika daje nadzornemu svetu pristojnost, ki je predlagatelj ni mislil temu svetu dati. Namreč, da kar sam določi že tarifo storitev.</p>
                  <p>Za svet, ki je po zakonu sestavljen predvsem uporabniško, po našem mnenju ni smiselno, da bi zdaj uporabniki sami določali to tarifo, ker je seveda logično in njihov interes je, da je ta tarifa storitev čim nižja.</p>
                  <p>Menimo, da je treba vendarle na Svetu Radio-televizije Slovenija kot organu opravljanja, ki odloča v okviru tega sistema, soočati vedno, v vsakem primeru argumentacijo tako oddajnikov in zvez, katerih interes bo seveda, da bo ta tarifa čim večja oziroma čim ustreznejša njihovim finančnim in drugim problemom, interes uporabnikov pa, da je tarifa čim nižja. Pretehtati je treba oba argumenta in se potem odločiti. Prav tako bi bilo nekoliko nekonsistentno, če bi na tak način vzpostavili sistem dvojnega odločanja v sicer enotnem sistemu javne RTV. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Prosim, gospod dr. Jože Pučnik, izvolite.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Razumem argumente predstavnika Vlade. Kljub temu bi rad opozoril na naslednje. Govorim o tretjem amandmaju k 11. členu. Mislim, da bi bilo upravičeno, da zastopnik nacionalne televizije le močneje vpliva tudi v tem gremyju kajti od privatnih uporabnikov in privatnih radijskih in televizijskih postaj ne moremo pričakovati velikega razumevanja za določene nacionalne probleme, ki bi se na tem področju postavljali. Privatni oddajniki, radijski kakor televizijski, bodo imeli svojo logiko, ki bo, po mojem pričakovanju, izrazito agresivna, usmerjena samo na pridobitništvo. Načelno to sprejemam in tudi podpiram, samo mislim, potrebno je povsod misliti tudi na drugo mnenje, kadar so ti zastopniki v nekem gremyju. Torej zavzemam se zato, da bi le tukaj zastopniki RTV imeli štiri mesta, da bi po tem skupaj z Vlado na nek način lahko tudi izdatneje vplivali na ocene v tem gremyju. Četudi seveda gremy ni tako strašno, se strinjam z vami, ni posebno močan ali pomemben, samo mislim, ker nastopa v imenu konzumentov potrošnikov, je le važno, kakšni glasovi se tam artikulirajo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Da, prosim, gospod Zoran Thaler, izvolite.</p>
               </sp>
               <sp>
                  <speaker>ZORAN THALER:</speaker>
                  <p>Hvala lepa, gospod predsedujoči. Spoštovani! Že konec osemdesetih let je potekala dokaj živahna razprava o tem, da bi bilo potrebno prenosne sisteme, oddajnike in zveze ločiti od televizije, radia. Se pavi tistih, ki producirajo programe in ki jih oddajajo. Tako kot si redko kdo od nas predstavlja, da bi bil, recimo, najmočnejši nacionalni prevoznik v kamionskem prometu lastnik tudi cest in mejnih prehodov in tako naprej, bi bilo seveda pravilno, da najmočnejši pri uporabi tega ni lastnik tudi teh prenosnih sistemov. Tako da nisem zadovoljen, da sedaj, ob tem to priložnost izpuščamo. Čeprav razumem argumente, da bi bil to velik poseg, ki bi ga bilo v kratkem času morda težko izvesti. Vendar pa menim, da je večja dostopnost in večja tržna pravičnost pri dostopu in uporabi oddajnikov in zvez bistvena za svobodo obveščanja na področju elektronskim medijev. Zato menim, da je 11. člen, tak kot ga imamo, najbolj primeren. Se pravi v osnovnem tekstu, s tem dodatkom amandmaja Vlade, da se ta sredstva izplačil storitev vodijo na posebnem računu, tako da bo ta preglednost, če prav razumem, večja, da se ne bo ta denar utapljal v ostalem sistemu RTV Slovenija. Nasprotoval bom drugim amandmajem, ki nekako težijo k ohranjanju tega, po mojem mnenju, neopravičenega monopola oziroma večjega vpliva najmočnejšega v tem sistemu elektronskih medijev. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati o 11. členu in vloženih amandmajih? Ugotavljam da ne in prehajamo h glasovanju. Iz amandmaja pod točko dva je možno vsekakor razbrati iz prvega stavka - črta se drugi odstavek - da sodi na glasovanje najprej, ker je najdlje od člena in tudi zajema cel člen. Moram pa povedati, da, žal, gospoda Jagodnika pač ni tu. Iz teksta amandmaja namreč ni mogoče razbrati volje predlagatelja in glede na to, da stvar opravimo korektno predlagam, da najprej glasujemo o amandmaju pod točko dva. Kot rečeno, niti po vsebini niti po intenci ni možno razbrati ali gre za željo, da glasujemo o vsem skupaj ali o vsakem posebej, niti ni jasno kam se nanašajo deli te vsebine, žal. Najprej dajem na glasovanje amandma pod točko dva. Ugotovimo sklepčnost! (57 prisotnih.)</p>
                  <p>Kdo je za? (14 poslancev.) Je kdo proti? (37 poslancev.)</p>
                  <p>Ugotavljam, da smo amandma pod točko dva zavrnili.</p>
                  <p>Sedaj gremo na glasovanje o amandmaju pod točko ena. Ugotovimo sklepčnost! (62 prisotnih.)</p>
                  <p>Kdo je za? (56 poslancev.) Je kdo proti? (Nihče.)</p>
                  <p>Ugotavljam, da smo amandma pod točko ena sprejeli.</p>
                  <p>Sedaj bomo glasovali o amandmaju pod točko tri. Ugotovimo sklepčnost! (52 prisotnih.)</p>
                  <p>Kdo je za? (24 poslancev.) Je kdo proti? (31 poslancev.)</p>
                  <p>Ugotavljam, da ta amandma ni bil sprejet.</p>
                  <p>Glasujemo o 11. členu v celoti. Ugotovimo sklepčnost! (51 prisotnih.)</p>
                  <p>Kdo je za? (52 poslancev.) Je kdo proti? (Niče.)</p>
                  <p>Ugotavljam, da smo ta člen sprejeli.</p>
                  <p>Smo na 8 strani pri 13. členu, h kateremu je vloženih 5 amandmajev. Enega, s prvopodpisano gospo Danico Simšič, nimate v pregledu.</p>
                  <p>Amandma pod točko 1: druga alinea tretjega odstavka se nadomesti s tremi alineami, ki se glasijo: "Del nacionalnih programov za slovenske narodnostne manjšine v sosednjih državah, za izseljence in zdomce, tuja javnost." Predlagateljica je gospa Irena Oman. Odbor in Vlada ne podpirata.</p>
                  <p>Pod točko 2: v tretji alinei tretjega odstavka 13. člena naj se za besedami "izgradnjo" in pred besedami "in vzdrževanje omrežja" dodajo naslednje besede "ter za obratovanje". Predlagatelj je skupina poslancev s prvopodpisanim gospodom Zmagom Jelinčičem.</p>
                  <p>Pod točko 3: v tretjem odstavku se četrta alinea spremeni, tako da se glasi: "Posamezni objekti kulturnega, znanstvenega, vzgojnega in splošno-izobraževalnega pomena, ki jih predlagajo pristojna ministrstva." Predlagatelj je skupina poslancev s prvopodpisano gospod Nado Skuk.</p>
                  <p>Potem imamo amandma,  ki ga ni v pregledu: v tretjem odstavku se doda nova peta alinea, ki se glasi: "Del stroškov za obveščanje tujine". Predlagatelj je skupina poslancev s prvopodpisano gospo Danico Simšič.</p>
                  <p>Pod točko 4: v zadnjem odstavku se za besedo "vzdrževanje" doda "in obratovanje", tekst se nato nadaljuje. Predlagatelj je skupina poslancev s prvopodpisanim gospodom Jožefom Kopšetom.</p>
                  <p>Dajem te amandmaje in 13. člen v celoti v razpravo. Kdo želi besedo? Besedo ima gospod Zmago Jelinčič.</p>
                  <p>V pregledu amandmajev je napačno naveden kot prvopodpisani gospod Jože Jagodnik. To je treba popraviti na gospoda Jožefa Kopšeta. Tako so me obvestili iz pisarne. Prosim.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Govoril bom o drugem amandmaju, kjer sem prvopodpisani. Tudi tukaj gre v bistvu za bolj redakcijsko zadevo. Namreč, če imamo vzdrževano omrežje, mora to omrežje tudi obratovati in zato je treba dodati "ter za obratovanje". Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Jožef Kopše, izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Slučajno in brez dogovora in hvala Bogu, da je tako, z gospodom Jelinčičem sem to tudi v zadnjem odstavku želel redakcijsko popraviti. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Še kdo želi besedo? Gospod Miroslav Mozetič, potem pa še gospa Irena Oman.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala za besedo. Kolegice in kolegi! Bom samo k 3. amandmaju povedal dve besedi, ker se bojim, da so se kakšne varnostne varovalke ponekod vžgale. Včeraj smo sicer sprejeli, da verske vsebine ne sodijo v nacionalni program. V točki 3 predlagamo, da se v 13. členu, kjer govorimo o financiranju, da se iz Državnega proračuna financira in predlagamo, da se v 4. točki, kjer našteje kulturne in znanstvene in splošno izobraževalne, da se doda tudi "vzgojnega pomena". Mislim, da to ne bi smelo biti sporno, da državni proračun financira tudi kaj vzgojnega na tej naši nacionalni televiziji, ki jo plačujemo vsi in sicer iz dveh virov: iz proračuna, v katerega plačujejo tudi tisti, ki želijo, da bi bilo kaj verskega in vzgojnega na televiziji in plačuje se nacionalni program tudi iz RTV naročnine, ki jo plačujejo tudi tisti, ki želijo, da bi bilo kaj vzgojnega in verskega na televiziji, vendar pač ta parlament očitno tega ne želi. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospa Irena Oman, prosim.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Spoštovani! Vedno bolj ugotavljam, da, četudi gre za nekatere spremembe se premnogokrat poslužujem tega, da rečemo, da gre samo za redakcijski amandma. Če je to tako, potem je tudi moj amandma redakcijski, ki v bistvu samo razgrajuje drugo alineo. Po mojem mnenju je popolnoma nelogično in tudi nekorektno, da je v isti alinei vržen v isti koš, torej, zajet nacionalni program za slovensko manjšino na eni strani in recimo program, ki je namenjen tuji javnosti. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Jožef Kopše, prosim.</p>
               </sp>
               <sp>
                  <speaker>JOŽEF KOPŠE:</speaker>
                  <p>Moram replicirati na kolegico Omanovo predvsem zaradi tega, ker je to resnično redakcijski amandma in ničesar drugega, kar smo vložili. Bom prebral: "Sredstva, zbrana z naročnino, se uporabljajo za samostojno pripravljanje, oddajanje in razširjanje nacionalnega programa ter vzdrževanje oddajno-prenosnega." Torej, vzdrževanje in obratovanje, in to je redakcijsko, ker je zgolj izpuščeno obratovanje. Vzdrževanja brez obratovanja ni. Ko obratuje, takrat se vzdržuje. To je res redakcijsko.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Mile Šetinc, prosim. To je razlika med uradnikom in urednikom.</p>
               </sp>
               <sp>
                  <speaker>MILE ŠETINC:</speaker>
                  <p>Ti amandmaji pod 13. členom zadevajo predvsem dve različni zadevi. Ena je vprašanje pokrivanja stroškov za lokalne nekomercialne programe iz RTV naročnine. Tukaj sta dva različna amandmaja. Eden je gospoda Jelinčiča, ki bi iz RTV naročnine tem programom ne samo pokrival stroške vzdrževanja in obratovanja, ampak tudi izgradnje tega dela omrežja, ki služi njihovim potrebam.</p>
                  <p>Medtem ko je amandma gospoda Kopšeta omejen, da se ob vzdrževanju, ki je že v zakonskem tekstu, doda samo še "obratovanje". S zadnjim se predlagatelj ne strinja, ker meni, da je to sedaj dovolj velika pomoč za te programe, dokler ne bo vzpostavljen sistem financiranja s strani lokalnih skupnosti, ker gre pač za lokalne programe. Medtem ko za izgradnjo tega omrežja stvar večji del ni irelevantna. Ker večinoma ti programi že delujejo glede na število razdeljenih in število prostih frekvenc, ni pričakovati zelo velikega povečanja števila teh programov oziroma organizacij ki jih oddajajo, zlasti tistih, ki so nastala v zadnjem času. Zasebna podjetja so praviloma sama kupovala oddajnike, tako da bi sedaj še zadnje, ki prihajajo na to področje, postavili nekako v boljši položaj kot tiste, ki že obratujejo, ker bi jim kupovali tudi naprave za oddajanje signala.</p>
                  <p>Kar pa zadeva amandma, kjer je prvopodpisana gospa Nada Skuk, se predlagatelj z amandmajem ne strinja, ker meni, da gre za uvajanje nekako težko določljivega pojma, kakšni bi bili ti vzgojni projekti. Predlagatelj meni, da obstajajo različne vzgoje, oziroma različne vrste vzgoj, odvisne od svetovnega nazora, verskih razlik in podobno in je vprašanje, koliko vzgoj in vzgojnih objektov, različnih, bi prišlo v sistem RTV Slovenija. Poleg tega si ne znamo sedaj jasno predstaviti, kateri resor bi bil sploh pristojen za vzgojna vprašanja oziroma vzgojne projekte, ki bi jih predlagal za financiranje državnega proračuna.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima Miroslav Mozetič, potem pa Danica Simšič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Ne vem, če ima smisel replicirati, ampak očitno je, da se nekaterim pri besedi versko, vzgojno in podobne besede prižge zelo zelo rdeča luč. Ne razumem tudi ugovora, dejansko ne razumem. Strinjam se, da so različne vzgoje, med njimi je tudi verska vzgoja, pa mislim, da je legitimna tudi v laični družbi, katero želite ustvarjati. Tudi kulturno je različno, kaj kulturnega, me tudi zanima, tudi ta pojem je širši, imamo različne kulture, in subkulture in ne vem, kaj vse še. Ta ugovor je nekoliko smešen, to sem tudi predpostavljal in ne pričakujem, da bo ta amandma sprejet glede na razmerja v tem parlamentu oziroma glede na odnos, ki ga ima ta parlament, ali bom rekel, določeni del tega parlamenta do teh pojmov, ki mislim, da so zelo pomembni. Konec koncev se potem sprašujemo, odkod večji kriminal, tudi med mladimi, smo zadnjič prebirali, predvsem med mladimi, odkod je povečanje porabe mamil in podobnih zadev. Tako, da se ni treba spraševati o tem, čeprav se strinjam s tem, da najbrž to veliko ne bo vplivalo, mislim, da bi lahko marsikaj pomagalo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Še replika? Gospod Zmago Jelinčič ima repliko in potem gospa Danica Simšič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Gospodu Šetincu bi povedal, da slabo čita zakon, ki ga je sam napisal. Nisem dodal še "izgradnje", ampak izgradnja je že napisana v zakonu samem. Pravim samo, da se za besedami "za izgradnjo" in pred besedo "vzdrževanje" vstavi še "obratovanje".</p>
                  <p>Kar se tiče amandmaja skupine poslancev z gospo Skukovo prvopodpisano, ga bomo podprli. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Tudi replika, gospod Polajnar? (Ne.) Če ni več replik, besedo ima gospa Danica Simšič. Replika? Gospod Geržina ima repliko.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa. Dober dan. Spoštovani! Posamezni projekti, ki bodo financirani na RTV, bodo  kulturni, bodo znanstveni, bodo izobraževalni. Vse to sloni na vzgoji. Mogoče bi bilo boljše, da bi rekel: dajmo notri antivzgojo. To je namreč vzgoja ulice in problemi, o katerih smo včeraj govorili, ali je pozitivno, taka vzgoja na televiziji, ponoči, podnevi, čez dan itn., ali damo neke vzgojne programe. Saj vemo, da vzgojeni nismo bog ve kako, in mislim, da mora televizija, ki je medij, ki seže vsakemu v srce, da je to medij, ki nas lahko vzgaja in da je pravilno, da se nekaj denarja da tudi za našo vzgojo in naših otrok. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Želi še kdo replicirati?</p>
                  <p>(Ne.) Besedo ima gospa Danica Simšič. Za njo bo na vrsti gospod Ignac Polajnar in potem gospa Jadranka Šturm-Kocjan.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. Najprej morda o dopolnilu, o katerem je ves čas tekla beseda. Mi ga bomo podprli. Glede dopolnila, ki ga predlaga skupina poslancev, kjer sem sama prvopodpisana, pa bi rada razložila, zakaj predlagamo, da se doda nova alinea, ki se glasi: "del stroškov za obveščanje tujine."</p>
                  <p>V 3. členu je namreč med nalogami nacionalnih programov našteto tudi obveščanje tujine, ko gre za ključne dogodke - dosežke v Republiki Sloveniji.</p>
                  <p>V 13. členu, ko pa gre za financiranje teh dejavnosti, to financiranje nikakor ni pokrito, niti delno ne. Zato predlagamo, da se del stroškov za obveščanje tujine, ko gre za promocijsko dejavnost Republike Slovenije, sofinancira iz državnega proračuna. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Ignac Polajnar, prosim.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa, gospod predsedujoči! Namerno nisem hotel replicirati, ker mislim, da ne bi prišli daleč, če bi se zdaj tukaj prepirali, ampak vendarle v prid temu dopolnilu, ki smo ga dali mi, ko gre beseda o izobraževanju, ali sodi zraven tudi vzgoja.</p>
                  <p>Misli seveda, da smo Slovenci, ali pa bom rekel tudi slovenska država zdaj v nekoliko nerodnem ali tudi slabem položaju, zaradi tega, ker smo vendarle ločevali ta elementa, se pravi, vzgojo in izobraževanje. Prepričan sem, da je seveda izobraževanje zelo pomemben temelj našega nadaljnjega obstoja, ampak, če ga ne spremlja zraven tudi vzgoja.</p>
                  <p>Nič ne mislim, da je samo enosmerna ali, da je usmerjena zgolj v neko smer, ki jo nekdo določi, ampak če tega vzgojnega elementa ni, potem seveda delamo na pol. To pač govorim iz izkušenj, kako razmišljujoči otroci prihajajo iz naših šol, kako obnašajoči se otroci prihajajo iz naših šol. In vem, kaj vse moramo pri nas doma popraviti, česar tudi sama šola ne more dati. Ne pravim, da noče dati, ampak verjetno ne more dati, in to potem skušamo popravljati doma; navsezadnje tudi preko tega medija, ki se mu reče televizija.</p>
                  <p>In če ta medij, ki se mu reče televizija, nima tega vzgojnega elementa tedaj, ko izobražuje, potem seveda, otroke nekoliko težje prepričam o nekaterih stvareh. Če pa ta element je, jih pa prepričam lažje in tudi moj del vzgojnega poslanstva je s tem lažje zagotovljen.</p>
                  <p>Ne bojmo se tega pojma "vzgoja", ker mi smo se tega pojma preprosto bali, in če se ga bomo bali tudi v naprej, vam povem, se slovenskemu narodu ne piše dobro.</p>
                  <p>Res pa je, da se je mogoče o oblikah in načinih vzgoje pogovarjati, in da se je mogoče pogovarjati tudi o temeljih, na katerih vzgoja počiva. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospoda Jadranka Šturm-Kocjan. Ali gre za repliko, gospod Rupel? Se opravičujem, izvolite.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani gospod predsedujoči, spoštovane kolegice in kolegi! Kolega je govoril o tem, naj se ne bojimo besede oziroma pojma "vzgoja". Mislim, da je postaviti televizijo v vlogo vzgojitelja vendarle problematično. Bolj mi je všeč tekst, ki je zapisan v zakonu zdaj in ne bi podprl tega, kar predlaga amandma gospe Skukove, zaradi tega, ker, če pomislim na to kaj vzgoja pomeni, če grem gledat v slovar, recimo, kakšnega tujega jezika, bom tam prebral besede kot trening in tako naprej.</p>
                  <p>Vzgoja velja za živali. Vzgoja pomeni usmerjanje v neko, bi rekel repetitivno, v neko zelo natančno določeno smer, in jaz ne bi želel, da bi televizija rabila za vzgojo državljanov. Televizija je bila rabljena za vzgojo državljanov v komunističnem sistemu, ko je bilo treba preko vseh mogočih medijev, tudi preko televizije, vzgajati državljane za poslušne državljane, za ljudi, ki so pripravljeni zalajati, ki so pripravljeni storiti določeno stvar v določenem trenutku na določen način.</p>
                  <p>Tako, da moram reči, v imenu svobode in v imenu demokracije vas prosim, da ne podprete tega amandmaja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Replike? Gospod Polajnar in gospod Kociper. Prosim.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa. Moram gospodu Ruplu replicirati. Nikakor nisem mislil na to, da naj televizija vzgaja državljane, mislil sem na to, naj televizija pomaga vzgajati ljudi. Tisto o državljanih pustimo pri miru, ljudi, to je za mene temelj in še enkrat poudarjam. Če tudi televizija prispeva k temu, da mi lažje vzgajamo svoje otroke, potem ji to omogočimo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospod Kociper, potem še gospa Nada Skuk, tudi replika. Najprej gospod Kociper, se opravičujem.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Nisem se želel vključevati v to neproduktivno diskusijo, to je pa le preveč, kar gospod Rupel tukaj razlaga. Če že toliko časa ni bral nobenega slovarja, ali pa kakšne vzgojne knjige, da še zmeraj bere, da je vzgoja dresura, potem bi mu priporočal, da si vendarle zdaj, ko je v poslanskih klopeh, kaj takega nabavi, ker to že presega vse meje ocenjevanja ali pa dobrega okusa. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Naslednjo repliko ima gospa Nada Skuk. Prosim.</p>
               </sp>
               <sp>
                  <speaker>NADA SKUK:</speaker>
                  <p>Spoštovani! Kot mati sem verjetno tudi vzgojiteljica, zato moram tudi replicirati gospodu Ruplu, da svoje otroke vsekakor vzgajam, ne pa dresiram, ker to je razlika med vzgojo oziroma dresuro živali, tako da takih izrazov v zvezi z otroki ne bi uporabljala in verjetno, da kot mati tudi razumem to besedo in mi ni potrebno za to brati slovarje in jaz to iz srca čutim. Resnično bi prosila, da za živali uporabljamo dresuro, ne pa vzgojo, za otroke pa vzgojo. In k temu želim, da tudi pomaga televizija, ne pa da pomaga k antivzgoji, kot je rekel gospod Geržina.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima za repliko gospod Tone Partljič.</p>
               </sp>
               <sp>
                  <speaker>TONE PARTLJIČ:</speaker>
                  <p>Jaz sem sicer na hudi preizkušnji, ker sem hotel tudi polemizirati z Dimitrijem Ruplom, ker svojo vnukinjo zjutraj izročim vzgojiteljicam in potem me to tako spominja, kot da bi jo peljal - ampak ne glede na to, mogoče bi se le dalo o besedi debatirati. Na duha njegove razprave, pa, na vašo žalost, pristajam. Tudi sam se spomnim, ko smo v prejšnjih časih imeli Zavode za vzgojo in šolstvo itd., vemo kaj to pomeni. In tam, kjer govorijo o vzgoji državljanov, kajti nazadnje so tudi otroci kajpada državljani in se v bistvu pravzaprav peljejo tja. Mene ne zadovoljuje diskusija nekaterih, ki rečete, ne vemo, kaj je kultura, subkultura itd. Kultura dobro pove, kultura dobro ve. Tukaj notri je vprašanje vzgoje, v kulturi, in marsikaj je, če rečemo, kulturna stopnja naroda. Tu pa so, tudi sam tako preprosto doživljam, sem učitelj, oče in sem rekel, tudi dedek, ampak si ne bi želel teh transparentov in mislim, da to nima zveze s tem, da bi zdaj želel, da naj ulica nasilja in mamila vzgajajo. To ni alternativa temu. Če bomo tako začeli, potem moramo "celega hudiča" napisati, če mislimo, potem je treba še drugega... To pomeni, glede vzgojiteljice sem se malo prestrašil, sicer pa se z duhom razprave strinjam...</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima Miroslav Geržina, javlja se pa še za repliko gospa Mateja Kožuh-Novak. Gospod Geržina je odstopil od replike.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Kolegice in kolegi! Hkrati bi obrazložila še svoj glas. Glasovala bom za ta amandma, zaradi tega, ker v nasprotju z gospodom Ruplom, menim, da je televizija mogočen vzgojitelj, da gre tudi tam za repeticijo. Po dveh točkah bomo imeli zakon o prepovedi reklamiranja in tisti,ki želimo, da se  ta prepoved uveljavi, se ravno bojimo tega mogočnega, vzgojnega značaja televizije, ki z reklamami, z neprestano repeticijo človeku v podzavest vgrajuje določene stereotipe. Mislim, da tisti, ki govori, da televizija nima vzgojnega elementa, zelo greši, zaradi tega, ker nam televizija, ravno s to svojo neprestano prisotnostjo v družini, privzgaja nekatere zelo nevarne vzorce obnašanja.</p>
                  <p>Moram reči, da sem seveda jaz leva, da se v preteklih 20 letih, ko sem vzgajala moja dekleta, nisem bala - mogoče sem res tako zelo, kot konj zaslepljena - nisem bala vzgoje indoktrinacije komunizma, pač pa sem se zelo bala vseh tistih ameriških filmov, ki so našim otrokom dejansko privzgajali militarizem, privzgajali so jim orožje kot del človeške kulture. Zaradi tega sem se resnično v zadnjih dvajsetih letih bala in se v tem parlamentu tudi proti temu borim. Torej, glasovala bom za ta amandma.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Če ni več replik, še gospod Mile Šetinc, prosim.</p>
               </sp>
               <sp>
                  <speaker>MILE ŠETINC:</speaker>
                  <p>Moram se opravičiti gospodu Jelinčiču. Zakon sem že dovolj natančno prebral, res pa je da nisem njegovega amandmaja dovolj natančno prebral in sem mislil, da zadeva zadnji odstavek, ki govori o naročnini. V resnici pa zadeva tretji odstavek, ki govori o financiranju iz državnega proračuna, da naj bi se poleg stroškov za izgradnjo in vzdrževanje oddajno prenosnega omrežja pokrivali stroški obratovanja. Tudi ta pravilno prebrani amandma zavračamo, ker menimo, da nima posebnega smisla pokrivati še stroške obratovanja iz državnega proračuna. Tudi po naši oceni preko finančnih problemov relavantni organizaciji ne vidimo posebne potrebe, ker mislim, da viri kot so naročnina in komercialni prihodki zadoščajo za pokrivanje teh stroškov, ki so tudi bistveno manjši od stroškov vzdrževanja oziroma izgradnje. Poleg tega je vsaj letos, žal, ta alinea dosti irelevantna, ker v predlogu, vsaj v predlogu državnega proračuna ni niti tolarja predvidenega za kakršno koli sofinanciranje oddajno prenosnega omrežja niti z izgradnjo vzdrževanja ne.</p>
                  <p>Pri amandmaju, ki ga je vložila skupina poslancev s prvopodpisano Danico Simšič bi opozoril samo to, da predlagatelji verjetno niso dovolj natančno prebrali druge alinee tretjega odstavka, ki govori, da se financira del nacionalnih programov za slovenske narodne manjšine v sosednjih državah ter za izseljence in zdomce in tuja javnost, kar vsebinsko popolnoma enako pokriva tudi za kar si prizadevate s svojim amandmajem. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa, gospa Jadranka Šturm-Kocjan, prosim.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala za besedo. Spoštovane kolegice, dragi kolegi! Najprej dve repliki. Gospodu Polajnarju, sama se ne bojim pojma vzgoje, tudi zato ne, ker imam diplomo iz pedagoških znanosti, kjer sem se štiri leta srečevala s tem pojmom v čisto strokovni vlogi. In replika na izvajanje gospoda Rupla, ki mislim da je ta pojem zelo poenostavil, če ne celo popačil, s čemer se ne strinjam. Pa še morda gospodu Mozetiču moram povedati, da se mi ob razpravah o vzgoji ne prižge nobena luč, ne rdeča ne črna ne kakšne druge barve. Tukaj bi lahko naredili simpozij o tem, kaj je vzgoja in kaj ni vzgoja, ampak si ne bom privoščila tega, da bi vas podučevala v tem, kaj strokovno ta pojem pomeni. Vsekakor je to zelo širok pojem, sama se pa nagibam k novejšim pedagoškim teorijam, ki vključujejo humanistični kognitivni pristop, ki pravi, da nas najbolj vzgaja znanje oziroma različna vedenja. In skozi te izobraževalne vsebine, skozi znanje, ki ga dobimo, se pravzaprav tudi vzgajamo, tudi. Zato bi predlagala, če se gospa Nada Skuk strinja, da ta pojem vzgoje vključimo v besedno zvezo "splošno vzgojno izobraževalnega pomena", da bi to povezali, ker je to ustaljen termin ki se uporablja in bi s tem morda zajeli tudi to, kar ste vi želeli s tem povedati. Če bi se s tem strinjali, bi potem predlagala deset minutno pavzo, da ta amandma vložimo. Še nekaj bi, kar sem pozabila povedati, želela izpostaviti, gospod Mozetič, da je ta korelacija, ki ste jo izpostavili med kriminalom in odsotnostjo vzgojnih vsebin tudi zelo poenostavljena. Raziskave kažejo, da tudi tam kjer so vzgojne vsebine eksplicitno vnešene v različne ali radijske ali televizijske programe, ni kriminala nič bistveno manj. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospod Mozetič ima repliko.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Kar zadeva amandma mislim,  da ni nobene potrebe po spremembi. Kar zadeva koleracije sem že sam morda zelo na hitro rekel, da se strinjam in da vem, da tudi, če bo vzgoja na televiziji mislim vzgoja, da ne bom zopet narobe v smislu dresure, tudi če bodo taki elementi, take vsebine na televiziji, to ne pomeni, da ne bo kriminala. Čeprav nisem v pedagoških znanostih in vedah doma, toliko pa vsaj kot slab praktik, recimo, vzgojitelj že vem tega. Nisem postavil tako ozke korelacije, kolikor mi jo očitate. Vem, da tudi prepovedi - tudi bomo imeli drugi mesec kazenski zakonik - tudi kazni niso tako močne korelacije, da je zagrožena kazen, na drugi strani pa da ne bo več kaznivih dejanj. To je meni povsem jasno. Tako, da tukaj smo se morda nekoliko narobe razumeli.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Zoran Thaler in za njim gospa Danica Simšič.</p>
               </sp>
               <sp>
                  <speaker>ZORAN THALER:</speaker>
                  <p>Hvala lepa. Besedi, ki jih naši prijatelji, krščanski demokrati, zelo radi pri tem zakonu uporabljajo, to je versko ali pa vzgojno, vera, vzgoja, sta seveda zelo simpatični in blago doneči. Kar me pa ves čas v tej zelo radoživi mesijanski maniri, skratka, dokaj agresivnega vsiljevanja teh besed v te zakone moti, je pa ta podton, ki ga razumem na način, da je treba tudi prevzgajati. Ves čas imam občutek, da so te simbolne zadovoljitve, ki bi jih naši kolegi poslanci dobili s tem, ko bi bilo to uvrščeno v zakon, namenjene tudi temu, da prevzgajajo tiste, ki so morda že vzgojeni, pa ne čutijo potrebe za to, vendar morda tudi te učiti še ni prepozno. Iz teh načelnih razlogov nasprotujem, da se take stvari vnašajo v zakon, ker na prevzgojo ne bi pristajal in se mi zdi, da imajo drugi poslanci precej manj teh namenov, da bi koga, ali v tem zboru ali pa seveda v narodu, prevzgajali. Treba se je pa tudi zavedati, da mi zdaj debatiramo o programih, ki naj bi bili financirani iz državnega proračuna. Mi ne debatiramo o tem, ali bodo kakšne vzgojne oddaje itn. v programu nacionalne RTV. Mi govorimo o tem, kateri projekti naj bi bili financirani iz proračuna in tukaj sem še bolj za to, da ne pristajamo na nišo, v katero bi se dalo stlačiti razne prevzgojne projekte, ki naj bi jih celo financirali iz državnega proračuna. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospa Danica Simšič, imate repliko v zvezi s to temo? (Ne.) Potem ima besedo verjetno gospod Miroslav Mozetič, ki ima repliko.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>O mesijanstvu nisem govoril in sem tudi prepričan, da nihče ni na to mislil. Kot državljan, ki plačuje davke in kot naročnik televizije, ki plačuje naročnino, iz katere se financira, sem tudi povedal na začetku, financirajo določeni programi, mislim, da imam kot veren človek in kot človek, ki ima otroke, pravico tudi v laični družbi, pravico, v ustavi tudi to piše, ne se sprenevedati, tudi v laični družbi pravico do določenih oddaj in imam pravico, da tudi povem, da ne želim imeti na televiziji takšne oddaje, ki me žali, ki vzgaja moje otroke drugače, kot jih jaz želim vzgajati in da ne naštevam še naprej. Ni pa nikakršnega mesijanstva tukaj, gospod Thaler. Če je mesijanstvo, bi ga lahko očital in vrnil očitek na drugo stran v tem trenutku. Mislim, da zdaj ta zadeva dejansko postaja nekoliko čudna s takimi očitki. 40 let mi nismo imeli v nobeni stvari, versko je bilo skoraj prepovedano. Ta beseda se ni smela uporabljati, preživeli smo, tudi če v tem zakonu ne bo besedice versko, razen pri verski propagandi, pa besedice vzgojno, bomo preživeli še nadaljnjih 40 let, tako da tukaj ni bojazni. Mi se tega ne bojimo, vendar nikar ne očitajte, da je to mesijanstvo, ali pa da želimo kogarkoli prevzgajati. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Saj se nikogar ne da. Želi še kdo besedo? Gospa Danica Simšič na drugo temo.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa. Spoštovane kolegice in kolegi, spoštovani direktor urada! Se opravičujem. Očitno sem res slabo prebrala. To je zajeto v tej drugi alinei in seveda s tem ta amandma, ki ga niti v pregledu amandmajev nimate, umikam. Bi pa vendarle dodala še tisto repliko glede dresure. Svoje otroke vzgajam, jih pa seveda tudi dresiram. Za vsako stvar, ki jo dobijo, ali za katero prosijo, morajo reči hvala in prosim in strokovnjaki temu pravijo, da je tudi to dresura in ne samo vzgoja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Ivan Sisinger.</p>
               </sp>
               <sp>
                  <speaker>IVAN SISINGER:</speaker>
                  <p>Poslanke in poslanci, spoštovani predsedujoči! V zvezi s tem nimam posebnih problemov, za kaj se bom izrekel. Vendar bi vas želel nekaj prositi. Mislim, da nam tečejo dnevi in bi iskreno prosil, ker se že pripravljamo na prekinitev seje itn., mislim, da se držimo tudi v tej smeri poslovnega reda. Pred seboj imamo tekst, imamo poročilo matičnega odbora, imamo amandmaje. Vedno imamo dve možnosti. Ali smo za amandma ali smo proti in če bomo tako delali danes, niti te točke ne bomo končali in mislim, da nas to nikamor ne vodi in vas prosim, da se držimo tega, za kaj smo, odločimo. Sem pa seveda za razpravo, ki je potrebna pri obrazložitvah, ne pa da prekinjamo zasedanja za take zadeve.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Da vas spomnim, smo še vedno pri 13. členu. Ugotavljam, da ne in prehajamo h glasovanju. Ugotavljam, da je bil amandma, ki ga nimamo v pregledniku, umaknjen, torej bomo glasovali o štirih amandmajih.</p>
                  <p>Najprej glasujemo o amandmaju pod točko 1. Gre za 13. člen, točka 1, stran 8. Glasujemo o amandmaju pod točko 1. Ugotovimo sklepčnost! (69 prisotnih.)</p>
                  <p>Kdo je za? (23 poslancev.) Je kdo proti? (41 poslancev.)</p>
                  <p>Ugotavljam, da ta amandma ni sprejet.</p>
                  <p>Zdaj bomo glasovali o amandmaju pod točko 2. Prosim, da ugotovimo sklepčnost za glasovanje o amandmaju pod točko 2. Obrazložitev glasu, gospod Miran Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Glasoval bom za ta amandma in tudi za amandma pod točko 4. Morda gre za malo pomembno stvar, navidezno, ko razmišljamo o RTV Slovenija, o nacionalnih programih. Ko pa razmišljamo o nekomercialnih lokalnih programih in drugih, gre pa lahko za zelo pomembno stvar. In edina želja, ki je tukaj je ta, da se v tarifi, ki bo vključena kasneje tudi v prihodek RTV, pač vsem zagotovi enake pogoje vzdrževanja in obratovanja. Kar pa zadeva prvi amandma, kjer je strah, da bo v proračunu to veliko, bi rekel, da bom brez skrbi za proračun tokrat glasoval za, ker piše, da se namenja del sredstev in prav bo to, bomo lahko vedno sproti ugotavljali, ali bo ta del velik, manjši, najmanjši. Mislim pa, da bi tudi tukaj enakopravnost nacionalnega in teh nekomercialnih lokalnih programov morali zagotoviti. Slovenija se lahko pohvali s tem, da ima kar precej teh lokalnih programov. Mislim, da nimamo interesa, da jih tudi preko cene postavljamo v mnogo težji položaj, ker bo potem tudi različna kvaliteta informacij, pa tudi pluralnosti bo najbrž manj, kot jo je danes. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Ugotavljam, da ne in dajem na glasovanje amandma pod točko 2. Ugotovimo sklepčnost! (71 prisotnih.)</p>
                  <p>Kdo je za? (36 poslancev.) Je kdo proti? (15 poslancev.)</p>
                  <p>Ugotavljam, da smo ta amandma sprejeli.</p>
                  <p>Prehajamo h glasovanju o amandmaju pod točko tri.</p>
                  <p>Svoj glas bo obrazložil gospod Štefan Kociper, prosim.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Glasoval bom seveda za ta amandma in upam oziroma prepričan sem, da bo racionalno zmagalo nad emocionalnim in bomo ta amandma sprejeli. Ne glede na to, ali bo ta amandma sprejet ali ne, sem pa vendarle prepričan, da bo nacionalni radio-televizijski program, ne glede na parlamentarno odločitev, tudi predvajal vzgojne projekte in mislim, da ta zadeva samo lahko pokaže, koliko imamo razumevanja do vzgoje kot take. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospa Jadranka Šturm-Kocjan, prosim.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala lepa. Ker je stvar v besedi "vzgojna" postala že ideološko obarvana, bom glasovala proti temu amandmaju. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil gospod Zmago Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Jaz bom obljubo držal in bom glasoval za ta amandma, čeprav je pa tudi drugo dejstvo; da je Svet RTV pred nekaj dnevi postavil novega človeka v uredništvo verskih oddaj, gospoda Draga Klemenčiča, in jaz mislim, da se ni bati, da bi bilo teh oddaj premalo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Gospod Janez Podobnik, izvolite.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani podpredsednik, poslanke in poslanci! Podprl bom to dopolnilo z argumentom, da tudi dimenzija vzgoje, ki naj bi bila po tem dopolnilu, v nacionalnem mediju, seveda lahko samo dodatno utemelji razsežnost slovenskega bivanja, ki ga opredeljuje civilizacijski krog evropske kulture.</p>
                  <p>Mislim, da je to samo pridobitev, nikakor pa ne negativno, zato podpiram to usmeritev.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Gospod Kopše, prosim.</p>
               </sp>
               <sp>
                  <speaker>JOŽEF KOPŠE:</speaker>
                  <p>Glasoval bom za v upanju, da bo tudi verska sekta Viharnik dobila svoj prostor na programu. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil gospod Miroslav Mozetič, prosim.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Glasoval bom za v upanju, da ta "vzgojni" ne pomeni verski.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Še kdo? Ugotavljam, da ne in dajem na glasovanje amandma na 13. člen pod točko tri. Ugotovimo sklepčnost! (70 prisotnih.)</p>
                  <p>Kdo je za? (41 poslancev.) Je kdo proti? (19 poslancev.)</p>
                  <p>Ugotavljam, da smo ta amandma sprejeli.</p>
                  <p>Na glasovanje dajem amandma pod točko štiri. Ugotovimo sklepčnost! (62 prisotnih.)</p>
                  <p>Kdo je za? (28 poslancev.) Je kdo proti? (18 poslancev.)</p>
                  <p>Ugotavljam, da smo ta amandma sprejeli.</p>
                  <p>Prehajamo h glasovanju o tako spremenjenem in dopolnjenem 13. členu v celoti.</p>
                  <p>Obrazložitev glasu? Gospod Jožef Školč bo obrazložil svoj glas, prosim.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Hvala lepa. Glasoval bom proti tako spremenjenemu členu, ker preprosto ne morem verjeti gospodu Mozetiču, da bi pristal na vzgojo za nevero. Tisto, kar je bilo izglasovano, pomeni v bistvu spopad za to, kakšen vzgojni koncept bo prevladal na televiziji.</p>
                  <p>Ni mogoče, seveda, v eni inštituciji izvajati treh ali pa več različnih vzgoj. To je odločitev, verjetno, staršev, žal je propadlo to, da bi bila televizija izobraževalna in informativna institucija. Nemogoče je, da bi imela različne koncepte vzgoje in še manj verjetno je, da bi v Sloveniji imela koncept vzgoje za nevero, kar je gospod Mozetič rekel, da misli, da bo.</p>
                  <p>Glasoval bom proti, ker mislim, da je boljše, da ta člen ni sprejet, kot da je sprejet s tem, da se spopadamo tudi na televiziji za koncept vzgoje, ki je na koncu, bom rekel stvar vsakega posameznika.</p>
                  <p>Kot ima nekdo pravico zahtevati, da mu država pomaga pri vzgoji svojih otrok, imajo drugi pravico zahtevati, da se država s svojimi institucijami ne meša v vzgojo otrok.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Gospod Miroslav Geržina, prosim.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa gospod predsedujoči! Jaz bom za tako popravljeni člen. Namreč, vzgoja je določena širina, ki ne sloni samo na veri. In televizija naj, danes je bilo že rečeno, naj nam - ne glede na ideološkost, čeprav trdim, da tudi v televiziji in v upravnem odboru oziroma v svetu, da je pluralno, ker bomo v tem zboru, ki je pluralen, odločali o tem, da bodo vsebine pač pluralne in da bo nekaj takega nekaj drugačnega. Ampak tu vzgoja nima z ideologijo praktično nič. Mi moramo vzgojiti nekatere zadeve. Tam se vzgaja človeka, da uporablja to, kar smo rekli. Da uporablja znanje, kulturo, to in drugo.</p>
                  <p>To je zame vzgoja. Tisto, kar je še zraven, vera, pa naj bo še komu, če ima še dodatno, recimo, ali obremenitev ali kakorkoli kdo misli, pa naj bo tudi tisto. To so pač tiste verske oddaje, ki je že danes kolega Jelinčič rekel, da bo preveč. To to so verske oddaje, to je druga stvar. Če bodo tam tisti, ki vzgajajo versko, nekaj dobili, bo to nekaj več in večja obremenitev, če bodo še te oddaje gledali. Drugim pa tega ne bo treba, bo pa nekaj drugega o vzgoji, o dobrem,  ne vem o čem, o teh stvareh, to je vzgoja zame. Zato sem za tako popravljen člen. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil tudi gospod dr. Vladimir Topler.</p>
               </sp>
               <sp>
                  <speaker>VLADIMIR TOPLER:</speaker>
                  <p>Glasoval bom za ta člen. Glasoval sem tudi za amandma. Mislim, da kljub temu, da vzgoja ne sodi na televizijo, sodi v družino. Glasoval bom pa za, ker se mi zdi to dobro, da se del tega financira tudi iz proračuna.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Černelič bo obrazložil svoj glas.</p>
               </sp>
               <sp>
                  <speaker>FRANC ČERNELIČ:</speaker>
                  <p>Spoštovani! Glasoval bom za, kajti televizija niso zvočniki, ki se jih ne da izklopiti kot je bilo nekoč. Vsak ima pravico da pač izklopi takrat, kadar ne želi, da preklopi na drugi kanal in seveda svoboda v tej smeri pa naj bo omogočena.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod dr. Predan, prosim. Ne morete dvakrat. Ni replik. Obrazložitve glasu so sedaj.</p>
               </sp>
               <sp>
                  <speaker>JANKO PREDAN:</speaker>
                  <p>Glasoval bom proti. Mislim, da je vzgoja predvsem delo staršev. To vlogo pri vzgoji, ki jo danes ob tej razpravi dobi televizija, mislim, da je povsem zgrešena in ideološko obarvana.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Zmago Jelinčič je najavil, da bo obrazložil svoj glas namesto replike, ki je ni več. Prosil bi ga, da naj ne replicira, ampak obrazloži svoj glas.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Glasoval bom proti sprejetju tega člena. Namreč, je še nekaj. Upam, da bodo gledalci dosti bolj pametni od nas tukaj notri in da ne bodo plačevali naročnine za tak televizijski program.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil gospod Marjan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Glasoval bom za ta člen. Zakaj, poglejmo vrednote "ne varaj", ne kradi in ne ubijaj. To lahko vzgajaš ne samo na krščanski način, to lahko vzgajaš človeka tudi na laični način. Kaj se pa dogaja sedaj na televiziji? Bom povedal po domače. Poln "kufer" imam kriminalnih zgodb, ki negativno vzgajajo. Prej je rekel kolega, češ, da vzgoja ne sme biti na televiziji, saj je na televiziji vzgoja, negativna vzgoja in dovolj jo je.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospa Danica Simšič bo obrazložila svoj glas.</p>
               </sp>
               <sp>
                  <speaker>DANICA SIMŠIČ:</speaker>
                  <p>Spoštovane kolegice in kolegi! Rada bi obrazložila svoj glas predvsem zato, ker sem ob začetku razprave podprla to, da se vzgoja vnese v to alineo oziroma v ta člen. Tako kot pa je razprava tekla, moram reči, da tak način razpravljanja ni sprejemljiv. Člen bom podprla, bom glasovala za, preprosto zato, da bo člen ostal in da se ga da spremeniti v tretji obravnavi. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Miroslav Mozetič. (Ne.) Gospod dr. Leo Šešerko bo obrazložil svoj glas.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani! Glasoval bom proti, ker bi se bal, če slovenska televizija ne bi več predvajala Hitchcock-a.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Ugotavljam, da ne in dajem 13. člen v celoti. Ugotovimo sklepčnost! (62 prisotnih.)</p>
                  <p>Kdo je za? (35 poslancev.) Je kdo proti? (23 poslancev.)</p>
                  <p>Ugotavljam, da smo 13. člen sprejeli.</p>
                  <p>Prehajam k 14. členu, h kateremu imamo vložene štiri amandmaje, z 8. na 9. stran gredo.</p>
                  <p>1.: doda se nov drugi odstavek, ki se glasi: "Naročnina se plačuje v pavšalu,ki ga določi Svet RTV Slovenija. Pavšal je enak za vse naročnike in ni odvisen od števila in vrste sprejemnika RTV signala." Predlagatelj dr. Jože Pučnik, odbor ne podpira, Vlada prav tako ne.</p>
                  <p>Pod točko 2: črta se sedanji tretji odstavek 14. člena. Predlagatelj dr. Jože Pučnik, odbor ne podpira, Vlada ne podpira.</p>
                  <p>3.: črta se drugi stavek v četrtem odstavku. Predlagateljica Irena Oman, odbor podpira, Vlada ne nasprotuje.</p>
                  <p>4.: črta se peti odstavek tega člena, predlagatelj je skupina poslancev s prvopodpisanim gospodom Vitodragom Puklom, odbor podpira, Vlada ne nasprotuje. Odpiram razpravo o teh amandmajih in o 14. členu. Besedo ima dr. Jože Pučnik, prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Smisel teh dveh amandmajev je v naslednjem: prvič, izhajati moramo le iz dejstva, da ima danes vsaka slovenska družina radio ali televizijo in da bi pravzaprav s tem, če mi odpravimo vso to evidenco, kdo je kupil, kdaj je kupil, kakšno številko, številka radia in tako naprej, da bi bistveno pocenili postopek zbiranja naročnin, ne bi čisto manj zbrali, izognili bi se veliki demokraciji.</p>
                  <p>Naj omenim kot zadnji argument še to, oglasil se bom pa še kasneje. Naslednja dva člena tega zakona bi bila sramota za Slovenijo, če bi jih sprejeli. O njiju bom še govoril, ker zdaj to ni tema. Torej, predlagam, da ta dva amandmaja sprejmemo, da pavšalno zbiramo te najemnine za televizorje in da se izognemo po eni strani tej birokraciji, ki je pač potrebna in stroškom pri zbiranju, po drugi strani pa tudi zelo zoprni evidenci nad ljudmi. Ali bomo mi zdaj pošiljali inšpektorje v stanovanja, ali imajo televizor ali nimajo televizije, so ga dali otrokom, so ga dali znancem itn. z vsemi prijavami ob taki spremembi lastništva. Mislim, da je bolj pametno, da se temu izognemo. K naslednjima členoma se bom še oglasil. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima Ignac Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa. Spoštovani! Jaz bom tudi podprl ta amandma, ki ga je vložil gospod Pučnik zato, ker pričakujem, da bo Vlada pri tretjem branju vendarle našla ugodnejšo ali pa ustreznejšo rešitev. Na kaj mislim? Mislim na prijavljanje radijskih sprejemnikov v avtih; meni se zdi to določilo popolnoma nepotrebno in ločevanje na avto-radio in pa radio v stanovanjih in tako naprej, je po moje preživelo.</p>
                  <p>Poglejte. Ljudje danes avtomobile prodajajo in kupujejo, radiosprejemnike v avtomobilih kradejo itn. in vse to povzroča zmedo in potem ljudje dobivajo listke, da morajo prijaviti radijski sprejemnik v avtu, ker menda je nekaj časa tekla tudi ta akcija RTV, da so hodili po parkiriščih in gledali, kdo nima nalepke za avto-radio. Avto-radio se kvari itn. Ves ta promet je zelo hiter in, po moje, je to popolnoma preživelo. Nič ne nasprotujem temu, da ne plačamo za avto-radio, ampak plačujmo na drug način, s splošno naročnino, naj se to upošteva, če gre za neko posebno dajatev ali nek poseben luksuz v avtomobilu.</p>
                  <p>Jaz tega tako ne jemljem. Poglejte. Navsezadnje je tudi ustavno vprašljivo. Če danes kupim avto z radijskim sprejemnikom, bom rekel prodajalcu, oprostite, tega avta ne morem kupiti, ker ima avto-radio oziroma vzemi ga ven, ker mi bodo potem zaračunali davek, ker sem kupil tak avto. Danes je pa že večina avtomobilov opremljenih z radijskimi sprejemnikih, tako da ne obravnavamo tega kot luksuz. Prosim, naj predlagatelj zakona to stvar res prouči za tretje branje, ker je, po moje, popolnoma preživelo. Avto-radio ni luksuz, ampak potreba in vedno bolj potreba, tako kot so potreba mobilni telefoni in še kaj drugega. Vem, da je to bilo pred 20 leti primerno, ker takrat so se ljudje s tem postavili in so imeli radio v avtu, danes je to  popolnoma preživelo. Pričakujem, da bo predlagatelj našel ustrezno rešitev in najbolj blizu mi je ta, ki je tukaj že napisana, da uvedemo nek pavšal, ker verjetno danes sploh ni slovenske družine, ki ne bi imela radia ali televizorja oziroma kjer pa to je, pa to razlikovanje tudi naredimo, da rečemo, plačuje potem samo za radio v kolikor nimajo televizijskega sprejemnika. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Mile Šetinc.</p>
               </sp>
               <sp>
                  <speaker>MILE ŠETINC:</speaker>
                  <p>Glede radijskega sprejemnika v avtu sprejemam argumente in obljubljam, da bomo v tretji fazi to popravili, seveda če bodo in tudi predpostavljam da bodo sprejeti vsaj nekateri amandmaji k temu členu.</p>
                  <p>Drugo vprašanje pa je, če je res tako preprosto odrediti ta pavšal za vse enako ne glede na to, da je res, da ima velika večina družin v Sloveniji radio in televizijo. Ne smemo pa pozabiti na pravne osebe, ki imajo po več radijskih oziroma televizijskih sprejemnikov, nekatere celo zelo veliko, recimo, značilen primer so hotelske organizacije, ki imajo po 100, 200, 300 TV sprejemnikov, vsaj tiste najboljše kategorije in je vprašanje, ali je res dobro in fer, da tudi tak masovni uporabnik, množični uporabnik TV sprejemnikov plačuje popolnoma enak znesek kot neka fizična oseba, ki ima en televizijski sprejemnik.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Prosim, izvolite, gospod Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Ne vem ali sem dobro razumel gospoda Šetinca. Mislim, da plačujemo program RTV na televiziji, ne pa davek na televizor, ko ste omenjali različne kvalitete televizorjev. V glavnem menim, da plačujemo RTV program, ne pa davek na televizor. Ali drži? Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Ivan Sisinger.</p>
               </sp>
               <sp>
                  <speaker>IVAN SISINGER:</speaker>
                  <p>Poslanke in poslanci! Podprl bom vse štiri predložene amandmaje, ker mislim, da resnično prispevajo k temu, da se del administracije, birokracije, ki jo v zakon spravljamo na tem področju, razrešuje. Menim, da tudi zdaj, kar je gospod dr. Pučnik predlagal, plačujem pavšal za to, kar mi televizija pošlje, da moram vsak mesec plačati za radijski in televizijski sprejemnik. Tu je dovolj nervoze, kaj ima prijavljeno, kaj nima, ali ima v avtu radio ali ne; kdaj ga je dal ven, kdaj se mu je pokvaril, kdaj sem ga poslušal, kdaj ga nisem poslušal. Mislim, da vsi amandmaji po vrsti vodijo k temu, tudi prvi 1., 2., 3., tudi pri četrtem odstavku, kar predlaga Irena Oman. To, kar predlaga odbor gospoda Pukla, da se zadnji odstavek črta - ali bomo navsezadnje pošiljali policijo v hišo, da bo nekomu pregledala avto. To so stvari, ki jih je treba podpreti in sem prepričan, poslanke in poslanci, da boste tudi vi te štiri amandmaje podprli in tako očistili 14. člen, ki resnično ne potrebuje take birokracije, ki jo tukaj zganjamo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in zaključujem razpravo ter prehajamo h glasovanju.</p>
                  <p>Najprej bomo glasovali o amandmaju k 14. členu pod točko 1 na strani 8. Ugotovimo sklepčnost! (53 prisotnih.)</p>
                  <p>Kdo je za? (47 poslancev.) Je kdo proti? (5 poslancev.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem amandma pod točko 2 na strani 9. Ugotovimo sklepčnost! (55 prisotnih.)</p>
                  <p>Kdo je za? (34 poslancev.) Je kdo proti? (12 poslancev.)</p>
                  <p>Ugotavljam, da smo tudi ta amandma sprejeli.</p>
                  <p>Prehajamo k amandmaju pod točko 3, ki ga dajem na glasovanje. Ugotovimo sklepčnost! (53 prisotnih.)</p>
                  <p>Kdo je za? (36 poslancev.) Je kdo proti? (4 poslanci.)</p>
                  <p>Ugotavljam, da smo ta amandma sprejeli.</p>
                  <p>Zdaj bomo glasovali še o amandmaju pod točko 4. Ugotovimo sklepčnost! (52 prisotnih.)</p>
                  <p>Kdo je za? (50 poslancev.) Je kdo proti? (2 poslanca.)</p>
                  <p>Ugotavljam, da smo amandma pod točko 4 sprejeli.</p>
                  <p>Prehajam h glasovanju o 14. členu v celoti. Ugotovimo sklepčnost! (54 prisotnih.)</p>
                  <p>Kdo je za? (49 poslancev.) Je kdo proti? (3 poslanci.)</p>
                  <p>Ugotavljam, da smo 14. člen sprejeli.</p>
                  <p>Prehajam k skupni obravnavi in po vrsti h glasovanju o 15., 16. in 26. členu. Predlagam, da odpremo obravnavo o amandmajih k tem členom, ki so povezani, ker gre za isto razpravo, da ne bi pri vsakem členu ponavljali, ker bomo tudi glasovali tako, da če bomo sprejeli 15. člen, bomo takoj glasovali o 16., in če sprejmemo amandma k 16., bomo takoj glasovali o 26. členu. Če pa 15. ne bomo sprejeli, potem te zveze ni.</p>
                  <p>K 15. členu imamo amandma, ki se glasi: 15. člen se v celoti črta. Predlagatelja sta gospod dr. Jože Pučnik in gospa Irena Oman. Odpor amandma podpira, Vlada nasprotuje.</p>
                  <p>K 16. členu: 16. člen se v celoti črta. Predlagatelj je gospod dr. Jože Pučnik; Odbor podpira, Vlada nasprotuje.</p>
                  <p>Na 15. strani imate amandma k 26. členu: Člen se v celoti črta; predlagatelj je skupina poslancev s prvopodpisanim gospodom Vitodragom Puklom; Odbor amandma podpira, Vlada ne podpira. Mislim, da gre za te tri amandmaje in te tri člene, ki so povezani; o vseh teh amandmajih in členih odpiram razpravo. K razpravi se je javil gospod Vitodrag Pukl. Prosim.</p>
               </sp>
               <sp>
                  <speaker>VITODRAG PUKL:</speaker>
                  <p>Gospod predsedujoči, hvala za besedo. Spoštovani zbor! K 15. in 16. členu sta predlagatelja dr. Jože Pučnik in Irena Oman oziroma dr. Jože Pučnik in je odbor ta amandma podprl. Če ne bi bil ta amandma vložen, bi odbor sam vložil amandma. Dovolite, da povem, zakaj bom glasoval za amandmaje.</p>
                  <p>15. člen pravi, da mora trgovec, fizična ali pravna oseba, voditi evidenco o prodanih in uvoženih sprejemnikih v preteklem in tekočem letu. To evidenco ugotovi iz osebnih podatkov, osebne legitimacije, potnega lista ali druge javne listine kupca. Mora zaznamovati ime in priimek ter prebivališče kupca. Nadzor nad tem izvajajo inšpekcijske službe.</p>
                  <p>16. člen govori o tem, da ima RTV Slovenija pravico do vpogleda in prepisa podatkov in tako naprej.</p>
                  <p>Gre za ostanek načina zbiranja naročnine, ki ni sprejemljiv. Ne gre za to, da bi, ne vem kako ogrožal demokracijo v naši državi, samo zbiranje podatkov ob nakupu radia ali televizije, osebnih podatkov, predložitev osebne izkaznice, predložitev potnega lista, je absolutno nesprejemljiva. Način pobiranja naročnine bi moral biti prilagojen modernim časom, ko se televizorji kupujejo, ko ne bi bilo potrebno in tudi nekoristno, da bi za vsako okvaro, za vsako ugotovitev, za vsako zavrženje morali klicati ustrezno službo za zapečatenje, imeti vrsto komplikacij pri odpečatenju in podobno. Mislim, da je to preživelo, to ni več v skladu z načinom življenja v današnji družbi in zato bom te amandmaje podprl. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Jože Pučnik. Opozoril bi, da imamo na 16. strani tudi njegov amandma, ki veže 26. in 27. člen skupaj, zato ne morem povezati razprave, ker 27. člen ne sodi pod ta krog. Prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Že kolega Pukl je navedel nekaj argumentov. Tega ne bi poudarjal, mislim, da sta se ta dva člena nekako ponesrečila predlagatelju. Mene bi zelo pomirilo, če bi predlagatelj sam morda pristal na to, da se ta člena črtata. Nekako ne sodita v ta čas. Grda sta, moram reči, čisto po estetiki, če jo čitam. Imel sem namen, da bi jo prebral, nočem pa seveda krasti časa. Je pa zelo grdo, če ta dva člena počasi berete in se zamislite v to dogajanje.</p>
                  <p>Prosim, da podprete amandma in da ta dva člena spravimo s sveta. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Mile Šetinc.</p>
               </sp>
               <sp>
                  <speaker>MILE ŠETINC:</speaker>
                  <p>No, če se gospodu Pučniku zdita ta člena grda, je to seveda povsem legitimno in stvar okusa. Samo to bi rekel, da ta člena nista standard, po katerem bi kdo od zunaj ocenjeval Slovenijo kot demokratično ali nedemokratično državo. Po naših podatkih pozna podobno ureditev dvanajst evropskih držav in tudi ekspertom na radiofuznih zvezah, s katerimi smo imeli seminar o tem zakonu pred časom, se je ravno ta točka zakona zdela najbolj ena nespornih in se jim je zdelo celo nenavadno, zakaj doživlja tako hude očitke.</p>
                  <p>Mi smo za razliko od prvega branja na minimum, bi rekel, skrčili te zahtevane podatke. Obstaja samo še ena evidenca, ta evidenca, v katero ima vpogled RTV. To je ravno večina evidence, ki jo vodijo trgovci. Gre samo za elementarne osebne podatke; ime priimek, bivališče, ni več EMŠO in tako naprej, vse je zavarovano po običajnih klavzulah varovanja osebnih podatkov.</p>
                  <p>Seveda, če to zdaj črtate, preprosto ni nobenega, tudi drugod znanega, učinkovitega načina izterjave naročnine. Večina se vedno pobere naročnine, ampak nikoli in nikjer, tudi pri nas se ne pobere 100%, ker je vedno določen odstotek tistih, ki preprosto ne plačujejo in ni inštrumenta, razen tega, ki ga predlagamo, da bi tukaj vzpostavili kontrolo in ostane tako naši kot drugim javnim radio-televizijam, kjer tega nimajo, tisto kar je morda lepše kot to, je pa malce komično. Na primer, tudi v zadnjem času, se spomnite, je bila kampanja naše RTV, kjer je z nagradnimi igrami vabila ljudi, ki nimajo prijavljenih radio-televizijskih sprejemnikov, da jih prijavijo.</p>
                  <p>Skratka, tisto, kar si po zakonu dolžan storiti, to je tisti, ki je upravičen do tega, kar moraš dati, v bistvu vabi z raznimi vabami, kot so, ne vem, avtomobili in tako naprej, na srečelovih in tako naprej.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Želi še kdo besedo? (Nihče.) Prehajamo torej h glasovanju. Najprej bomo glasovali o amandmaju k 15. členu. Ugotovimo sklepčnost! (53 prisotnih.)</p>
                  <p>Kdo je za? (53 poslancev.) Je kdo proti? (4 poslanci.)</p>
                  <p>Ugotavljam, da smo ta amandma sprejeli. Prehajam na glasovanje o amandmaju k 16. členu. Ugotovimo sklepčnost! (47 prisotnih.)</p>
                  <p>Kdo je za? (53 poslancev.) Je kdo proti? (5 poslancev.)</p>
                  <p>Ugotavljam, da smo tudi ta amandma sprejeli.</p>
                  <p>Zdaj bomo glasovali še o amandmaju na strani petnajst, k 26. členu, ki je povezan s tema členoma in prosim, da ugotovimo sklepčnost za glasovanje o amandmaju k 26. členu.</p>
                  <p>Ugotovimo sklepčnost! (37 prisotnih.) Bo premalo. Še iščete verjetno petnajsto stran, amandma je enak, da se 26. člen v celoti črta. Ugotovimo sklepčnost! (55 prisotnih.)</p>
                  <p>Kdo je za? (51 poslancev.) Je kdo proti? (4 poslanci.)</p>
                  <p>Ugotavljam, da smo tudi ta amandma sprejeli.</p>
                  <p>Glasovanje o teh členih v celoti je seveda brezpredmetno ker so vsi trije te člene čitali v celoti.</p>
                  <p>In sedaj smo pri 17. členu, h kateremu imamo v pregledu sedemnajst vloženih amandmajev, dodatno pa smo prejeli še štiri nove amandmaje, ki jih bom sproti po vrstnem redu prebral. Prvi je na vrsti kar takoj, ker bomo o njem tudi najprej glasovali saj pomeni amandma, ki spreminja oziroma na novo predlaga celotno besedilo 17. člena. Ta amandma ste prejeli z dodatnim gradivom, nimate ga v pregledniku. Vložila ga je skupina desetih poslank in poslancev s prvopodpisano gospo Nado Skuk. Amandma se glasi takole: člen se spremeni, tako da se v celoti glasi: "Organ upravljanja RTV Slovenije je svet RTV Slovenije, ki šteje dvajset članov od katerih:</p>
                  <p>1. Petnajst članov imenuje Državni zbor iz vrst uglednih javnih delavcev.</p>
                  <p>2. Enega predstavnika imenuje italijanska narodna skupnost.</p>
                  <p>3. Enega predstavnika imenuje madžarska narodna skupnost.</p>
                  <p>Za člane ne morejo biti imenovani v svet RTV Slovenije člani Državnega sveta, poslanci, državni funkcionarji in člani vodstev političnih strank ter osebe, ki so zaposlene v RTV Slovenija oziroma so bile zaposlene v RTV Slovenija v preteklih treh letih.</p>
                  <p>4. Tri člane izvolijo izmed sebe zaposleni v RTV Slovenija na neposrednih volitvah, tako da so zastopani radio, televizija in tehnika. Za člane sveta RTV Slovenija na ta način ne morejo biti izvoljeni tisti, ki jih imenuje svet RTV Slovenija. Mandat članov sveta RTV Slovenija traja štiri leta". Kot sem rekel amandma je vložila skupina poslank in poslancev s prvopodpisano gospo Nado Skuk.</p>
                  <p>Sledi amandma, ki ga imate v pregledu pod točko 1: v celotnem besedilu se beseda "namestnik" izloči. Predlagatelj je skupina poslancev, prvopodpisani gospod Vitodrag Pukl. Odbor in Vlada amandma podpirata.</p>
                  <p>Na deseti strani pod točko 2: v besedilu 17. člena se v prvem odstavku črtajo besede in njihovih namestnikov". Predlagatelj je gospod dr. Jože Pučnik. Odbor in Vlada podpirata.</p>
                  <p>Pravilni vrstni red dalje sledi tako, da bomo najprej glasovali o točki štiri in po tem o točki tri. Dovolite, da vam najprej preberem točko štiri: v prvi točki prvega odstavka se število pet nadomesti s številom deset. Predlagateljica je gospa Irena Oman. Odbor in Vlada ne podpirata.</p>
                  <p>Sledi amandma, ki ga imamo sedaj pod točko 3: spremeni se besedilo prvega stavka prve točke, tako da se glasi: "Pet članov imenuje Državni zbor tako, da v največji meri upošteva enakopravnost parlamentarnih strank". Predlagatelj je gospod dr. Jože Pučnik. Odbor in Vlada ne podpirata.</p>
                  <p>Pod točko 5 imate amandma: v drugi in tretji točki se črta besede "in njegovega namestnika". Predlagatelj je gospod dr. Jože Pučnik. Odbor in Vlada podpirata.</p>
                  <p>6.: četrta točka se spremeni, tako da se glasi: "Petnajst članov se imenuje iz vrst uglednih strokovnjakov in javnih delavcev v Republiki Sloveniji, ki zmorejo prispevati h kvalitetnemu delovanju RTV Slovenija. Imenuje jih Državni zbor". Predlagatelj je gospod dr. Jože Pučnik. Odbor in Vlada ne podpirata.</p>
                  <p>7.: prva vrstica četrte točke prvega odstavka se spremeni, tako da se glasi: "Deset članov in njihove namestnike imenuje na osnovi medsebojne uskladitve kandidatov za člane in njihove namestnike". Predlagateljica je gospa Irena Oman. Odbor in Vlada ne podpirata.</p>
                  <p>Sledi amandma ki je bil vložen dodatno in kasneje, in sicer amandma desetih poslank in poslancev s prvopodpisano gospo Danico Simšič, ki ste ga seveda tudi dodatno dobili razmnoženega ki se glasi: v 17. členu se pod točko štiri za peto alineo doda nova alinea ki se glasi: "Društvo novinarjev Slovenije".</p>
                  <p>Nadaljujem na enajsti strani pod točko 8: osma alinea četrte točke se nadomesti z vsebino "Svet invalidskih organizacij Slovenije". Predlagatelj je skupina poslancev, prvopodpisana gospa Vika Potočnik.</p>
                  <p>Pod točko 9: v 4. točki prvega odstavka v štirinajsti alinei se besede "Zveza potrošnikov Slovenije" nadomesti z besedami "mladinski svet Slovenije". Predlagateljica je Vlada Republike Slovenije.</p>
                  <p>Pod točko 10: zadnja alinea 4. točke se dopolni, tako da se glasi: "druge verske skupnosti". Predlagateljica je gospa Irena Oman. Odbor in Vlada ne podpirata.</p>
                  <p>Pod točko 11: 4. točki se doda nova alinea ki se glasi: "katoliška verska skupnost". Predlagateljica je gospa Irena Oman.  Odbor in Vlada ne podpirata.</p>
                  <p>Pod točko 12: v 4. točki se doda Društvo novinarjev Slovenije. Predlagatelj je gospod Jože Jagodnik. Odbor ne podpira.</p>
                  <p>Na koncu sta še dva dodatna amandmaja. Prvi, ki ga je vložila skupina poslank in poslancev s prvopodpisano gospod Danico Simšič, je amandma k 17. členu: v 17. členu se pod točko štiri doda nova alinea, ki se glasi: "Zveza prijateljev mladine".</p>
                  <p>In drugi, ki ga je vložila skupina poslank in poslancev s prvopodpisanim gospodom dr. Vladimirjem Toplerjem: v 17. členu se pod točko štiri doda nova alinea, ki se glasi: "predstavnik zdravniške zbornice". In še naslednji, na istem pregledniku pod točko štiri: doda se nova alinea, ki se glasi: "predstavnik humanitarnih organizacij". Gre torej za dva amandmaja, o katerih glasujemo ločeno.</p>
                  <p>To so, ti amandmaji. Sledi točka 13. na strani enajst: 5. točka tega člena se prenese za drugi odstavek 4. točke. Črta se 5 odstavek. Predlagatelj je skupina poslancev s prvopodpisanim gospodom Vitodragom Puklom. Odbor in Vlada podpirata.</p>
                  <p>In na naslednji strani pod točko 14: v 5. točki 17. člena se za besedo zastopani črtajo besede "radiotelevizija in tehnika" in se nadomestijo s tekstom "predstavniki informativne dejavnosti, kulturno umetniške dejavnosti in tehnike RTV Slovenije". Predlagatelj je gospod Jože Jagodnik. Odbor podpira.</p>
                  <p>15.: črta se predzadnji odstavek 17. člena. Predlagatelj je gospod dr. Jože Pučnik. Odbor in Vlada podpirata.</p>
                  <p>16.: V zadnjem odstavku se črta pika in se dodajo naslednje besede: "in z možnostjo ponovnega imenovanja". Predlagateljica je gospa Irena Oman. Odbor in Vlada podpirata.</p>
                  <p>Ter pod točko 17: doda se nov odstavek, ki se glasi: "Šteje se, da je svet RTV Slovenija konstituiran ko generalni direktor ugotovi, da sta imenovani dve tretjini njegovih članov v skladu s tem zakonom". Predlagatelj je skupina poslancev s prvopodpisanim gospodom Vitodragom Puklom. Odbor in Vlada podpirata.</p>
                  <p>Prejeli smo še eden dodatni amandma, ki sodi po vrstnem redu na konec ali na začetek. To se pravi prišel je še en amandma, ki sodi po vrstnem redu glasovanja takoj za tisti amandma, ki pomeni cel nov člen, to je amandma prvopodpisane gospe Danice Simšič: v prvem odstavku 17. člena se v drugi vrstici številka 25 zamenja s številko 27. Takoj vas bom seveda opozoril, če bomo sprejeli prvo vloženi amandma, o ostalih amandmajih ne bomo glasovali, ker sprejem prvo vloženega, popolnoma novega besedila tega člena pomeni, da so vsi drugi amandmaji, ki so vloženi k staremu besedilu člena, brezpredmetni.</p>
                  <p>Drugič, takoj vam tudi povem, da bom ob glasovanju vsakič ponovno, ker gre za zelo veliko število amandmajev, povedal ne samo številko, ampak celoten amandma s podatki prebral, tako da bo glasovanje lahko potekalo pregledno in da bom tudi sam približno vedel, kaj počnem.</p>
                  <p>Odpiram razpravo o tem členu in o amandmajih. Kdo želi besedo? Gospod Mile Šetinc, prosim.</p>
               </sp>
               <sp>
                  <speaker>MILE ŠETINC:</speaker>
                  <p>Spoštovani! Ne bi rad ponavljal tega, kar sem govoril včeraj v uvodni obrazložitvi, samo še dodaten argument, s katerim vas bom skušal prepričati, da zavrnete ta amandma.</p>
                  <p>Nekateri trdijo, da naš predlog ni transparenten, da v njem ni mogoče videti, katera stranka oziroma strankarski blok bo imel v takšnem svetu večino. To je točno tisto, kar je predlagatelj hotel doseči. Dejansko ni transparentno.</p>
                  <p>Predlagatelj celo meni, oziroma je trdno prepričan, da tudi ni stranke oziroma strankarskega bloka v Sloveniji, ki bi bil sposoben podrediti si tako številne in tako raznovrstne subjekte, ki so tukaj našteti kot tisti, ki neposredno imenujejo svoje predstavnike v ta svet. Če bi takšna stranka bila ali strankarski blok, bi bila verjetno situacija popolnoma brezupna, ker bi si prej ali slej s takšnim ali drugačnim zakonom transparentno ali netransparentno, pridobila javno RTV in jo podredila svojim strankarskim interesom.</p>
                  <p>Je pa zelo transparentno, kaj bi se zgodilo, če bo sprejet ta amandma. To pomeni, da ne glede na določila ki pravijo, da ne smejo biti to ti člani, ki jih imajo Državni zbor, poslanci, svetniki itd. Da tega ne berem, bo v naravi večstrankarskega parlamenta prišlo do značilnega medstrankarskega dogovora, neke vrste razdelitve te skupine, po moči posameznih strank v parlamentu. To bo verjetno na koncu pomenilo, da bosta dve najmočnejši stranki v parlamentu imeli verjetno v takem svetu absolutno večino in potem seveda preko tega svoj vpliv zlasti v medsebojnem dogovoru obeh, ki bosta samo skupaj imeli absolutno večino, ustrezne razdelili interesne sfere v RTV, s čimer se lahko ponovi zgodba v še hujši obliki, ki smo jo lahko spremljali od leta 1990 naprej. Večni strankarski boji, ki dodatno zapletejo morebitne spremembe v vladni koaliciji, ko se nekateri, na začetku svojim strankam lojalni člani, protestno odločajo za prestop v drugo stranko ali postanejo pasivni, ne hodijo več na sejo ali odpovejo lojalnost svoji stranki. Potem nihče več pravzaprav nima absolutne večine, pride do značilnih pat položajev itd. brez konca in kraja.</p>
                  <p>Verjemite mi, vsaj dovolj informacij imam o dogajanjih v tem sistemu. To povzroča neprestane rušilne učinke na celoten sistem v vseh aspektih in malodane nevrotične uredniške politike, ki nikoli ni gotova ali je zadovoljila tiste strankarske interese, ki se gnetejo v organu upravljanja Sveta RTV Slovenije.</p>
                  <p>Ponovno vas pozivam, omogočite, da prvič poskusimo s takšnim svetom, v katerem bi imeli vendarle večino predstavniki nestrankarskih inštitucij. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Nada Skuk. Za njo bo dobil besedo še gospod dr. Jože Pučnik.</p>
               </sp>
               <sp>
                  <speaker>NADA SKUK:</speaker>
                  <p>Spoštovani! Ker sem prvopodpisana na amandmaju, bi želela kratko obrazložiti, zakaj je bil vložen oziroma prav podpisi poslancev verjetno dokazujejo, da ni mišljen kot nek strankarski ali ne vem kakšen blok oziroma glede na razprave gospoda Šetinca in na prvopodpisano bi želela preprečiti razmišljanje v to smer, ki je bila pri prejšnjih amandmajih. Zato bom kar prebrala, ker ne vem ali imate vsi pred seboj ali ne, kdo je še podpisan na tem amandmaju. Jaz sem prva podpisana, potem gospod Tone Anderlič, Miroslav Mozetič, Roberto Battelli, Franc Černelič, Štefan Kociper, Gabrijel Verlič, Franc Zagožen, Maks Sušek in Janez Zupanec.</p>
                  <p>Verjetno, da je predlagatelj že iz vseh amandmajev, ki so bili vloženi na ta člen ugotovil, da vseh zvez in društev ni mogoče vključiti v ta člen, ker ne vem, po kakšni izbiri so ravno ti prišli v člen, ker sedaj amandmaji kažejo, da so še druge različne želje, koga bi še vključili. Parlament verjetno ima to legitimnost, da bo izmed 15 članov zbral dovolj ugledne in javne delavce, ki bodo dovolj široko zastopali to našo javnost v tem svetu. Verjetno bo ta amandma in tako oblikovan člen bolj zadostil vsem tem vidikom, ki naj bi jih svet upošteval, kot pa,  če bomo slučajno po trenutnem glasovanju nekoga kot predstavnika pod 4. točko dodali ali odvzeli. Tako bi predlagala, da se vendarle ta amandma sprejme in bo potem izmed 15 članov Državni svet - jasno, zopet bo potrebno dogovarjanje, samo upam, da ne bo današnja razprava preprečila tega, da smo se sposobni še kaj dodatno dogovarjati in da ne bo to zapletlo konstituiranja sveta.</p>
                  <p>Mislim, da ti podpisi to zagotavljajo in bi prosila, da tudi podprejo amandma, ki so ga podpisali.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Jože Pučnik. Za njim se je javil še gospod Tone Anderlič.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Dal bi nekaj pripomb k dvema amandmajema, in sicer k 1. točki prvemu stavku in pa kasneje k 4. točki.</p>
                  <p>Pri tej 1. točki me moti sam koncept. Tukaj se zagotavlja, da so politične stranke na nek način prisotne v tem svetu. Predstavnik Vlade je poudaril, da naj predstavniki političnih strank ne bi imeli večine. Tukaj se z njim popolnoma strinjam. Samo, iz predloga predlagatelja pa sledi, da so politične stranke prisotne v televizijskem svetu po svoji trenutni politični moči. Kaj je potem ta organ, ki ureja televizijo? Ali je to transmisija razmerja politične moči ali je pa to organ, v katerem naj bi različni programi različnih političnih smeri prišli do izraza? Zame je to drugo. To se pravi, sem za to, da so predstavniki političnih strank v tem svetu, samo ne, da bi prišli z močjo tako rekoč, eden z buldožerjem, drugi pa s kolesom, temveč, da pridejo s svojimi programi in s svojimi kriteriji in s svojimi poudarki, ki jih bodo skušali tudi tu, v razpravah, pri vodenju tega organa uveljavljati.</p>
                  <p>Zato mislim, da bi bilo potrebno sprejeti ta amandma, da bi zagotovili zastopanost političnih strank, ne pa, da vnašamo razmerje njihovih političnih potencialov, kajti tam naj ne argumentirajo s svojim političnim vplivom in močjo, naj argumentirajo s svojimi programi, to se pravi z racionalnimi argumenti. To se pravi, da omogočajo, da se tudi v tem svetu slišijo različna politična mnenja.</p>
                  <p>K četrti točki sem predlagal, da se odločimo za petnajst članov iz vrst uglednih strokovnjakov. Ta predlog uveljavlja nek korporativni sistem. Določene družbene skupine, določena društva naj bi bila tako rekoč direktno zastopana preko svojega predstavnika v tem organu.</p>
                  <p>V čem je problem. To je podobna hiba, ki smo jo imeli nekoč z zborom združenega dela. Nekateri kulturni delavci bodo trikrat zastopani v tem organu, ker so člani treh, recimo, društev. Drugi pa sploh ne bodo zastopani, ker niso člani teh društev. V tem je pravzaprav težava tega korporativnega sistema v vseh mogočih variantah, od nekdanjega v Španiji pa do našega samoupravnega in tudi do teh modelov.</p>
                  <p>Mislim, da so tudi težave v modelu samem. Da se razumemo, ne podtikam nikakršnih namenov ali česar koli drugega. Opozarjam samo na težave tega modela. Mislim, da bi bila čistejša rešitev, da so pravzaprav tukaj ugledne osebnosti, po možnosti politično ne preveč eksplicitno v javnosti opredeljene, da s svojo avtoriteto, svojo dejavnostjo, s svojim ugledom v kulturni javnosti tamkaj zastopajo, bi rekel ta različna društva.</p>
                  <p>Opozarjam na to, da, po mojem prepričanju, sploh ni možna racionalna rešitev, pri kateri bi hoteli ta korporativni sistem uveljavljati. Ne moremo priti, po mojem razmišljanju, do pravične, ustrezne rešitve, zato mislim, da se moramo od tega modela oddaljiti in res preiti na ta drugi, ki ga tudi predlagam.</p>
                  <p>Nazadnje bi še to poudaril; če govorimo o nacionalni televiziji, in to govorimo, in vsi smo za to, to je tudi dosedanje glasovanje pokazalo, si moramo prizadevati, da bo to res kulturna inštitucija. Mislim, da tega z večino teh korporativnih predstavnikov ne moramo dobiti.</p>
                  <p>Mislim, da sem bil dovolj jasen. Še enkrat predlagam, da mi le skušamo preiti k temu modelu, ker pač korporativni model ne prinese tistega, kar pravzaprav na prvi pogled obeta. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Anderlič. Za njim bo na vrsti doktor Vladimir Topler.</p>
               </sp>
               <sp>
                  <speaker>TONE ANDERLIČ:</speaker>
                  <p>Spoštovani! Številnost amandmajev k temu členu narekuje temeljit premislek in pa seveda tudi podporo k spremembi tega člena. Ne glede na to, da razumem motive strankarskega kolega in seveda Urada za informiranje oziroma Vlade, da poskuša izključiti iz sestave Sveta RTV pretirani strankarski vpliv.</p>
                  <p>Žal je prav pri tej točki največji problem, kajti s tem, ko se poskuša nadomestiti predstavnike, ki so bili sedaj v Svetu RTV in so bili izraziti predstavniki strankarskih interesov in tudi za to ni najboljši argument, češ, poglejte kaj se je zdaj dogajalo, zato moramo spremeniti sestavo sveta. Zgodi se nam lahko, da se bodo stranke polastile, ali pa da bodo hotele se polastiti društev, združenj in raznih drugih stvari, zato, da bi si zagotovile vpliv v Svetu RTV in s tem pri preoblikovanju politike tega sveta.</p>
                  <p>Kot sem rekel; številčnost teh amandmajev in želja po popolnitvi vseh različnih interesov - predstavnikov različnih interesov, nas pripelje do tega, da prvič, vseh seveda ne moremo vključiti in drugič to, da lahko naredimo nekaterim grupacijam krivico.</p>
                  <p>Mislim, da s tem, ko predlagamo prepoved članstva članom državnega sveta, poslancem, ministrom, članom vodstva političnih strank in tako naprej, se pravzaprav zagotavlja največja možne izključitev strankarskega vpliva. Prepričan pa sem, seveda, da se to nikoli do popolnosti ne bo dalo izključiti in sem prav tako prepričan, da je Državni zbor v tej fazi odgovoren za to, da pri sedanjem vzpostavljanju javnega zavoda Radio-televizija Slovenija do te faze, da tudi nekako usklajuje nekatere stvari in v tem primeru, seveda zastopanost v Svetu RTV s strani javnih delavcev. To je pravzaprav bistveno vprašanje in s tem sestavom, bodo lahko prišli tudi nekateri predstavniki, ki bi se sicer pojavili kot kandidati iz vrst predstavnikov raznih društev, združenj, zvez in tako naprej.</p>
                  <p>Skratka, podpiram ta amandma, kajti mislim, da nam bo tudi v prihodnje prihranil nekaj bolečih diskusij, če ga seveda sprejmemo in tako uredimo to zadevo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Vladimir Topler. Javila se je še gospa Viktorija Potočnik.</p>
               </sp>
               <sp>
                  <speaker>VLADIMIR TOPLER:</speaker>
                  <p>Strinjal bi se s tem, kar je povedal gospod kolega Pučnik, vendar izkušnje v našem parlamentu kažejo, da, kljub dobrim željam, velikokrat prevladujejo prej politična kot pa strokovna načela. Zato smo se mi tudi, kljub temu, da je to že 25-članski svet, odločili še za dva amandmaja. Želimo, da bi v tem svetu sodeloval tudi predstavnik Zdravniške zbornice, ker menimo, da je dobro, da je tam tudi eden izmed zdravnikov, predvsem zaradi kompleksnosti in zdravstvenega varstva, preventive pred aidsom in predvsem zaradi tega, da bi lahko nekako bolje zaživel plan Zdravje vse do leta 2000. Vidim, da se mi kolegi iz krščanskih demokratov smejijo, ampak to je precej vzgojno. Jaz mislim, da je preventiva pred aidsom in vse to dobra stvar.</p>
                  <p>In drugo. Menimo, da je vloga humanitarnih organizacij Rdečega križa v Sloveniji zelo pomembna in menimo, da bi bilo dobro, da tudi tu sodelujemo. Poglejte, jaz bi samo navedel, zakaj se mi zdi to pomembno. Praktičen primer. V Sloveniji zelo upada število krvodajalcev in zdravstvo je pred težavo, da ne bo imelo dovolj krvi. Mislim, če bodo ti ljudje sodelovali v svetu, bodo določene stvari dosti lažje plasirale ta program.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Viktorija Potočnik.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! V zvezi z 8. točko bi obrazložila samo to, da gre za pravi termin, ki ga uporabljajo, to je Svet invalidskih organizacij, kajti ta svet zajema vse oblike invalidnosti in ta termin, ki ga ima Vlada v svojem tekstu, ni točen in ni pravilen.</p>
                  <p>Zdaj pa, kar se tiče same velike teme o vprašanju, kakšna naj bo sestava sveta. Zdi se mi, da si moramo najprej v svojih glavah razčistiti to in demistificirati vlogo in pomen Sveta RTV. Mislim, da smo ta veliki pojem in njegovo vlogo sami ustvarili in to bitko, ki je, kdo bo zasedel tam stolčke. Najmanj pa ima ta svet moči in vpliva na tako imenovano vsebino. Dejstvo je, da ima podeljevanje "pejdžerjev", stanovanj itn., o čemer se danes piše, veliko večji vpliv na objektivnost poročanja in tudi na sam program, kot ga ima sam svet. Glede na to, da pa je politična bitka tako močna, kdo bo zasedel, sem prepričana, da takšna sestava, kot jo predlaga Vlada v tem tekstu, pomeni odmik od te tekme in umirjanja tudi koncepta in vsebine programa na televiziji.</p>
                  <p>Sama sem pa prepričana, da argument, ki ga je tukaj dal poslanski kolega Tone, da se bomo zdaj vsi strankarski ljudje zagnali v ta društva in dobesedno tekmovali, kdo bo zasedel in kdo bo pridobil to društvo, to je ta društva, ali zveza, ali pa celo univerza, ne drži. Verjamem in prepričana sem, da so to tako samostojne, suverene, ekonomsko neodvisne in tudi sposobne obdržati, da jih tudi kakršenkoli tek mojih kolegov ali pa kolegov iz drugih poslanskih klopi ne bo omajal in da bodo dejansko pristale na to funkcijo zato, ker jim je do korektnosti, objektivnosti, poročanja in tudi do kvalitete televizijskega programa. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Peršak. Za njim bo na vrsti še gospod doktor Ciril Ribičič.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanske in poslanci! Že vsa ta debata o zakonu o RTV, pa tudi že včerajšnja v javnih glasilih kaže, da si mi mislimo, da radio in televizija, časopisi, obstajajo samo zaradi politike in še bolj ozko, samo zaradi nas, ki sedimo v tej dvorani in da je vse, kako bi rekel, usoda kompletnih teh medijev, kompletne te države, odvisna samo od tega, ali bomo mi in kako bo katera izmed naših grupacij obvladovala te medije, radio, televizijo, časopise itn. Jaz mislim, da je to velik napuh, ki nas navdaja in da bi se morali počasi začeti po malem trezniti in, da bi naša tendenca morala biti v resnici ravno nasprotno. Kako v čim večji meri omogočiti - ampak seveda tendenca vseh- kako v čim večji meri omogočiti, da bi dejansko, in mediji in ljudje, bili na nek način osvobojeni tega pritiska, pa te naše "hibris", kot so rekli Grki, ki mislimo, da se preprosto svet ne bo več vrtel, če en dan ne bo ta ali ona stranka uveljavila svojega vpliva nad televizijskim programom ali pa nad ne vem čim.</p>
                  <p>Glasoval bom za tiste amandmaje, ki bodo v čim večji meri šli v to smer, da bi svet bil - vem, da tega ni mogoče zagotoviti in da vsak od nas po tihem misli, kje bo našel kanal, tako kot je rekel Tone Anderlič, za svoj vpliv - ampak glasoval bom, kot rečeno, za tiste amandmaje, ki bodo v največji meri šli v to smer, da bi se ta vpliv onemogočil, ali pa vsaj omejil. Na nek način je žalostno poslušati to diskusijo, ko vsako besedo, ki se pojavi, spolitiziramo v tej debati in v vsaki besedi, ki jo nekdo predlaga, naj bo taka ali drugačna, vidimo nek instrument političnega vplivanja, politizacij medijev. Moram reči, da to zveni, kot sem prej rekel, kot znamenje nekega velikega napuha in mišljenja, da se bo brez nas vse podrlo in tako naprej.</p>
                  <p>Sem prepričan, da se ne bo. Potrebno je na nek način priti do tega, da bomo osvobodili to deželo, te medije in malo od nas samih. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Ciril Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Spoštovani! Ob priložnostnih, ko smo govorili o teh vprašanjih, ko je šlo za vprašanje nevarnosti fevdalizacije prostora v Slovenijo, sem se opredelil za zmanjšanje vloge strankarske politike in za večjo vlogo stroke in civilne družbe.</p>
                  <p>Zaradi tega bom podprl predloge Vlade in samo tiste redke amandmaje, ki gredo v tej smeri. Ne pa vseh amandmajev, ki poskušajo okrepiti vlogo strankarske politike pred Sveta RTV. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Ignac Polajnar, za njim pa še gospod Igor Omerza in gospod Marjan Poljšak.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa, gospod predsedujoči, spoštovane poslanke in poslanci!</p>
                  <p>Občutek imam, da je vsa ta razprava v zvezi s sestavo Sveta RTV pogojena s sedanjimi razmerji moči v tem svetu. Takrat, če se prav spomnite, smo se vsi nekako potegovali za to, da politični vpliv je, hkrati smo verjeli, vsaj pri nas, da bodo stranke predlagale ljudi, ki bodo čim manj obremenjeni s to dnevno strankarsko politiko.</p>
                  <p>Očitno se vleče ta zgodba tudi tukaj, ko se razpravlja o sestavi sveta. Mi smo takrat predlagali ljudi, za katere mirno rečem, da niso bili obremenjeni z dnevno strankarsko politiko in tudi danes niso obremenjeni. Po svoje se nam zdi prav in se nam zdi prav tudi danes.</p>
                  <p>Vse težave, ki nastajajo v svetu, prav zaradi tega, ker imate tam ljudi, ki vidijo stvar veliko širše, veliko bolj celovito in ljudi, ki v tem svetu vsak  ali pa kadar koli se ta svet sestaja, v razpravljanje o problemih RTV vnašajo dnevne politične teme. To mislim, da ni dobro ne za Svet RTV, ki naj bo neka institucija, ki si lahko zaupa ne za delovanje samega sistema, ki mu pravimo radio-televizija.</p>
                  <p>Zato mislim, da je naš amandma, ki ga predlagamo, prav osnova za to, kar mislimo, da je potrebno narediti, da ima Državni zbor kot institucija, ki ji lahko rečemo najvišji organ oblasti v Sloveniji, vpliva samo toliko, kolikor da začetni impulz za delovanje Sveta RTV. Že v naprej pa zagotovimo tako zastopanost v Svetu RTV, da se mu ne bo potrebno ukvarjati z  dnevnimi političnimi temami. Posvetil se bo resno lahko vprašanju delovanja informiranja preko radia in televizije.</p>
                  <p>Mislimo, da je ta rešitev, ki jo tukaj predlagamo, v tem smislu najboljša od vsega kar je mogoče tukaj slabo, ker vsakdo misli, da je nekaj izgubil ali pa nekaj pridobil. Je to tista pot, ki jo vidimo kot pravo.</p>
                  <p>Še enkrat poudarjam, ugledni posamezniki, javni delavci,  tukaj imamo sedaj različne poglede, kdo to je in kakšen naj bi bil. Zagotavljam vam, kolikor se tiče naše stranke, imamo tukaj dovolj jasen pogled tudi zaradi tega, kar se je sedaj dogajalo s sestavo Sveta. Z naše strani lahko pričakujete take predloge ali pa strinjanje s takimi predlogi, ki bodo res pomenili odklop dnevne politike v delovanju Sveta RTV.</p>
                  <p>Zato bom ta amandma, ki smo ga vložili, podprl. Mislim, da je to prava pot, da pridemo končno do Sveta RTV, ki se bo ukvarjal s tem, za kar je tudi postavljen. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima Igor Omerza, za njim bo dobil besedo Marijan Poljšak.</p>
               </sp>
               <sp>
                  <speaker>MAG. IGOR OMERZA:</speaker>
                  <p>Strinjam se s tem, kar je govoril gospod Peršak. Mi ne moremo doseči popolne depolitizacije naše nacionalne televizijske hiše in radia, ampak moremo postaviti tak sistem, ki bo najdalj od tega, ker idealnega sistema v tem ni. Zato tudi ta amandma, ki se predlaga in ki uvaja določeno politizacijo, se mi zdi nesprejemljiv, ga ne bom podprl, ker izkušnje, ki jih imam z zdajšnjim Svetom RTV in z zdajšnjo televizijo na tem političnem področju, so katastrofalne. Televizija je navijaška, pristranska, brezsramno komentirajo stvari v točno določeni smeri. Imamo novinarko, ki neprestano seje strup, bom rekel, med poslušalstvo - govorim o Vidi Petrovčič - in mislim, da si tega ne moremo več dopustiti, da imamo tako pristransko in navijaško RTV hišo. Mislim, da ta predlog, vladni predlog še najbolj onemogoča nadaljevanje takega nemogočega stanja v tej naši nacionalni RTV hiši.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Marijan Poljšak. Prosim.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Ne strinjam se z diskusijo, ki pravi, da če bomo v parlamentu, se pravi stanke, izbirale člane Sveta RTV, da bo to neka fevdalizacija. Fevdalizacija je praktično že izvedena po raznih društvih in zvezah, ki so tukaj napisane. Namreč, če vzamem, tam na desni, v kotu. Mi nimamo nobenega človeka v teh zvezah in društvih, torej to imate vi že vse fevdalizirano.</p>
                  <p>Se pravi, fevdalizacija obstaja, ne prodajajte megle, ne zamegljujte stvari in ne maskirajte zadev.</p>
                  <p>Drugo, ne strinjam se tudi z diskusijo, ki jo je imel gospod Peršak, ki pravi, da je treba osvoboditi deželo od strankarstva. To je spet frazeologijo, ker verjetno tudi vi gospodje tukaj malo bližje na desni imate tudi verjetno svoje ljudi v teh zvezah in v teh društvih itn.. Tisti, ki smo na koncu vstopili na politično sceno, pa nimamo. To se pravi, ne prodajajte se tako.</p>
                  <p>Najbolj primerno je, da se pošteno razdelijo stvari, potem pa naprej naliti si čistega vina, igrati z odprtimi kartami. To je pošteno. Tisto kar je, osvoboditev je, da se naredi transparentno vsako stvar, da je transparenten vsak politik, kaj misli in kaj dela, ne da se maskira, dela eno in skriva. To je glavna stvar slovenske politike, da se politiki maskirajo in ljudstvo ne ve, kaj pravzaprav hočejo. Eno govori, drugo dela in to ni nič. Isto velja za člane, dajmo transparento predstavljati to in to stranko, boriti se za to in to, jasno, odkrito in če se samo malo maskira, ga demaskirajmo, vsaj nasprotniki nasprotnike.</p>
                  <p>In tudi ko se govori o strupu, je govoril gospod Omerza, Petrovčičeve. Veste, to je en strup, ki ga vi vidite, kot strup, mi pa vidimo druge strupe.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima gospod Bavčar. Ki bo verjetno z mikrofonom nežnejši.</p>
               </sp>
               <sp>
                  <speaker>IGOR BAVČAR:</speaker>
                  <p>Rad bi repliciral kolegi Poljšaku in mu zagotovil, da mi nimamo svojih predstavnikov v društvih in organizacijah, ki so navedene, imamo pa veliko članov, ki so člani Univerze v Ljubljani in Mariboru, Slovenske akademije znanosti in umetnosti, Društva slovenskih filmskih delavcev, Društva slovenskih glasbenikov, Društva slovenskih pisateljev, Združenja dramskih umetnikov. Če jih nima njegova stranka, bi se morala vprašati, zakaj jih ni? (Smeh v dvorani.)</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospa Danica Simšič, tudi replika. Kar izvolite, ni nobenega več prijavljenega. Gospa Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. Spoštovane kolegice in kolegi! Mislim, da smo ujeti v isti začaran krog, kot smo bili pri prvi obravnavi tega zakona, ko naj politika zagotovi neodvisnost politike pri vodenju programske politike osrednje nacionalne radijske in televizijske postaje.</p>
                  <p>Mislim, da je bila prva obravnava dobra in je prišla do dobrih zaključkov. In v skladu s to prvo obravnavo je Vlada pripravila tudi predlog, ki ga imamo na mizi. Pod četrto točko je ta sklep, ki govori o sestavi sveta, da naj bo svet sestavljen pravzaprav iz predstavnikov civilnih subjektov, civilne družbe in tako dalje.</p>
                  <p>To stališče podpiram. Podpiram ga, če hočete tudi iz izkušenj, preprosto zato, da se uredniki ne tresejo dan za dnem, ali so ravnali v skladu z voljo najmočnejše ali pa dveh najmočnejših parlamentarnih strank.</p>
                  <p>Mislim, da je treba zagotoviti neobremenjenost in vključitev tistih, ki so dejansko zainteresirani za dober vsebinski program slovenskega radia in slovenske televizije.</p>
                  <p>Zato bom podprla predlog, tak, kot ga je dala Vlada, in pa seveda podprla nekatere dopolnitve, zato mi dovolite, da povem, zakaj predlagam sestavo, ne petindvajset, ampak sedemindvajset in zakaj dodajam predstavnika Društva novinarjev Slovenije in zakaj ne podpiram predloga Vlade, da se črta Zvezo potrošnikov in to nadomesti z Mladinskim svetom, ampak, da se da posebnega predstavnika mladih.</p>
                  <p>V tej sestavi, gospod Pučnik je govoril, da je Radio-televizija Slovenija oziroma Televizija Slovenija, predvsem, če sem ga prav razumela, kulturna ustanova. Je tudi, je pa tudi v dobršni meri informativna, ker ima kar lep del informativnega programa. V tem svetu, med temi petindvajsetimi člani, je kar nekaj predstavnikov, odvisno zdaj, kako koga pojmujemo, ampak tam bi lahko rekla, pet ali šest, iz vrst kulturnikov v najširšem pomenu besede; predstavnikov novinarske stroke, informativne stroke, stroke komunikologije, ni nobenega.  Zato seveda predlagamo, da bi bil iz vrst Društva novinarjev Slovenije en predstavnik, ki pa seveda ne bi smel biti zaposlen na Radio-televizija Slovenija, tako, kot določa to za vse drugi ali tretji odstavek tega člena.</p>
                  <p>Zakaj pa še mladino posebej? Zveza potrošnikov je tako jasno, zakaj naj bi ostala. Mladino pa posebej ravno zaradi tega, o čemer je kar nekaj časa že tekla tudi danes razprava v tem zboru. Veliko je mladih, veliko programov je za mlade, in mislim, da bi vsaj en predstavnik tistih, ki se z mladino ali neposredno ukvarjajo ali pa je direktni predstavnik mladine, moral biti zastopan v Svetu Radio-televizija Slovenija.</p>
                  <p>Seveda vas pozivam, da poskušate trezno razmisliti, ker niti tisti del, o katerem je gospa Skukova govorila, da seveda predstavniki vseh društev ne morejo biti v Svetu Radio-televizije Slovenija. Logično da ne morejo, saj menda je društev okoli 14.000, prav tako pa seveda tudi predstavniki vseh strank ne morejo biti zastopani, ker menda je strank okoli sto.</p>
                  <p>Še enkrat pravim, poskušajmo se držati tega tudi v interesu dnevne politike, da bi bil program radia in televizije politično manj obremenjen in bolj vsebinsko obogaten. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod doktor Dimitrij Rupel.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani gospod predsedujoči, spoštovane kolegice in kolegi! Nasprotoval bom predlogu amandmaja, ki je zdaj na dnevnem redu, o katerem predvsem govorimo, namreč tega, ki ga predlaga gospa Skukova.</p>
                  <p>Mislim, da ta predlog oziroma ta amandma poskuša nadaljevati sistem, ki ga imamo zdaj. Da bi realistično in kolikor mogoče trezno govorili o tem sistemu, ki ga imamo sedaj, bi seveda morali poskušati analizirati, kaj se danes na televiziji dogaja. Realistična ocena, ali pa realistična analiza tega kar se danes na televiziji dogaja kaže, da se je v resnici politika - strankarska politika - zelo zelo vgnezdila na televiziji, in da se v resnici novinarji in direktorji in sodelavci radio-televizije bojijo politikov. Predvsem se bojijo tistih politikov, ki so močni. In vi boste lahko ugotovili, če boste primerjali število minut, ki je na razpolago posameznim politikom, v, bi rekel, predvsem politično-informativnih programih, boste ugotovili, katerih politikov se novinarji najbolj bojijo.</p>
                  <p>Bojijo se politikov kot je Marjan Vidmar, kot je Janez Janša, kot je Lojze Peterle in tako naprej. (Vsesplošno negodovanje v dvorani.) Lahko dokažem, na podlagi zelo, bi rekel, površne analize, če bi pa imel čas, bi pa z natančno analizo in tudi s pomočjo radio-televizije lahko dokazali, koga se v resnici ta televizija boji.</p>
                  <p>Ta televizija ima trenutno za predsednika nekoga, ki to televizijo izkoristi za to, da pojasnjuje, zakaj je izstopil iz svoje stranke. Kakšna televizija je ta, ki dopušča svojemu predsedniku, da pojasnjuje zadeve, ki se tičejo njega in njegove stranke. Torej, kaj hočem reči. Hočem reči, da poskusimo, ker se je ta sistem, dosedanji, pokazal kot nemogoč in ker ga zlorabljajo nekateri politiki in morda celo tisti, ki se pokrivajo s skupino poslancev, ki so podpisani pod tem prvim amandmajem, zaradi tega, ker je ta sistem slab, da poskusimo narediti nekakšen drugačen sistem, za katerega nimamo nobenega jamstva, da bo boljši, ampak upanje, da bo boljši. In zaradi tega seveda podpiram predlog Vlade. Mislim, da je predlog, o katerem je govoril gospod Šetinc, o katerem je govoril gospod Peršak, o katerem je govoril gospod Omerza, boljši zaradi tega, ker je drugačen od tistega, ki ga imamo sedaj. Slabši od tega, ki ga imamo zdaj, ne more biti. Mislim, da se vi še spomnite nastopa našega kolega gospoda Janeza Janše ob začetku delovanja prvega demokratičnega parlamenta, kot je rekel, danes so novinarji televizije ali RTV imeli labodji spev. Ne vem, če se tega spominjate. On je takrat zagrozil s tistim, kar se danes uresničuje in jaz bi rad, da se mi odločimo za drugačen sistem, ne za sistem strahu in strahovlade, ampak za sistem, ko bodo novinarji in ko bodo ljudje na RTV svobodni in avtonomni. Sem za to, da naredimo takšno televizijo in takšen svet, ki bo imel svojo avtonomijo, moralno, pa tudi politično, če hočete, pa strokovno itn. In sem zoper to, da politiziramo RTV na tako nizek način, kot smo ga spolitizirali zdaj. Poizkusimo drugače.</p>
                  <p>Mimogrede, samo v eni stvari se ne strinjam s kolego Omerzo. Gospa Petrovčičeva prihaja iz drugačnega sveta kot jaz oz. se ne strinjava, ampak mislim, da ni najslabša na RTV. Mislim, da bi našli mnogo mnogo slabših primerov, mnogo slabših, mnogo hujših primerov, kot je gospa Petrovčičeva, ampak ne bi zdaj šel na imena itn. Želim, da spremenimo slabo stanje in želim, da zagotovimo avtonomno RTV. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Replika, gospa Nada Skuk, potem pa gospod Miroslav Geržina.</p>
               </sp>
               <sp>
                  <speaker>NADA SKUK:</speaker>
                  <p>Hvala lepa. Vse priznanje moram dati bolj izkušenim kolegom, da znajo razpravo o neki stvari speljati čisto na drugo stvar. Samo vendar bi le želela replicirati na nekaj zadev. Seveda ne morem poznati razmer na RTV, ker gospod Rupel je vsak dan na RTV, jaz pač nisem. In kdo se koga boji, verjetno ste tam dobili informacije, jaz tega ne vem in tudi ne želim, da se vsak amandma, kjer sem jaz podpisana, resnično obrne čisto v druge smeri. Zato bi želela opozoriti, da je to skupina poslancev predlagala in bi resnično želela, da o amandmajih razpravljamo, ne pa ob tem naštevamo, kdo je na televiziji in kateri politiki itn. Razmere na televiziji pač bodo sami uredili. Mi sprejemamo zakon, ki bo te osnove postavil, tako da bi prosila, da ostanemo pri razpravi o zakonu o RTV, ne o nastopanju na RTV.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Ima še kdo repliko? Da, gospa Danica Simšič in gospod doktor Jože Pučnik.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa! Razpravljamo o vsebini, razpravljamo o tem, kako zagotoviti čim večjo avtonomijo novinarjev in vsebine na radiu in televiziji. Z vkopavanjem v strankarske okope in plotove, tega ljudem, ki ustvarjajo televizijski in radijski program, zanesljivo ne bomo zagotovili. In ne bomo zagotovili nikakršnega razvoja te hiše, ampak še večje izničenje in če hočete, tudi uničenje ali pa razbitje. Jaz mislim, da je to iz nacionalnega interesa, če hočete, nesprejemljivo. In jaz sem razpravljala o vsebini, če bo treba, bom še. Želim pa kolegom, s katerimi sem vrsto let delala, zagotoviti drugačne razmere, drugačne odnose, med njimi samimi in znotraj hiše in tudi odnose s politiko, če hočete, z vladajočo ali nevladajočo politiko, kot so zdaj. Skratka, zavzemam se za avtonomijo stroke. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima gospod doktor Jože Pučnik.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Kolegu Ruplu bi le rad svetoval, če dovoli. Njegove probleme z njegovimi nekdanjimi prijatelji naj raje zaupa svojemu psihoanalitiku. Naj ne bremeni načelne težave o neodvisnosti te kulturne institucije. Mislim, da bomo tako lažje prišli naprej.</p>
                  <p>Res nimam nobenega razumevanja, spoštovani kolega, da tvoje osebno bolečino tako zelo razgrinjaš tukaj pred nami in pred slovensko javnostjo. To so stvari, ki jih moraš urediti v drugih krogih. Ne prilepi teh problemov na stvari, ki so večje in imajo širše dimenzije kakor ta tvoja specifična bolečina. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Predlagam, da po opravljenem simpoziju o vzgoji ne bi imeli še simpozija o psihoanalizi.</p>
                  <p>Repliko ima gospod dr. Dimitrij Rupel.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Predpostavljam, da bo psihoanalitični napor, ki bi bil potreben za to, da se razloži, kakšne težave imam jaz, mnogo dražji in bo trajal dalj časa, kot pa tisti, ki je potreben za to, da razložijo motive gospoda Pučnika, zakaj se je pojavil na tem odru.</p>
                  <p>On ima problem svojega strankarskega tovariša gospoda Janše in prosim, če kdo tega ni razumel, sem to sedaj tukaj zastonj razložil.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Ali je še replika? Dr. gospod Leo Šešerko, replika. Gospod Poljšak, ali imate repliko?</p>
                  <p>Replika, gospod Marijan Poljšak, prosim. Prosim, če poizkusite tišje govoriti, ker dejansko začne odmevati v mikrofonu.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Imam repliko na gospo Danico Simšič. Ker je govorila o avtonomiji stroke. Sem tudi za to, da je avtonomija stroke. Novinarji ne bi več delali tako kot delajo, da stvari kot politiki, kot sem prej govoril, zamegljujejo. Tako zamegljujejo tudi novinarji verjetno iz strahu ali so pa podkupljeni. Dolžnost novinarja je, da prikaže to in drugo stran, ne da zamegljuje. Prikaže  tako, da ta misli to, drugi ne, to je njegov nasprotnik. Ne smejo se nasprotja zamegljevati. Politika in mati sta prefrigani. Politika ima namene zamegljevati nasprotja. Nekateri se smejejo, kot gospod Bavčar. Dela tudi v tej smeri, da se zamegljujejo nasprotja.</p>
                  <p>Vem, da je rešitev, za mene je reševanje problemov, je reševanje politike in slovenskega naroda v tem, da poudarimo nasprotja, da odkrijemo, kdo je proti komu in zakaj. Zato so novinarji v tej službi.</p>
                  <p>Novinar naj pokaže, ta je problem. Na tej strani je ta, na tej je drugi. Ta ima te argumente, drugi pa tiste. Bitka je bila taka, rezultat je bil pa tak. Jasno pred slovenskimi gledalci in poslušalci, bralci. Samo transparentnost rabimo in avtonomijo. Če je že en novinar malo na eni strani in malo na drugi strani, važno je, da pošteno prikazuje stvari.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima gospa Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Gospod Poljšak, strinjam se, da je dolžnost novinarjev, da poročajo. Poročajo to, kar slišijo, kar vidijo, in kar ugotovijo s svojim raziskovalnim delom.</p>
                  <p>Če smo tisti, ki govorimo nejasni, potem je problem nas tistih, ki smo nejasni. Ne poročila, ki ga slišite o tistem kar ste vi povedali, ali ste mislili, da ste povedali.</p>
                  <p>Še enkrat bom rekla, pustite novinarjem, da delajo samostojno, ne da dobivajo direktive iz take ali drugačne strani. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Glede tiste nejasnosti, gospa, to je neka izmišljotina. Ljudje se dovolj jasno izražajo. To je ravno taka izmišljotina kot je bil primer, ko smo šli v zakon o referendumu.  Še vedno je referendumsko vprašanje nejasno. To je prepoceni nasprotovanje, gospa. S te strani, če je mogoče, če kdo ni jasen, večina je jasna.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Tone Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Pravzaprav imam proceduralno opozorilo, gospod predsedujoči. Približno že pol ure ne govorimo več o sestavi Sveta RTV. Če sedaj ni več razprave na to temo, bi bilo mogoče pametno glasovati.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Zahvaljujem se vam za proceduralno repliko, ki verjetno ni veljala meni. Besedo pa ima gospod Miroslav Geržina, če ni več replik v tej seriji, potem pa še gospod dr. Leo Šešerko. Prosim, izvolite, gospod Geržina. In ko bo razprave konec vam obljubljam, da bomo glasovali.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa, gospod predsedujoči. Spoštovani! Skušal bom povedati nekaj o vsebini, namreč, primerjati oba - amandma in osnovno besedilo 17. člena zakona o RTV. Tisti, ki so govorili, da je treba in da vladni predlog poskuša izločiti politiko. Pet predstavnikov je iz politike, ki jih predlaga Državni zbor. Dalje - kolega Poljšak je govoril o maskah, o transparentnosti, naprej pa se pojavlja netransparentnost. Danes je že bilo slišati, kdo ima svoje predstavnike, dodani so amandmaji, nekdo vlaga svoje predstavnike; vsi se še nismo zbudili, mogoči bi še kakšne predstavnike dali v nedogled. In ta transparentnost skozi tak način zame osebno narašča. In zame je bolj transparentno - se pravi prej nepreglednost - v tem predlogu amandmaja, ko pravi, da Državni zbor predlaga 15 članov izmed uglednih javnih delavcev. Če sem prav razumel predgovornike, so ti ljudje z Univerze, iz Slovenske akademije, itd., ki so našteti in dodani, ugledni javni delavci. Kaj pa so drugega vendar! To se pravi, da ta amandma te ljudi vključuje normalno, tranasparentno. Nekdo je tukaj govoril, da ni delavcev iz RTV. V četrti alinei so trije člani iz RTV, se pravi direktno iz te hiše; se pravi, da so vključeni tudi oni. In ne vem, zakaj bi morali zadevo zamegljevati, ko jo ta amandma, ta nov 17. člen razjasni in so jasni odnosi v politiki, v javnem življenju, itn. tu notri zastopani.</p>
                  <p>In zato sem za amandma k 17. členu, se pravi za spremembo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Leo Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod podpredsednik, spoštovani zbor! Ta razprava tu ni bila izguba časa in tudi v drugih parlamentih teče podobno kot tukaj. Moram reči, da je ta poskus, ki ga je naredila Vlada, da na nek način depolitizira vpliv na televizijo - nočem reči "samo televizijo", ker mislim, da bi bilo to nemogoče in iluzorno; ta je smiseln in povsod po svetu teče v tej smeri, kot je tu predlagano. Dobro je, da ni izrecno samo razmerje, ki je tu v parlamentu, preneseno na organe, ki upravljajo televizijo, ker je televizija kot ključni medij, kot najbolj vpliven, ki se mu ne more nihče odtegniti in izogniti, pač treba oddaljiti od dnevne politike. Zato bom podprl samo tiste amandmaje, ki gredo v tem smislu, in ne tistih, ki hočejo direktno ta vpliv dnevne politike še povečati.</p>
                  <p>Kar zadeva problem posameznih novinarjev, ki so bili tu nekateri omenjeni, mislim, da to ni največji problem. Mislim, da posamezen novinar sploh ni problem. Problem je klima, ki lahko nastane v določeni redakciji ali v vsej televizijski instituciji. Kadar tam popustijo notranji kontrolni mehanizmi, potem je pa hudo! Mislim, da je hudo, če npr. minister Janša najprej nastopi v glavnem Dnevniku kot komentator političnih sprememb v Moskvi, tri, štiri minute pozneje pa kot glavna oseba v nekem obširnem prispevku o dogodkih pri nas, v Sloveniji. Naslednji dan pa, recimo, v Žarišču in tako naprej. V takem primeru, mislim, da je to, recimo, tak izrecno ekscesen dogodek na televiziji. Ampak, v takem primeru to običajno tako ne prinese nekih velikih političnih točk. Kaže pa na to, kako se lahko zgodi, da v instituciji popustijo kontrolni mehanizmi in da se ustvarja neko vzdušje doseči nek učinek, ki pomeni samo neko destabilizacijo te institucije in mislim, da lahko kvečjemu pred volitvami prinese pomembne politične točke, sicer pa ne. Zato mislim, da je dobro, da bi pri pregledu seznama institucij, ki so zastopane in ki bodo gotovo dvignile kulturno raven televizije, mislim upravljanja televizije, ne same televizije, da se zamislimo nekoliko nad logiko teh, ki so tu predstavljene. Jaz tudi nimam nobenih iluzij o tem, da si bodo politične stranke poskušale sedaj preko teh društev in ustanov zagotoviti nadaljnji politični vpliv. V teh društvih bo gotovo večji interes za sodelovanje v njih, za vplivanje na to, kdo bo izbran v njih ampak to gotovo ne bo edini ali pa dominanten, vsaj v večini ne.</p>
                  <p>Moram pa opozoriti na to, da se zamislim nad logiko teh institucij, kot jih je Vlada predlagala. Tu so namreč nekatere nedvomno ključne, kulturne ustanove. So pa tudi nekatere, ki jih ne bi pričakoval, da bodo notri. Recimo, bi pričakoval, da bodo naravo varstvene organizacije notri, ki so seveda politično leve in desne in bi pričakoval pač, da bo od njih prišel predlog, ki bo lahko zastopal neko uravnoteženost teh, tudi politično, če hočete. Ne bi pa recimo pričakoval tukaj Zadružne in kmečke zveze za vsako ceno. Zato, ker je problematično, da je notri, ker je v njunem rangu še kup drugih, ki bi se z enako upravičenostjo tu znašle. Je pa res, da je mogoče vpliv, ki ga ima to področje trenutno v upravljanju televizije tako velik, da se je celo Vladi zdelo, da je treba to sprejeti kot dejstvo in ga tudi z zakonom še ohraniti naprej. Jaz pa mislim, da je to sicer možno, ampak, če je to notri, potem bi morala biti druga sfera ravno tako zastopana. Ali pa, če hočete, če Vlada želi, da se ustvari ravnotežje vplivov v upravljanju televizije, potem bi morala premisliti tudi ta del svojega predloga. Kot rečeno, podprl bom osnovni predlog Vlade, zato ker gre v smeri bolj civiliziranega upravljanja televizije. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Zmago Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Podprl bom predlog Vlade,  kajti ta vladni koncept v veliki meri omejuje vlogo politike na televiziji. V popolni meri jo tako ali tako nobeden predlog ne more, ampak v veliki meri. Kajti, če bi ostalo tako kot je sedaj ali če bi morda sprejeli amandma gospe Skukove, se zelo utemeljeno bojim, da bi tista osebna bolečina gospoda Rupla, ki jo je omenil gospod Pučnik, da bi ta bolečina vedno bolj postajala bolečina slovenskega naroda. Mislim, da ta zadeva, ki jo je predlagala Vlada, 17. člen, je dovolj dodelan in z amandmaji ki jih še imamo, ga bomo prav gotovo še bolj dodelali, da bo še bolj konsistenten. Pravzaprav je pa to šele prvi korak k ureditvi slovenske televizije kot nacionalne hiše. Če pogledamo, da nacionalna televizija z 2 tisoč redno zaposlenimi in okrog 1.500 honorarno zaposlenimi ne spravi skupaj niti 50% nacionalnega programa, že samo to kaže kako, zelo, po domače rečeno, "šlampasto" je vse skupaj urejeno. In tukaj je tista zadeva, ki jo bo treba tudi nekoč urediti. Morda bi morali razmišljati tudi o privatizaciji televizije, da bi bilo 20% državnega, drugo pa privatno. Na ta način bi se izognili tudi tem razpravam o novinarjih, ki podlegajo bolj ali manj določenim politikam in politikom. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Roberto Battelli, mislim, da se je prvi javil, se opravičujem, gospod Kociper.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa. Jaz sem med podpisniki tega amandmaja. Podpisal sem iz nekakšnega obupa, obupa nad možnostjo, da bi se lahko vsaj delno zgodilo to kar gospa Danica Simšič pravi. To se pravi, da bi se le uveljavilo izključno dostojanstvo stroke na televiziji itn.</p>
                  <p>Prepričan sem bil, glede na spor, ki se kuha okoli sestave Sveta RTV, da je ta predlog, ki se je pojavil pred nekaj dnevi, pravzaprav plod nekega dogovora med največjimi strankami, da se nekako prebije konfliktualnost tudi znotraj same koalicije in da se zgodi to, kar naj bi se moralo zgoditi. Se pravi, nova porazdelitev vpliva na RTV glede na sedanjo sestavo parlamenta in sedanjo strukturo političnih sil v Sloveniji.</p>
                  <p>Vendar razprava, ki se je tu odvijala in ki me je spomnila na določene stvari iz moje profesionalne novinarske preteklosti itn., torej ta razprava in to, kar so mnogi kolegi zagovarjali, ne glede na to, da smo se soočili z nekaterimi ne ravno plemenitimi momenti, me je prepričala, da morda to upanje, da strokovnost in odgovornost teh, ki delajo v javnem zavodu in delajo za javnost, torej, da je to še mogoče ohraniti. Zato se bom moral še odločiti, ali bom glasoval proti amandmaju, ki sem ga sicer podpisal ali se bom moral enostavno vzdržati. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Štefan Kociper, za njim še gospod Žarko Pregelj.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Pravzaprav sem vesel, da je gospod Roberto Battelli ostal pri svojem podpisu, bal sem se že, da ga je ta razprava privedla do drugačnih zaključkov. Prav ta razprava, pred temi mikrofoni dokazuje nasprotno, kot so trdili vsi tisti, ki so zagovarjali koncept Vlade. V prvi vrstici so poudarili, da je ta rešitev zelo v redu, potem so rekli, manjka še to pa drugo pa tretje, prepričan sem, da ne manjka samo še to in spoštujem vse dodatne predloge, ne bom jih našteval. Prav zaradi tega, ker manjkajo predstavniki raznih združenj, društev in tako naprej v tem predlogu Vlade, se je rodil ta amandma in podpisniki tega amandmaja predlagamo, da v imenu vseh uglednih javnih delavcev, kot predlagamo, lahko iz vrst vseh vrst društev in združenj, ki so našteta, potem tudi izberemo tukaj v Državnem zboru tiste, ki bodo zastopali interese vseh različnih združenj.</p>
                  <p>Če bi šli dosledno po tej poti, kaj vse manjka, potem morda bi bilo premalo prostora v RTV hiši, da bi lahko svet tam zasedal, verjetno bi moral zasedati potem v tej dvorani. Zato upam, da bo ta amandma vendarle zdaj, po umiritvi, tudi sprejet. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Bistveni problem tega člena je spoštovanje pravnega reda oziroma sistema, ki smo ga z zakoni na področju javnih zavodov že vpeljali.</p>
                  <p>Mi imamo že zakone o javnih zavodih na področju izobraževanja in večinoma se v teh zavodih uporablja načelo, da svet imenuje ustanovitelj zavoda. V tem primeru bo ustanovitelj država. Državo zastopa Državni zbor, zato je edino sprejemljivo, da vse člane imenuje Državni zbor, razen tistih članov, ki jih izvolijo delavci izmed sebe.</p>
                  <p>Če bi se tega načela držali, potem odpade vrsta pomislekov, vrsta polemik. Težko bo zagovarjati, tudi v smislu konsistentnosti z ostalo zakonodajo, da imenujejo čisto samostojno posamezne člane sveta nekatere institucije oziroma drugi javni zavodi, kot so: univerza, akademija in tako naprej. Ustanovitelj ima to pravico in držimo se enotnega koncepta in bomo verjetno lahko posamezne kandidate dokaj pregledno izvolili in jih tudi potem imenovali.</p>
                  <p>Drugo, dilema je, kdo lahko predlaga. Verjetno je tukaj smiselno, da je krog predlagateljev čim širši in tako bi tudi razumel, da so pač tisti, ki so zdaj pod točko štiri v originalnem tekstu imenovani kot tisti, ki imenujejo, naj bodo to predlagatelji v resnici.</p>
                  <p>Najbolj ustreza amandma, ki ga je vložila skupina poslancev s prvopodpisano Nado Skuk, kajti v resnici se ta amandma nekako drži tega enotnega sistema. Predlagam, da ga tudi sprejmemo in ohranimo princip oblikovanja javnih zavodov, tako kot je že uveljavljen in kot že tudi imenovanje in organizacija javnih zavodov poteka. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in zaključujem razpravo. Prehajamo h glasovanju. Najprej bomo glasovali o amandmaju, o katerem je bilo tudi največ razprave, in sicer je to amandma, ki se glasi - pomeni pa spremembo celotnega člena in sprejem tega amandmaja, kot sem že opozoril, pomeni, da o ostalih vloženih amandmajih ne bomo glasovali.</p>
                  <p>Člen se spremeni, tako da se v celoti glasi: "Organ upravljanja Radio-televizije Slovenije je Svet Radio-televizije Slovenije, ki šteje dvajset članov, od katerih:</p>
                  <p>1. Petnajst članov imenuje Državni zbor iz vrst uglednih javnih delavcev.</p>
                  <p>2. Enega predstavnika imenuje italijanska narodna skupnost.</p>
                  <p>3. Enega predstavnika imenuje madžarska narodna skupnost.</p>
                  <p>Za člane ne morejo biti imenovani v Svet Radio-televizija Slovenija člani državnega sveta, poslanci, državni funkcionarji in člani vodstev političnih strank ter osebe, ki so zaposlene v Radio-televiziji Slovenija oziroma so bile zaposlene v Radio-televiziji Slovenija v preteklih treh letih.</p>
                  <p>4. Tri člane izvolijo izmed sebe zaposleni v Radio-televiziji Slovenija v neposrednih volitvah, tako da so zastopani radio, televizija in tehnika.</p>
                  <p>Za člane Sveta Radio-televizije Slovenija na ta način ne morejo biti izvoljeni tisti, ki jih imenuje Svet Radio-televizije Slovenija.</p>
                  <p>Mandat članov Sveta Radio-televizije Slovenija traja štiri leta."</p>
                  <p>Amandma je vložila skupina poslank in poslancev, s prvopodpisano gospo Nado Skuk. Vlada amandmaju nasprotuje.  Dajem ta amandma na glasovanje. Ugotovimo sklepčnost! (68 prisotnih.)</p>
                  <p>Kdo je za? (39 poslancev.) Je kdo proti? (31 poslancev.)</p>
                  <p>Ugotavljam, da je ta amandma sprejet.</p>
                  <p>S tem je glasovanje o vseh ostalih amandmajih nepotrebno. Sprejeli smo celotno novo besedilo 17. člena in prehajamo k 18. členu. Smo na strani dvanajst pregleda.</p>
                  <p>K 18. členu so vloženi štirje amandmaji.</p>
                  <p>1. V peti alinei se na mesto dela stavka "ter letne programske zasnove nacionalnih programov" piše: "letne programske načrte nacionalnih programov." Predlagatelj je gospod dr. Jože Pučnik, odbor in Vlada ne podpirata.</p>
                  <p>2. Peta alinea se spremeni, tako da se glasi: "Določa programske standarde in programske zasnove v skladu z zakonom in mednarodnimi akti ter letne programske sheme s finančnim načrtom". Predlagatelj je skupina poslancev s prvopodpisanim gospodom Vitodragom Puklom. Odbor in Vlada podpirata.</p>
                  <p>3. V 18. členu se doda nova šesta alinea, besedilo katere se glasi: "Odloča o ukrepih zoper odgovorne urednike, ki so dopustili ali spregledali kršitve določb 7. člena tega zakona". Predlagatelj je skupina poslancev s prvopodpisanim gospodom Tonetom Peršakom. Odbor in Vlada ne podpirata.</p>
                  <p>4. Doda se novi odstavek, ki se glasi: "K višini naročnine ter olajšavam in drugim posebnim pogojem za plačevanje naročnine daje soglasje Vlada Republike Slovenije". Predlagateljica je gospa Irena Oman, Odbor in Vlada ne podpirata.  </p>
                  <p>Dajem te amandmaje in člen v celoti v obravnavo. Želi kdo besedo? Ugotavljam, da nihče in zaključujem razpravo ter prehajam h glasovanju.</p>
                  <p>Najprej bomo glasovali o amandmaju pod točko 1. Ugotovimo sklepčnost! (48 prisotnih.)</p>
                  <p>Kdo je za? (20 poslancev.) Je kdo proti? (22 poslancev.)</p>
                  <p>Ugotavljam, da ta amandma ni sprejet.</p>
                  <p>Na glasovanje dajem zdaj amandma pod točko 2. Ugotovimo sklepčnost! (49 prisotnih.)</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da smo ta amandma sprejeli.</p>
                  <p>Naslednji amandma na 13. strani je amandma pod točko 3, ki ga dajem na glasovanje. Ugotovimo sklepčnost! (48 prisotnih.)</p>
                  <p>Kdo je za? (9 poslancev.) Je kdo proti? (22 poslancev.)</p>
                  <p>Ugotavljam, da amandma ni sprejet.</p>
                  <p>Naslednji amandma pod točko 4. Dajem amandma na glasovanje.</p>
                  <p>Gospod Žarko Pregelj bo obrazložil svoj glas.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Podprl bom ta amandma, ker menim, da gre le za dokajšna finančna sredstva in je prav, da daje Vlada soglasje. Poleg tega, v kolikor me spomin ne vara, se je včasih naročnina celo štela med tista sredstva, ki so nekako določala življenjske stroške in hkrati tudi vplivala po svoje na inflacijo. Menim, da bi bilo prav, da bi Vlada dajala tukaj soglasje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Glasujemo torej o amandmaju pod točko 4. Ugotovimo sklepčnost! (52 prisotnih.)</p>
                  <p>Kdo je za? (27 poslancev.) Je kdo proti? (13 poslancev.)</p>
                  <p>Ugotavljam, da je ta amandma sprejet.</p>
                  <p>Zdaj dajem na glasovanje 18. člen v celoti. Ugotovimo sklepčnost! (51 prisotnih.)</p>
                  <p>Kdo je za? (44 poslancev.) Je kdo proti? (1 poslanec.)</p>
                  <p>Ugotavljam, da smo ta člen v celoti sprejeli.</p>
                  <p>Smo pri 20. členu, kjer imamo dva amandmaja.</p>
                  <p>1. K prvemu odstavku se doda nov stavek, ki se glasi: "K imenovanju generalnega direktorja RTV daje soglasje Državni zbor". Predlagateljica je gospa Irena Oman, odbor in Vlada ne podpirata.</p>
                  <p>2. Četrti odstavek se spremeni, tako da se glasi: "Direktorja narodnostnega programa imenuje svet RTV Slovenija na podlagi javnega razpisa na predlog programskega sveta in po poprejšnjem mnenju generalnega direktorja." Predlagatelj je skupina poslancev s prvopodpisanim gospodom Vitodragom Puklom. Odbor in Vlada podpirata. Dajem ta člen z amandmajema skupaj v razpravo. Želi kdo besedo? Ugotavljam, da nihče. Zaključujem razpravo in prehajam h glasovanju.</p>
                  <p>Glasujemo najprej o amandmaju pod točko 1. Gospod Žarko Pregelj bo obrazložil svoj glas.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Podpiram ta amandma, da Državni zbor daje soglasje k imenovanju direktorja sveta RTV. To je bila do zdaj ustaljena praksa in menim, da je bila primerna. Gre le za zelo pomembno funkcijo, gre za javni zavod, ki ima nacionalni pomen in pri podobnih zadevah je v navadi, da Državni zbor da svoj "žegen", pa menim, da naj bi ga tudi v naprej. Hvala.</p>
               </sp>   
               <sp>   
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Glasujemo torej o amandmaju pod točko 1. Ugotovimo sklepčnost! (54 prisotnih.)</p>
                  <p>Kdo je za? (29 poslancev.) Je kdo proti? (18 poslancev.)</p>
                  <p>Ugotavljam, da je ta amandma sprejet.</p>
                  <p>Sedaj glasujemo še o amandmaju pod točko 2. Ugotovimo sklepčnost! (52 prisotnih.)</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da je ta amandma sprejet.</p>
                  <p>Sedaj bomo glasovali o 20. členu v celoti. Ugotovimo sklepčnost! (48 prisotnih.)</p>
                  <p>Kdo je za? (45 poslancev.) Je kdo proti? (3 poslanci.)</p>
                  <p>Ugotavljam, da smo 20. člen v celoti sprejeli.</p>
                  <p>K 22. členu imamo šest amandmajev, in sicer: prvi odstavek se spremeni, tako da se glasi: "Program ima programski svet, ki ga imenuje Svet RTV Slovenija. Programski svet opravlja naloge, določene z zakonom". Predlagatelj je gospod dr. Jože Pučnik. Odbor in Vlada ne podpirata.</p>
                  <p>Na naslednji 14 strani pod točko 2: v drugem odstavku se namesto besed iz prejšnjega odstavka napiše "za narodnostni program". Predlagatelj gospod dr.Jože Pučnik. Amandmaja odbor in Vlada ne podpirata.</p>
                  <p>3.: v drugi vrstici in tretji vrstici drugega odstavka se besedi "dve tretjini" nadomestita s "polovico".</p>
                  <p>Predlagateljica je gospa Irena Oman. Odbor in Vlada ne podpirata.</p>
                  <p>4.: tretji odstavek se spremeni, tako da se glasi: "Programski svet daje soglasje k imenovanju odgovornega urednika narodnostnega programa ter k obsegu in programski zasnovi tega programa". Predlagatelj je skupina poslancev s prvopodpisanim gospodom Vitodragom Puklom. Odbor in Vlada podpirata.</p>
                  <p>5.: v tretjem odstavku se za besedama "programski svet" doda beseda iz prejšnjega odstavka. Predlagatelj je gospod dr. Jože Pučnik. Odbor in Vlada ne podpirata.</p>
                  <p>6.: Doda se nov šesti odstavek, ki se glasi: "Število in sestava programskih svetov ter postopek, imenovanje in razrešitve članov programski svetov določa v skladu z zakonom statut RTV Slovenija". Predlagatelj je gospod dr. Jože Pučnik. Odbor in Vlada ne podpirata.</p>
                  <p>Odpiram razpravo o tem členu in o vloženih amandmajih. Kdo želi besedo? Gospod dr. Jože Pučnik, prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Samo nekaj pripomb k predlogu, da se programskim svetom da večji poudarek.</p>
                  <p>Gre za to, da programski sveti ne bi bili samo za narodnostne programe, temveč naj vsak program naj sploh ta problem programa rešuje programski svet. Svet RTV ne more posegati. To je pač organ, ki je pristojen za širše politične, organizatorične in druge probleme, za financiranje in tako naprej. Reševanje posameznih programskih težišč je pa v večji meri strokovno vprašanje in je dobro, da se v teh programskih svetih tudi zbirajo strokovnjaki, ki bodo vsak s svojega področja, glede na usmerjenost programa, tukaj pomagali uredniku in pomagali tudi oblikovanju celotnega programa. Zato se mi zdi pomembno, da bi pravzaprav že v prvem odstavku uvedli programski svet kot generalno kategorijo, kot kategorijo, ki jo pač ima vsak program in bi iz tega ustrezno, kakor je v nadaljnjih amandmajih razloženo, tudi izvedli bolj redakcijske korekture, v kolikor bi bil sprejet seveda prvi amandma. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Prosim, gospod Janez Podobnik, izvolite.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani, hvala za besedo. Če se spomnim razprave v prvem branju, smo se takrat pogovarjali in je Državni zbor izglasoval odločitev, da naj predlagatelj za drugo branje ne vključi več programskih svetov, razen programskih svetov za narodnosti - narodnostne programe.</p>
                  <p>Meni je bilo takrat to nelogično in še sedaj mi ni jasno, kateri argumenti so prevladali, da smo se tako odločili. Zato bi podprl amandma, ki ga je vložil gospod dr. Pučnik, ki govori, da ima program programski svet, ki ga imenuje Svet RTV Slovenija. Programski svet opravlja naloge določene z zakonom. Rad bi povedal, da je sedaj zelo aktualna carigrajska oziroma bruseljska deklaracija, ki veliko govori o položaju javnosti oziroma o položaju porabnikov radia in televizije in predlaga državi oziroma zakonodajalcem, da v zakone vgradijo možnosti, da bodo lahko poslušalci oziroma gledalci imeli možnost sodelovanja tudi pri kreiranju programa. Mislim, da je bila rešitev, ki se je nekako po dveh letih delovanja Sveta RTV uresničila s tem, ko so se oblikovali programski sveti za radijski program, televizijski, potem tudi za narodnosti, je še poseben programski svet za stike s tujino. Te izkušnje so pozitivne in ocenjujem, da bodo ti argumenti prevladali in da bomo danes sprejeli amandma, da se ponovno da možnost, da imamo tudi programske svete. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne. Zaključujem razpravo in prehajamo h glasovanju.</p>
                  <p>Glasovali bomo najprej o  amandmaju pod točko 1. Ugotovimo sklepčnost! (46 prisotnih.)</p>
                  <p>Kdo je za? (18 poslancev.) Je kdo proti? (25 poslancev.)</p>
                  <p>Ugotavljam, da amandma ni sprejet.</p>
                  <p>Sedaj bomo glasovali o amandmaju na naslednji 14. strani pod točko 2. Ugotovimo sklepčnost! (46 prisotnih.)</p>
                  <p>Kdo je za? (15 poslancev.) Je kdo proti? (25 poslancev.)</p>
                  <p>Ugotavljam, da amandma ni sprejet.</p>
                  <p>Prehajam na glasovanje o naslednjem amandmaju pod točko 3. Ugotovimo sklepčnost! (44 prisotnih.)</p>
                  <p>Če bomo na ta način nadaljevali, ne bomo te točke končali do druge ure. Prosil bi za pozornost do konca. Vem, da so sedaj nekateri amandmaji, ki se vam ne zdijo tako pomembni kot prej, vendar brez tega ne moremo točke zaključiti.</p>
                  <p>Prosim, da ponovno ugotovimo sklepčnost za glasovanje o točki 3. Vsi prisotni sodelujte vsaj pri ugotavljanju sklepčnosti. Ugotovimo sklepčnost! (40 prisotnih.)</p>
                  <p>Prosil bi, če želi kdo preprečiti nadaljnje delo Državnega zbora, da to javno pove, ker nima nobenega smisla, da vsi drugi sedimo tukaj in čakamo, da se bo kdo usmilil in pritisnil na gumb. V dvorani nas je za sklepčnost dovolj in preveč. Ugotovimo sklepčnost! (53 prisotnih.)</p>
                  <p>Kdo je za? (13 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo na glasovanje o amandmaju pod točko 4. Ugotovimo sklepčnost! (52 prisotnih.)</p>
                  <p>Kdo je za? (51 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Glasovali bomo še o amandmaju, ki ga imate pod točko 5. Ugotovimo sklepčnost! (49 prisotnih.)</p>
                  <p>Kdo je za? (16 poslancev.) Je kdo proti? (29 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo k glasovanju o amandmaju pod točko 6.</p>
                  <p>Svoj glas bo obrazložil gospod Janez Podobnik, izvolite.</p>
               </sp>
               <sp>
                  <speaker>JANEZ PODOBNIK:</speaker>
                  <p>Hvala za besedo! Podprl bom ta amandma. Sprašujem, število in sestavo programskih svetov ter postopek imenovanja in razrešitve članov programskih svetov določa, v skladu z zakonom, statut RTV Slovenija. Če sem pravilno razumel, smo prej izglasovali, da ni programskih svetov, razen za narodnostne programe.</p>
                  <p>Podprl bi amandma, potem bo nekoliko neusklajeno. Prepričan sem, da se premalo zavedamo pomena programskih svetov. Ni mi jasen argument, zakaj ne podprete, da bi imeli programske svete za radijske programe, televizijske programe, pa morda še kakšne druge. V razpravi ni nihče nasprotoval, niste pa podrli amandmaja, ki je bil. Ta amandma bom jaz podprl, mislim, da bi bila možnost, da pripravimo rešitev, kjer točno opredelimo programske svete, kateri so. Sedaj je potem samo eden v igri, za narodnostne programe, če sem pravilno razumel.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>V tej točki, ko gre za obrazložitev glasu, lahko samo ugotovim, da je seveda res v neskladju, ker nismo sprejeli točke 1.</p>
                  <p>Prosim, svoj glas bo obrazložil gospod dr. Franc Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Podprl bom ta amandma. Glasoval bom zanj, eventualno neskladje je mogoče popraviti v tretji obravnavi, ampak mislim, da niti ne bo kakšnega neskladja, saj ne more biti v nasprotju z zakonom, če se v statutu RTV Slovenija uredi število in sestav programskih svetov ter postopek za imenovanje in razrešitve članov.</p>
                  <p>Apeliral bi predvsem na tiste poslanke in poslance, ki ste se hkrati prej zavzemali za to, da civilna družba vstopa v upravljanje RTV, da bi glasovali za ta amandma, ker ravno skozi programske svete je to najbolj primerno. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Ugotavljam, da ne in dajem ta amandma pod točko 6 na glasovanje. Ugotovimo sklepčnost! (53 prisotnih.)</p>
                  <p>Kdo je za? (20 poslancev.) Je kdo proti? (30 poslancev.)</p>
                  <p>Ugotavljam, da ta amandma ni sprejet.</p>
                  <p>Dajem na glasovanje 22. člen v celoti. Ugotovimo sklepčnost! (53 prisotnih.)</p>
                  <p>Kdo je za? (39 poslancev.) Je kdo proti? (4 poslanci.)</p>
                  <p>Ugotavljam, da smo ta člen sprejeli.</p>
                  <p>K 24. členu, pravzaprav za njim je amandma na strani 14., ki predlaga, da se doda nov 24a. člen, ki se glasi: "RTV Slovenija ima odbor za sodelovanje s televizijskimi in radijskimi potrošniki, gledalci in poslušalci, ki ima sedam članov. Odbor za sodelovanje s televizijskimi in radijskimi potrošniki imenuje tri člane Sveta RTV Slovenije, štiri člane reprezentativni zastopniki organizacij potrošnikov Slovenije". Predlagateljica gospa Irena Oman, odbor in Vlada ta amandma podpirata. Želi kdo o tem amandmaju razpravljati? Ugotavljam, da ne in ga dajem na glasovanje. Ugotovimo sklepčnost! (51 prisotnih.)</p>
                  <p>Kdo je za? (32 poslancev.) Je kdo proti? (4 poslanci.)</p>
                  <p>Ugotavljam, da smo sprejeli novi 24a. člen.</p>
                  <p>V skladu z običajno proceduro dajem na glasovanje še 24. člen. Ugotovimo sklepčnost! (49 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da smo 24. člen sprejeli.</p>
                  <p>Smo na 15. strani, 25. člen. Pod točko 1: doda se nov prvi odstavek, ki se glasi: "Javni zavod opravlja svojo dejavnosti po radijskih in televizijskih postajah kot organizirana enota iz posameznih področij. OE Radio Slovenija, OE Radio Maribor, OE Radio Koper Capodistria, OE TV Slovenija, OE TV Koper Capodistria in OE TV Maribor". Sedanji prvi odstavek postane drugi odstavek. Predlagateljica gospa Irena Oman, odbor in Vlada ne podpirata.</p>
                  <p>Pod št. 2: v prvi vrstici prvega odstavka se za besedo "zlasti" vstavi besedo "podrobnejša". Predlagateljica gospa Irena Oman, odbor in Vlada ne podpirata. Dajem ta člen in vložena amandmaja v razpravo. Želi kdo besedo? Ugotavljam, da ne, prehajamo h glasovanju.</p>
                  <p>Glasujemo najprej o amandmaju pod točko 1. Ugotovimo sklepčnost! (50 prisotnih.)</p>
                  <p>Kdo je za? (8 poslancev.) Je kdo proti? (26 poslancev.)</p>
                  <p>Ugotavljam, da amandma ni sprejet.</p>
                  <p>Zdaj bomo glasovali o amandmaju, ki je na strani 15. pod točko 2. Ugotovimo sklepčnost! (47 prisotnih.)</p>
                  <p>Kdo je za? (12 poslancev.) Je kdo proti? (23 poslancev.)</p>
                  <p>Ugotavljam, da tega amandmaja nismo sprejeli.</p>
                  <p>Zdaj bomo glasovali o 25. členu v celoti. Ugotovimo sklepčnost! (46 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo 25. člen sprejeli.</p>
                  <p>O 26. členu smo že glasovali.</p>
                  <p>Zdaj prehajamo k naslednjemu amandmaju, ki pokriva sicer tudi 26. člen, seveda ga je zdaj, ker se nanaša tudi na 27. razumeti, da se nanaša še na 27. člen. Glede na to, da smo 26. črtali, mislim, da tudi o tem lahko glasujemo, ker ni v nasprotju s prejšnjimi glasovanji. To je amandma, ki se glasi: "26. in 27. člen zakona se v celoti črta". Predlagatelj je gospod dr. Jože Pučnik. Odbor in Vlada ne podpirata. Želi kdo razpravljati o tem amandmaju in o členu v celoti? Gospod dr. Jože Pučnik, prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! Prvi od omenjenih členov je tako in tako brezpredmeten, ker smo črtali 15. in 16. člen. Kar pa zadeva naslednje sankcije, ki so tukaj, bi jih verjetno v drugih zakonih lažje uzakonili. Nimam pa predloga, v katerih. Torej, vsaj 1. člen je brezpredmeten; mislim, prva sankcija, o kateri je tam govor, je brezpredmetna.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati? Ugotavljam, da ne in dajem amandma na glasovanje. Ugotovimo sklepčnost! (54 prisotnih.)</p>
                  <p>Kdo je za? (23 poslancev.) Je kdo proti? (16 poslancev.)</p>
                  <p>Ugotavljam, da smo ta amandma sprejeli in s tem črtali 27. člen zakona v celoti.</p>
                  <p>Prehajam k amandmajem k 28. členu. Najprej bomo glasovali o amandmaju pod točko 2, in sicer, da se 28. člen v celoti črta. Vložil ga je dr. Jože Pučnik. Odbor in Vlada ga ne podpirata.</p>
                  <p>In če ta ne bo sprejet, bomo glasovali o amandmaju, ki ga imate pod točko 1, in sicer, da se v 28. členu v prvem odstavku številka "200.000" poveča, tako da se glasi "en milijon". Predlagatelj je skupina poslancev s prvopodpisanim gospodom Tonetom Peršakom. Odbor in Vlada ga podpirata.</p>
                  <p>Želi kdo besedo? Ugotavljam, da nihče in dajem na glasovanje najprej amandma pod točko 2, to je, da se člen črta. Ugotovimo sklepčnost! (52 prisotnih.)</p>
                  <p>Kdo je za? (8 poslancev.) Je kdo proti? (29 poslancev.)</p>
                  <p>Ugotavljam, da amandmaja nismo sprejeli.</p>
                  <p>Sedaj bomo glasovali o amandmaju, ki ga imate pod redno točko 1. Ugotovimo sklepčnost! (53 prisotnih.)</p>
                  <p>Kdo je za? (37 poslancev.) Je kdo proti? (2 poslanca.)</p>
                  <p>Ugotavljam, da smo ta amandma sprejeli.</p>
                  <p>In sedaj dajem na glasovanje 28. člen v celoti. Ugotovimo sklepčnost! (53 prisotnih.)</p>
                  <p>Kdo je za? (49 poslancev.) Je kdo proti? (1 poslanec.)</p>
                  <p>Ugotavljam, da smo 28. člen v celoti sprejeli.</p>
                  <p>Prehajam k 30. členu, h kateremu sta vložena dva amandmaja, vložen pa je tudi dodatni amandma za nov 30.a člen. Najprej bomo torej glasovali o amandmajih k 30. členu.</p>
                  <p>Amandma pod točko 1: spremeni se prvi odstavek, tako da se glasi: "Prvo sejo Sveta RTV Slovenija skliče generalni direktor RTV Slovenija, ali oseba, ki ga nadomešča, najkasneje v 15 dneh po tem, ko na podlagi obvestil o imenovanju ugotovi, da so bili imenovani vsi člani Sveta RTV Slovenija." Predlagatelj je gospod dr. Jože Pučnik. Odbor in Vlada ga ne podpirata.</p>
                  <p>In amandma pod točko 2: na koncu prvega odstavka se nadomesti beseda "večina" z besedami "dve tretjini". Predlagatelj je skupina poslancev s prvopodpisanim gospodom Vitodragom Puklom. Odbor in Vlada amandma podpirata.</p>
                  <p>Vložen pa je tudi amandma za nov 30.a člen, ki se glasi - dobili ste ga na posebnem listu: doda se nov 30.a člen, ki se glasi: "Italijanska programa Radia in TV Koper-Capodistria se konstituirata kot posebna organizacijska enota RTV Slovenija v 60-tih dneh od uveljavitve tega zakona. Za uresničevanje narodnostnega programa iz tretje alinee drugega odstavka 3. člena se organizacijski enoti iz prvega odstavka tega člena zagotovijo posebni radijski in televizijski kanali, ki so trenutno v uporabi italijanskih programov Radia in TV Koper-Capodistria. Za uresničevanje pogojev iz prvega odstavka 6. člena se tej OE (organizacijski enoti) zagotovijo sredstva v višini 7% neto letne naročnine." Amandma je vložila skupina poslancev s prvopodpisanim gospodom Robertom Battellijem.</p>
                  <p>Te amandmaje in 30. člen dajem v razpravo. Želi kdo besedo?</p>
                  <p>Ugotavljam, da ne. Razpravo zaključujem in prehajamo h glasovanju.</p>
                  <p>Najprej bomo glasovali o amandmaju pod točko 1. Ugotovimo sklepčnost! (51 prisotnih.)</p>
                  <p>Kdo je za? (9 poslancev.) Je kdo proti? (32 poslancev.)</p>
                  <p>Ugotavljam, da ta amandma ni bil sprejet.</p>
                  <p>Prehajam h glasovanju o amandmaju pod vrstno številko 2. Ugotovimo sklepčnost! (53 prisotnih.)</p>
                  <p>Kdo je za? (42 poslancev.) Je kdo proti? (3 poslanci.)</p>
                  <p>Ugotavljam, da smo ta amandma sprejeli.</p>
                  <p>Gospod Roberto Battelli bo obrazložil svoj glas pri glasovanju o amandmaju o novem 30.a členu. Prosim.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa gospod predsedujoči, spoštovane kolegice in kolegi! V obrazložitvi k temu amandmaju piše, da ta vsebina ohranja položaj in vlogo italijanskih programov RTV Koper, in to predvsem zato, ker Radio in TV Koper v njunem, da ga imenujem tako v italijanskem delu, veljata od nekdaj prvič kot manjšinski postaji in drugič kot postaji, katerih signal je viden v Italiji. Preprosto, prvo gre z drugim. Brez uveljavitve ene vloge tudi druga ni mogoča. O tem se že nekaj govoril, ko sem postavljal zadnjič poslansko vprašanje v zvezi z možnostjo, da bi se ugasnil signal Radia Koper v Italiji.</p>
                  <p>Od prisotnosti teh signalov je odvisen, se pravi določen komercialni učinek, poleg mnogih drugih, ki omogoča enostavno zaposlovanje in funkcioniranje teh postaj in seveda, vsi podatki kažejo in so preverljivi v RTV. Vsi podatki kažejo, da je bil vložek iz naročnine v te programe vseskozi, vsaj vključno z letom 1992, vedno pokrit s temi prihodki. Ne samo to, ampak v desetletjih obstoja teh programov na ta način je bil dosežen tako visok finančni učinek, da je s temi sredstvi na podlagi obstoja teh programov in seveda obstoja italijanske narodne skupnosti tu, pravzaprav izgrajen in dograjen in postavljen na noge dobršen del RTV sistema v Republiki Sloveniji.</p>
                  <p>To se je zgodilo zaradi tega, ker so to bile manjšinske postaje z vidnostjo v Italiji. Tako pojmovanje, dejansko prisotno, ni bilo skoraj nikoli formalizirano v dokumentih RTV oziroma države Slovenije v notranji ureditvi. Ampak, tako pojmovanje je prisotno in je bilo uveljavljeno s strani RTV Slovenija in Slovenije v dokumentih, ki urejajo prisotnost teh signalov v Italiji, vključno z italijansko zakonodajo. Tako, da na zunaj je bilo to prikazano kot nekaj manjšinskega, navznoter pa ne.</p>
                  <p>Tega prejšnja ureditev ni naredila, sedanja demokratična pa očitno tudi nima ne vem kakšne ambicije v tej smeri. Tako se na primer določenim ekspertom za radiodifuzijo v Svetu Evrope najprej razlaga, da so to manjšinski programi s takim in takim obsegom in z namenom seveda, da se sproži pri njih reakcija, da je to pretirano. Po drugi strani se pa ta manjšinskost glede na zahteve in italijanske narodne skupnosti in samih kolektivov v isti sapi negira z istim razlogom, se pravi, omejevanja in onemogočanja te vloge in vsebine. Tako tudi v tem zakonu ni bil sprejet naš amandma in amandma narodne skupnosti, da se obseg teh programov ne omeji tako zelo restriktivno, kot je sedaj zapisano.</p>
                  <p>Ne vem sedaj, čigav interes je, da ostane toliko ljudi in pripadnikov narodne skupnosti, ampak ne samo pripadnikov narodnih skupnosti, ampak ostalih delavcev, ta trenutek na Radiu in televiziji Koper brez dela. Ker preprosto ne bo nikoli, če se ne zagotovijo določeni pogoji in predvsem s prisotnostjo signalov v Italiji, ne bodo nikoli zadostna sredstva, da se ta delovna mesta obdržijo.</p>
                  <p>Če naj se omejim samo na italijansko narodno skupnost, naj povem, da italijanska narodna skupnost v Republiki Sloveniji ta trenutek nima nobene inštitucije. Da je možnost za naše ljudi, da po končani šoli gredo delat na Radio in televizijo Koper bistvenega pomena sploh za obstoj narodne skupnosti v Sloveniji.</p>
                  <p>S tem amandmajem, se pravi, se zaokroži in končno postavi na neko jasno izhodišče status italijanskih programov Radia in TV Koper, se ohranijo možnosti kot izhodiščna točka zato, da se ta delovna mesta ohranijo, vse drugo je pa tako in tako po tem zakonu seveda stvar Sveta RTV in programskega sveta za narodnostne programe.</p>
                  <p>Kar pa zadeva ta delež naročnine 7%. To je lahko velika ali pa majhna vsota, odvisno, kako se na to stvar gleda. Kakorkoli že, teh 7% naročnine je preprosto to, kar se iz naročnine daje za te programe sedaj. Ta procent je znižan za 2% po dogovoru, ki je bil dosežen med programskim svetom za italijanske televizijske programe in Svetom RTV po končanju stavke, ki se je vsi spominjamo. To se pravi, da to samo fotografira stanje, o katerem obstaja soglasje med vsemi subjekti. Poleg tega bi vas rad spomnil, da je ta parlament sprejel stališča in sklepe ob prvi obravnavi zakona, v katerih jasno piše, da se obseg narodnostnih programov relativno ne sme krčiti. Relativno pomeni, da se lahko krčijo samo v primeru, da ne bi bilo sredstev za vse druge programe javnega sistema RTV v Sloveniji. Teh 7% pomeni samo realizacijo sklepa tega parlamenta.</p>
                  <p>Zagotovim vam da teh 7% predstavlja približno 3 milijarde lir. Kolegom, ki se s tem tako radi ukvarjajo, lahko povem, da italijanski zakon o RTV predvideva, točno predpisuje 12 ur obsega radijskih programov, slovenskih, na Radiu 3 - torej Furlanije Julijske krajine in tam je točno predvideno, da se financira 12 ur programa. Medtem ko regionalni program v italijanščini v Furlaniji Julijski krajini pa obsega tri ure programa na dan. Ta vsota znaša 8 milijard lir na leto.</p>
                  <p>V fazi realizacije je projekt televizijskih programov za slovensko narodno skupnost v Italiji. V sedanjem obsegu 4 ure na teden, to znaša po neki zelo restriktivni kalkulaciji 4 milijarde lir na leto. Teh 7% naročnine je pa nekaj več kot 3 milijarde lir na leto z možnostjo, da se vse to povrne v RTV hišo, s prisotnostjo signalov v Italiji.</p>
                  <p>Na podlagi vsega tega bom glasoval za ta amandma. Opozoril bi vas, da je to zadnja možnost, da Radio in TV Koper - Capodistria v njunem italijanskem delu rešimo na način, ki bo vsaj ohranil minimalno dostojanstvo teh ustanov, od katerih smo vsi v vseh teh letih dosti imeli. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil Zmago Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Kot prvo bi najprej poprosil gospoda kolega Battelija, da naj drugič navaja...</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Opozoril bi vas gospod Zmago Jelinčič, da je to obrazložitev glasu in ne polemika. Tako, da če boste v tem tonu nadaljevali, vam ne morem dati besede.</p>
                  <p>Razprava je bila zaključena, prosim da obrazložite svoj glas, ne glede na to, kaj so drugi govorili.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Gospod Battelli je imel pravico polemizirati.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospod Zmago Jelinčič. Vam jemljem besedo, gospod Battelli ni polemiziral.</p>
                  <p>Prosim vas, da lahko kolikor široko, ampak da ne polemizirate pod obrazložitvijo glasu. To situacijo smo imeli že večkrat in zaradi tega moram pri tem vztrajati, ker me sicer vedno poslanci opozorijo, da ne upoštevam poslovnika.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Smem obrazložiti svoj glas ali ne?</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Zagotovo lahko obrazložite svoj glas, k temu sem vas že pozval.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa gospod predsedujoči! Zato, da ne bo dilem bom najprej povedal, da bom glasoval proti temu amandmaju. Konec koncev govori se o 7% naročnine, ki naj bi šla v to zadevo. Sedaj me pa zanima, zakaj bom glasoval proti temu? Ker ne želim, da bi se naročnina pobirala v italijanskih lirah kot smo slišali. Naročnina se pobira v slovenskih tolarjih. To me napelje na misel, da bodo te lire šle verjetno čez mejo.</p>
                  <p>Kar se tiče delovnih mest, ki jih imajo v TV Koper. Večina zaposlenih, ki imajo tam delovna mesta, ima dvojno ali celo trojno državljanstvo. Poleg italijanskega in slovenskega še hrvaško. O večini govorim. Govori se o tem, da bi morala biti to posebna organizacijska enota RTV Slovenije in bi vprašal, kakšno organizacijsko televizijsko enoto pa imajo Slovenci v Italiji. Pri tako velikem narodu Slovenci nimajo niti sekunde slovenskega televizijskega programa v Italiji. Vidnosti v Italiji pa tako in tako ni več, menda, kar je Ponteco ugasnil svoje aparature in kar je ugasnil, celo slišnosti ni več, ko je ugasnil še svoje radijske aparature. Za koga bo potem ta denar? Mislim, da tega amandmaja nikakor ne smemo sprejeti, saj če je to slovenski parlament, pa če govorimo o slovenski televiziji. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Gospa Jadranka Šturm-Kocjan, prosim.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala lepa. Podprla bom ta amandma. Mislim, da je kolega Roberto Battelli dovolj natančno in objektivno pojasnil, v čem je bistvo tega amandmaja.. (Vmes PODPREDSEDNIK DR. LEV KREFT: Jaz bi prav tako vas prosil, da ne navajate prejšnjih govorcev in se ne naslavljate direktno na njihova izvajanja.</p>
                  <p>Namen te točke in tega dela poslovnika je obrazložitev lastnega glasu in ne navajanje tega, kar so govorili drugi. Lepo prosim.)</p>
                  <p>Ja, hvala. Torej glasovala bom za amandma, ker menim, da jim tako napisan amandma, pripadnikom italijanske narodnostne skupnosti, omogoča izvajanje subjektivitete na področju informiranja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo? Besedo ima gospod Žarko Pregelj, prosim, ki bo seveda obrazložil svoj glas.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Podprl bom ta amandma, saj sem med podpisniki. Pred časom, ob predhodnih razpravah v zvezi s tem zakonom in v zvezi s problematiko, predvsem koprskega radia in koprske televizije, sem predlagal, da se zaradi nadaljnjih dobrih odnosov ta dva programa, italijanski in slovenski, na nek način ločita. Tu ne gre za tehnično ločitev tehnike, ampak gre zgolj za programsko, se pravi, da je vsebinski del ločen v tem smislu, da je narodnostni program samostojen, kar je tudi v skladu s prakso, ki jo uveljavlja Evropska skupnost na podobnih področjih, ki so pač narodnostno mešana.</p>
                  <p>Tak primer sem si pred leti ogledal v Bolcanu na južnem Tirolskem in tam so mi zagotovili, da šele, ko so tako obliko sprejeli, so njihovi medsebojni odnosi postali korektni in partnerski in hkrati tudi niso bili prisiljeni v nepotrebne spore, ki so se potem lahko celo obarvali nacionalno.</p>
                  <p>Zato menim, da je tak amandma sprejemljiv, v kolikor pa se še posamezne nejasnosti glede procenta in tako naprej, menim, da imamo v tretji obravnavi možnost tudi to urediti in takrat bo lahko tudi Vlada dala meritorno mnenje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Da, gospod Tone Partljič bo obrazložil svoj glas.</p>
               </sp>
               <sp>
                  <speaker>TONE PARTLJIČ:</speaker>
                  <p>Podprl bom ta amandma, ker, četudi se v parlamentu in celo v javnosti ustvarja vtis, koliko pravzaprav Slovenci dajemo svojim manjšinam in kako sami nimamo drugod nič, moram reči, da smo na področju informiranja v zadnjem letu zlasti tej - madžarska skupina ima tako uro in pol praktično, torej ima tako premalo, mi smo se pa v glavnem restriktivno obnašali do televizije Capodistria, in se mi zdi, da to ne bi kazalo nadaljevati.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Svoj glas bo obrazložil gospod doktor Ciril Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Podprl bom ta amandma. Tudi v dosedanjih razpravah nisem pristajal na kakršno koli recipročnost kot osnovo za odločanje o tem, kakšna naj bo raven pravic italijanske in madžarske narodne skupnosti v Sloveniji.</p>
                  <p>Drugi razlog, zaradi katerega bom podprl ta amandma, je pa v tem, da vidim v njem poskus, kako bi uredili te pravice na tem občutljivem področju, tako da bi bilo v bodoče čim manj sporov. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Gospod Janez Jug, prosim.</p>
               </sp>
               <sp>
                  <speaker>MAG. JANEZ JUG:</speaker>
                  <p>Podprl bom ta amandma, ker mislim, da bomo preko italijanske narodnosti v Sloveniji in njenem delovanju z Republiko Italijo navezali pristnejše odnose, saj bomo, verjetno v zelo bližnji prihodnosti, ko bomo trkali na vrata Evrope, še kako potrebovali pomoč Italije. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Ugotavljam, da ne in prehajam h glasovanju. Gospa Irena Oman bo obrazložila svoj glas. Prosim.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Spoštovani! Prosim za odmor v imenu poslanske skupine. Mi se moramo dogovoriti v zvezi z glasovanjem. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>V tem primeru odrejam odmor do 16. ure, ko bomo nadaljevali s to točko dnevnega reda. Hvala lepa.</p>
               </sp>
               <stage>(Seja je bila prekinjena ob 13.54 uri in se je nadaljevala ob 16.18 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice, spoštovani kolegi! Nadaljujemo sejo. Obveščen sem, da se popoldanskega dela današnjega zasedanja ne morejo udeležiti gospod Kreft, gospod Lenarčič in gospod Partljič.</p>
                  <p>Lepo prosim, da najprej v dvorani ugotovimo prisotnost. Ugotavljamo prisotnost, kolegice in kolegi. 49 poslank in poslancev je prisotnih. Tako je zbor sklepčen in nadaljujemo delo.</p>
                  <p>Smo pri 25. točki dnevnega reda, to je predlog Zakona o RTV.</p>
                  <p>V razpravi smo imeli amandma gospoda Roberta Battellija, prvopodpisanega. To je, da se doda nov 30.a člen. Želi še kdo o tem besedo? Prosim, gospa Irena Oman. Ali so bile obrazložitve glasu? Se opravičujem, obrazložitev glasu je.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Obrazložitev glasu, ker smo prosili za odmor. Naša poslanska skupina in seveda tudi sama bom glasovala proti temu amandmaju, govorim o amandmaju gospoda Battellija, prvopodpisanega, iz najmanj treh razlogov. Prvi je ta, da slovenska ustava zagotavlja obema manjšinama enakopraven položaj. Po tem amandmaju je seveda italijanska manjšina zopet privilegirana. Skratka uvaja ponovno, ne ponovno, še bolj uvaja dvojna merila. Drugi razlog, da bomo glasovali proti temu amandmaju je naslednji. S sedem odstotno neto letno naročnino, ki naj bi jo zagotovili temu delu programa, naj bi gledali italijanski program - če malo karikiram - v Padovi, med tem ko Slovenci na Opčinah nimajo dodatnega deleža za slovenski program. In tretji razlog, zakaj tega amandmaja ne bomo podprli, je po mojih izračunih oziroma bolj ali manj točnih podatkih, je italijanske manjšine približno 3.600 predstavnikov in če računam da jih je 5 tisoč, 3 tisoč. Hvala lepa. No če bi računala 5 tisoč potem je ta delež glede na število prebivalcev v Sloveniji 0,25 odstoten. Kar pomeni, da je popolnoma nelogično, da zagotovimo 7% finančnih sredstev. Medtem ko, s tem se navezujem zopet na prvi razlog, zakaj tega amandmaja ne bomo podprli, je Madžarov 7 tisoč, hvala lepa, 8 tisoč, zagotavljamo jim pa 0,5%. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Ireni Oman. Želi še kdo obrazložiti glas? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala, predsedujoči. Ne vem, ali je proceduralno ali glas? Jaz bi nekaj vprašal preden glasujemo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ne morete vprašati. Lahko samo obrazložite glas za ali proti. Tudi polimizirati ni možno. Izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa. Ker ne vem, kaj pomeni 7% neto, ker ne vem, koliko pomeni približno prihodki skozi posebne kanale, ker ne vem, koliko prejemata trenutno italijanski radio in TV program v Kopru, ker ne vem, kje bodo vzeli - predpostavljam, da je 7% več, kot dobijo sedaj - komu bodo vzeli, da bodo dali, poleg tega, da se dobi še skozi posebne kanale financiranje, ne morem biti za ta amandma. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Janez Podobnik, obrazložitev glasu.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani! Imam proceduralni predlog, da da predsedujoči na glasovanje, da Državni zbor odloči, da o tem amandmaju ponovno razpravljamo. Če se tako Državni zbor odloči. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Takšnega proceduralnega sklepa, ne more dati tudi gospod Roberto Battelli, je rekel, da je to le obrazložitev glasu. Razprava je bila. Lahko bi dali pred začetkom obravnave, ne pa sedaj, ko smo pri glasovanju.</p>
                  <p>Glasujemo o amandmaju gospoda Battellija in ostalih podpisanih k 30. členu.    </p>
                  <p>Amandmaja nimate v vašem pregledu. Ga bom še enkrat prebral za tiste, ki prej niso bili v dvorani: doda se nov 30.a člen, ki se glasi: "Italijanska programa Radia in TV Koper Capodistrija se konstituirata, kot posebna organizacijska enota RTV Slovenija v 60 dneh od uveljavitve tega zakona. Za uresničevanje narodnostnega programa iz tretje alinee drugega odstavka 3. člena se organizacijski enoti iz prvega odstavka tega člena zagotovijo posebni radijski in televizijski kanali, ki so trenutno v uporabi italijanskih programov Radia in TV Koper-Capodistrija za uresničevanje programov Radia in TV Koper-Capodistrija. Za uresničevanje pogojev iz prvega odstavka 6. člena se tej OE zagotovijo sredstva v višini 7% neto letne naročnine. Ugotovimo sklepčnost! (62 prisotnih.)</p>
                  <p>Kdo je za? (31 poslancev.) Je kdo proti? (29 poslancev.)</p>
                  <p>Ugotavljam, da je amandma sprejet.</p>
                  <p>Prosim, gospod Metelko.</p>
               </sp>
               <sp>
                  <speaker>ALOJZIJ METELKO:</speaker>
                  <p>Prosim, če se še enkrat glasuje. Jaz sem se zmotil, ker sem glasoval za amandma.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Dajem ta predlog na ponovno glasovanje. (iz dvorane - se ne sliši) Je rekel, da ponovno glasujemo, kolikor sem ga razumel.</p>
                  <p>Dajem takšen proceduralen predlog na glasovanje, da ponovimo glasovanje. (iz dvorane - se ne sliši) Ne morete sedaj. Glasujemo o tem proceduralnem predlogu, brez razprave. Ugotovimo sklepčnost! (60 prisotnih.)</p>
                  <p>Kdo je za? (40 poslancev.) Je kdo proti? (5 poslancev.)</p>
                  <p>Ugotavljam, da bomo glasovanje ponovili.</p>
                  <p>Prosim, gospod Kopše, proceduralno.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod podpredsednik, gospe in gospodje! V imenu poslanske skupine Slovenske nacionalne stranke bi zaprosil za pol ure premora.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Zaradi česa, prosim, gospod Kopše?</p>
               </sp>
               <sp>
                  <speaker>JOŽEF KOPŠE:</speaker>
                  <p>Zaradi dogovorov o glasovanju. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše, jaz bi vam povedal, da je sedaj razprava zaključena, da temu členu ni mogoče kaj dodajati. (iz dvorane - se ne sliši) Prav. Odrejam pol ure odmora, ampak prosim, da bodite točni. Začnemo točno čez pol ure.</p>
               </sp>
               <stage>(Seja je bila prekinjena ob 16.24 uri in se je nadaljevala ob 16.55 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ugotovimo prisotnost v dvorani. (53 poslank in poslancev) Zbor je sklepčen, nadaljujemo sejo. Želite v imenu komisije podati mnenje, v imenu poslanske skupine, ne komisije, se opravičujem.</p>
               </sp>
               <sp>
                  <speaker>JOŽEF KOPŠE:</speaker>
                  <p>V naši poslanski skupini smo bili v dilemi predvsem zaradi tega procenta. Tukaj smo se ustavili in se dokončno dogovorili in ugotovili, da je mnogo prevelik procent glede na druge, na drugo skupnost, ki obstaja v Sloveniji in pa na druge regionalne in druge skupnosti, zato bomo glasovali proti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospod Kopše. Jaz pa prosim, da ugotovimo prisotnost. Glasovali bomo o amandmaju, ki ga je vložil prvopodpisani gospod Roberto Battelli. Ugotovimo sklepčnost! (57 prisotnih.)</p>
                  <p>Kdo je za? (23 poslancev.) Je kdo proti? (35 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje 30. člen. Glasujemo o 30. členu v celoti. Ugotovimo sklepčnost! (52 prisotnih.)</p>
                  <p>Kdo je za? (41 poslancev.) Je kdo proti? (7 poslancev.)</p>
                  <p>Ugotavljam, da je člen sprejet.</p>
                  <p>Na strani sedemnajst smo. Imamo amandmaje k 31. členu. Prvega predlaga skupina poslancev, prvopodpisani gospod Vitodrag Pukl; odbor podpira, Vlada ne nasprotuje. Drugega predlaga ista skupina poslancev, odbor in Vlada amandma podpirata. Po tem bomo najprej glasovali o točki 4 in po tem o točki 3. Prosim, če si to v vašem pregledu popravite. Pod točko 4 predlaga amandma Vlada Republike Slovenije, pod točko 3 pa predlaga amandma skupina poslancev, prvopodpisani gospod Vitodrag Pukl; odbor podpira,  Vlada delno podpira in predlaga svoj amandma. Želi kdo o amandmajih in o 31. členu razpravljati? Prosim gospa Pozsonec.</p>
               </sp>
               <sp>
                  <speaker>MARIA POZSONEC:</speaker>
                  <p>Jaz sem sicer globoko ganjena zaradi skrbi države za informiranost madžarske narodnosti in zaradi dinamike razvoja, ki predvideva, da v treh letih doseže minimalen programski obseg, določen za madžarski manjšinski program. Vendar menim, da to še uzakoniti je licemersto brez primere. Pripomnila bi še to, da dobivamo iz RTV naročnine 0,70% in rada bi slišala razlago od Vlade, zakaj je dala takšen amandma.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Pozsončevi. Želi še kdo besedo o 31. členu, o amandmajih k 31. členu? (Ne.) Zato bomo prešli na odločanje.</p>
                  <p>Najprej bomo glasovali o amandmaju pod točko 1: v prvem odstavku se za besedo "program" vstavi "in" za besedo zasnove pa postavi piko in ostali tekst. To je stran sedemnajst, amandma pod številko ena. Ugotovimo sklepčnost! (61 prisotnih.)</p>
                  <p>Kdo je za? (50 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Na glasovanje dajem amandma pod številko 2: besedilo drugega odstavka se spremeni, tako da se glasi: "Programi, ki niso v skladu z določbami tega zakona, se morajo najpozneje v enem letu po uveljavitvi tega zakona organizirati v okviru druge RTV organizacije ali pa jih RTV Slovenije ukine in preneha oddajati." Ugotovimo sklepčnost! (56 prisotnih.)</p>
                  <p>Kdo je za? (50 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Kot sem že prej povedal, bomo najprej glasovali o amandmaju Vlade Republike Slovenije in če bo sprejet, je amandma pod točko tri brezpredmeten: doda se nov tretji odstavek, ki se glasi: "Minimalni programski obseg, določen za madžarski manjšinski narodnostni program, šesti člen prvi odstavek RTV Slovenija doseže postopno v treh letih po časovnih stopnjah, ki jih določi Svet RTV Slovenija". Ugotovimo sklepčnost! (55 prisotnih.)</p>
                  <p>Kdo je za? (45 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Pod točko tri je amandma brezpredmeten in dajem na glasovanje 31. člen, s sprejetimi amandmaji. Ugotovimo sklepčnost! (65 prisotnih.)</p>
                  <p>Kdo je za? (53 poslancev.) Je kdo proti? (Nihče.)</p>
                  <p>Ugotavljam, da je 31. člen sprejet.</p>
                  <p>V razpravo dajem 32. člen. Tukaj bi vas opozoril na prvi amandma, da se v prvem odstavku pika nadomesti z vejico in se dodajo besede "do izteka svojega mandata". To nimate napisano v prvem odstavku. Odbor in Vlada amandmaja ne podpirata.</p>
                  <p>Pod številko 2 imamo amandma: črta se drugi odstavek tega člena. Predlagatelj je dr. Jože Pučnik. Odbor in Vlada ga ne podpirata.</p>
                  <p>In amandma pod številko 3: v drugem odstavku se za besedo "mora" dodajo besede "ne glede na določbe prejšnjega odstavka". Predlagatelj je skupina poslancev, prvopodpisani gospod Vitodrag Pukl. Odbor in Vlada amandma podpirata.</p>
                  <p>Želi kdo besedo?</p>
                  <p>Imamo pa tudi amandma Vlade Republike Slovenije, ki predlaga 32.a člen. Doda naj se nov 32.a člen, ki se glasi: "Subjekti iz tretjega odstavka 11. člena morajo najpozneje v 30 dneh po uveljavitvi tega zakona imenovati svoje člane v nadzorni svet."</p>
                  <p>Želi kdo o teh amandmajih in o členu razpravljati? Ne želi nihče, zato razpravo zaključujem in prehajamo h glasovanju.</p>
                  <p>Najprej dajem na glasovanje prvi amandma. V prvem odstavku se pika nadomesti z vejico in se dodajo besede "do izteka svojega mandata". Predlagatelj je Irena Oman, ki tudi želi obrazložiti svoj glas. Prosim.</p>
               </sp>
               <sp>
                  <speaker>IRENA OMAN:</speaker>
                  <p>Hvala lepa. Spoštovani! Sedanjega generalnega direktorja je potrdil Državni zbor in imenovan je za dobo 4 let. Z novim zakonom o Ustavnem sodišču bo prenehal mandat ustavnim sodnikom, ko jim bo pač prenehal. Skratka, so izvoljeni za funkcijo toliko in toliko let in ne glede na to, da se zakon spreminja, obdržijo mandat do izteka. Enako bo pri vrhovnih sodnikih, kar je zajeto v zakonu o sodiščih. Zato menim, da je pravilno, da potrdimo ta amandma; skratka, da generalni direktor ostane na svoji funkciji do izteka mandata. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Omanovi. Želi še kdo besedo? Prosim, gospod Pregelj, obrazložitev glasu.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Glasoval bom za ta amandma, ker menim, da je konsistenten z 29. členom tega zakona, kjer piše, "da z dnem uveljavitve tega zakona RTV Slovenija nadaljuje z delom kot javni zavod, s pravicami in obveznostmi, določenimi s tem zakonom." Se pravi, ne gre za popolnoma nov zavod in ker bo tudi sama procedura - kot smo danes sprejeli amandma - potekala podobno kot je potekala sedaj za imenovanje generalnega direktorja, je verjetno smiselno, da se njegov mandat pač opravi tako kot je bil ob izvolitvi določen. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Preglju. Ugotovimo sklepčnost! (64 prisotnih.)</p>
                  <p>Kdo je za? (28 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo na zadnjo, 18. stran - amandma pod številko 2. Predlagatelj je dr. Jože Pučnik. Odbor in Vlada ga ne podpirata. Ugotovimo sklepčnost! (47 prisotnih.)</p>
                  <p>Kdo je za? (26 poslancev.) Je kdo proti? (28 poslancev.)</p>
                  <p>Ugotavljam, da amandma ni sprejet.</p>
                  <p>Imamo amandma pod točko 3, ki ga predlaga skupina poslancev, prvopodpisani gospod Vitodrag Pukl. Odbor in Vlada ga podpirata. Ugotovimo sklepčnost! (53 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>In na glasovanje dajem amandma Vlade Republike Slovenije, da se doda nov 32.a člen. Ugotovimo sklepčnost! (63 prisotnih.)</p>
                  <p>Kdo je za? (50 poslancev.) Je kdo proti? (1 poslanec.)</p>
                  <p>Ugotavljam, da smo sprejeli tudi ta amandma.</p>
                  <p>In sedaj dajem na glasovanje tako spremenjeni 32. člen. Ugotovimo sklepčnost! (59 prisotnih.)</p>
                  <p>Kdo je za? (48 poslancev.) Je kdo proti? (4 poslanci.)</p>
                  <p>Ugotavljam, da je 32. člen sprejet.</p>
                  <p>V razpravo in na glasovanje dajem vse člene, h katerim niso bili vloženi amandmaji. Želi kdo besedo? (Ne.) Torej dajem vse ostale člene na glasovanje. Ugotovimo sklepčnost! (55 prisotnih.)</p>
                  <p>Kdo je za? (57 poslancev.) Je kdo proti? (1 poslanec.)</p>
                  <p>Ugotavljam, da smo vse ostale člene sprejeli.</p>
                  <p>V razpravo dajem naslov zakona. Ker ne želi nihče besede, dajem naslov zakona na glasovanje. Ugotovimo sklepčnost! (52 prisotnih.)</p>
                  <p>Kdo je za? (52 poslancev.) Je kdo proti? (1 poslanec.)</p>
                  <p>Ugotavljam, da je naslov zakona sprejet in še sklep: "Zakon pripravi za tretjo obravnavo predlagatelj". Ugotovimo sklepčnost! (41 prisotnih.) Bo premalo. Nas je več v dvorani. Ponovno ugotovimo sklepčnost! (52 prisotnih.)</p>
                  <p>Kdo je za? (42 poslancev.) Je kdo proti? (2 poslanca.)</p>
                  <p>Ugotavljam, da je sklep sprejet.</p>
                  <p>S tem zaključujem to točko dnevnega reda.</p>
                  <p>Kot je že kolega Kreft napovedal prej, prehajamo na <title>34. TOČKO DNEVNEGA REDA - DRUGA OBRAVNAVA RESOLUCIJE O STRATEGIJI REPUBLIKE SLOVENIJE DO TUJIH INVESTICIJ, EPA 288</title>.</p>
                  <p>Resolucijo je v obravnavo Državnemu zboru predložila Vlada Republike Slovenije. Želi besedo predstavnik Vlade? Prosim, gospa Vojka Ravbar, državna sekretarka v Ministrstvu za ekonomske odnose in razvoj. Prosim za malo miru v dvorani.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Spoštovani podpredsednik, spoštovane poslanke in poslanci! Danes je pred vami dokument, Resolucija o strategiji Republike Slovenije do tujih investicij, ki ga je Vlada Republike Slovenije po številnih strokovnih obravnavah v delovnih skupinah in ob angažiranju strokovnjakov na tem področju iz Ekonomskega instituta pravne fakultete, iz Centra za mednarodno sodelovanje in razvoj in iz drugih institucij ter gospodarstva pripravila že spomladi preteklega leta, ter ga julija meseca predložila skupščini v obravnavo ter sprejem.</p>
                  <p>Kot vidite, je razprava o tem dokumentu že tukaj potekala kar nekaj mesecev. Osnovni namen tega dokumenta je, sistemsko urediti področje tujih investicij ter doseči poenotenje stališč in odnosa do tujih investicij v Republiki Sloveniji. V javnosti se že dlje časa pojavljajo številna vprašanja na temo, ali si Republika Slovenija res želi tujih investicij ali ne; ali je modro, da se Republika Slovenija odpira za priliv tujega kapitala in s tem v zvezi povezan strah, da nas bodo kupci pokupili. Po drugi strani pa naša želja ter gospodarski interes, da pritegnemo tuje investitorje v prestrukturiranje našega gospodarstva, v hitrejši gospodarski razvoj, da skupaj s tujimi investitorji, ki bodo zainteresirani za dobro gospodarjenje, podjetje, v katerega investirajo, iščemo tudi nove trge, nove proizvode, nova delovna mesta in podobno.</p>
                  <p>Menili smo, da je potrebno tudi skozi razpravo v parlamentu razčistiti določene dileme in prediskutirati odprta vprašanja ter na tej podlagi potem tudi sistemsko urediti tudi to področje. Pri tem želimo zasledovati cilj postopnega približevanja ureditvi v Evropski uniji, ki je na tem področju dokaj liberalna, znatno bolj, kot se predlaga že v tej resoluciji, kar pomeni, da bomo to področje morali v prihodnjih letih bolj odpirati.</p>
                  <p>Subjekti iz Republike Slovenije imajo danes že preko 3000 pogodb o različnih oblikah tujih naložb z več kot 1,8 milijarde nemških mark tujega kapitala, in to s partnerji iz več kot 40 držav. Najmočnejše so praktično tri države: Nemčija, Italija in Avstrija. Številne naložbe so majhne in želi tuji partner biti z njimi le prisoten na našem trgu, so pa tudi velike in pomembne tuje naložbe, kot na primer Henkel, Black and Decker, Siemens, Ego, Sapha, Bayer in podobno.</p>
                  <p>Temeljni dolgoročni cilji Republike Slovenije, ki jih želimo doseči s tujimi investicijami, so predvsem dvig izvozne konkurenčne sposobnosti gospodarstva ob uporabi sodobne tehnologije domačih razvojno raziskovalnih programov, prestrukturiranje slovenskega gospodarstva oziroma posameznih enot gospodarstva, večje zaposlovanje domače delovne sile, priliv tuje akumulacije, ki istočasno prevzema tudi skupni riziko poslovanja in s tem seveda integriranost tujega kapitala v lokalno gospodarstvo, v njegove uspehe in seveda probleme.</p>
                  <p>Izhajajoč iz dejstva, da so tuje investicije in priliv kapitala del dobrega gospodarskega razvoja in prav tako razvoja posameznih gospodarskih enot, da je tuji kapital eden od aktivnih dejavnikov vključevanja v mednarodno tržišče, se resolucija opredeljuje do tujega kapitala pozitivno. To pomeni, da bo Republika Slovenija z elementi, ki jih resolucija navaja,  spodbujala tuje investicije in jim nudila tisto stopnjo varnosti in tako obravnavanje, ki ju določajo načela, navedena v resoluciji. Medtem gre za načelo nacionalnega tretmaja, načelo poštenega  in enakopravnega obravnavanja tujih investicij, načelo vzajemnosti in podobno.</p>
                  <p>Resolucija opredeljuje in našteva prednosti, ki jih ima Republika Slovenija in, ki predstavljajo temeljne motive za vlaganje tujega kapitala. Te prednosti bo Republika Slovenija v želji, spodbuditi tuji kapital promovirala ter uporabila kot pozitivne faktorje pri privabljanju tujega kapitala.</p>
                  <p>V zvezi z dopustnostjo in usmerjanjem tujih investicij resolucija, izhajajoč iz načela o pravici usmerjanja dotoka kapitala, ureja oziroma usmerja tuje investicije po obliki, po</p>
                  <p>dejavnostih, po območjih in po vrednostih. Glede na dejavnosti resolucija opredeljuje tri osnovne skupine. Tako imenovane proste dejavnosti, usmerjene oz. kontrolirane in prepovedane dejavnosti. Zaradi zaščite nacionalnih interesov na posameznih področjih oz. posameznih dejavnostih resolucija predvideva, da so te dejavnosti usmerjene, kar pomeni, da bo priliv tujega kapitala usmerjen s posameznimi predpisi oz. reguliran oz. bodo za tuje investicije v te dejavnosti področni zakoni lahko predvideli posebne pogoje. Resolucije opredeljuje tudi pravno-organizacijski okvir za tuje investicije in tako predvideva v okviru Ministrstva za ekonomske odnose in razvoj tudi ustanovitev urada za tuje investicije, ki bi deloval po načelu, da se na enem mestu dobi čimveč pravno-organizacijskih oz. podobnih informacij o možnosti, kako se pri nas vlaga. Ta sistem v številnih državah že poznajo in imajo glede tega pozitivne izkušnje.</p>
                  <p>Resolucija je nujno potreben dokument, ki bo podlaga za pripravo novega zakona o tujih vlaganjih in drugih predpisov, ki bodo urejali področje investiranja oz. dotoka tujega kapitala na posamezna področja gospodarstva in negospodarstva.</p>
                  <p>Spoštovane poslanke in poslanci! Osnutek resolucije o strategiji Republike Slovenije do tujih investicij je bil obravnavan v številnih komisijah oz. odborih Državnega zbora oz. tega parlamenta ter v Državnem svetu, kjer smo poizkušali odgovoriti na zastavljena vprašanja, razčistiti dileme in podobno z namenom, da postane navedeni dokument naša skupna podlaga za bodoče oz. nadaljnje aktivnosti.</p>
                  <p>Na tej podlagi smo sprejeli ter podprli tudi številne, v razpravi oblikovane amandmaje. V skladu z navedenim predlagam, da Državni zbor predloženo resolucijo obravnava ter jo podpre. To nam bo osnova za nadaljnje delo.</p>
                  <p>Zdaj, če želite, se lahko opredelimo še do tistih amandmajev, kjer Vlada ni pismeno dala stališča ali pa gremo po amandmajih.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Kasneje, pri amandmajih. Mislim, da bo bolj smiselno. Hvala lepa, gospe državni sekretarki. Resolucijo je obravnaval Odbor za gospodarstvo kot matično delovno telo. Prosim poročevalca, da poda mnenje. Gospod Horvat, izvolite.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Spoštovani gospod podpredsednik, spoštovane kolegice in kolegi! Odbor za gospodarstvo je obravnaval predlog resolucije na treh sejah, prvič že konec lanskoletnega julija, potem 5.10.1993 in nazadnje 9.2.1994. Odbor je bil seznanjen in je tudi upošteval mnenja številnih delovnih teles, predvsem komisije Državnega zbora za spremljanje in nadzor lastninskega preoblikovanja družbene lastnine, Odbora za finance in kreditno-monetarno politiko, Sekretariata Državnega zbora za zakonodajo in pravne zadeve, Komisije za gospodarstvo Državnega sveta, Banke Slovenije, predvsem v zvezi s kriteriji za vlaganje tujega kapitala v bančništvo, dobil je tudi mnenje Upravnega odbora Gospodarske zbornice.</p>
                  <p>Odbor je po vseh teh razpravah in po vseh teh mnenjih, tudi zelo različnih, ocenil, da je smiselno, da Državni zbor sprejme resolucijo, ki opredeljuje politiko Republike Slovenije do tujih vlaganj. Ta resolucija bo podlaga za ravnanje Vlade in upravnih organov pri odločanju o tujih vlaganjih, podlaga za pripravo zakona o tujih vlaganjih. Bo tudi informacijski in v določeni meri tudi promocijski dokument za potencialne tuje vlagatelje. Dejstvo je, da so tuji vlagatelji še vedno slabo informirani o pogojih in možnostih za vlaganje v Sloveniji; v določeni meri bo ta dokument tudi podlaga za pogajanja o mednarodnih sporazumih, tako dvostranskih kot multilateralnih. In končno, tudi informacija, ki bo koristna za pogajanja podjetij, da se vedo ravnati pri dogovorih s tujimi partnerji za vlaganja.</p>
                  <p>Resolucija bi bila lahko ustreznejša in v posameznih segmentih bolj konkretna in bolj določna, če bi imeli sprejeto globalno razvojno strategijo in če bi imeli poleg te sprejete tudi parcialne strategije. Nekatere imamo, nekatere vemo, da so v pripravi. Zato je resolucijo šteti kot dinamični dokument, ki ga bo glede na nove izkušnje, nova spoznanja in nove dokumente, ki jih bo sprejel tudi ta Državni zbor, potrebno dopolnjevati v skladu z interesi in s potrebami ter tudi mednarodnimi dogovori.</p>
                  <p>Odbor si je na osnovi pisnih mnenj in razprav prizadeval izboljšati tekst, ki ga je ponudila Vlada in je zato tudi pripravil številne amandmaje, ki ste jih dobili. Vlada je pokazala za te amandmaje razumevanje in kot vidite tudi iz mnenja Vlade, tudi z večino oz. tako rekoč z vsemi tudi soglaša.</p>
                  <p>Dovolite mi samo kratek komentar k nekaterim pomembnejšim amandmajem, ki jih predlaga odbor. V uvodu se z amandmajem poudari pozitiven odnos do tujih investicij v skladu z evropskimi načeli in dokumenti glede načela prostega pretoka kapitala. Pri ciljih predlaga odbor pomembno dopolnilo, prenos znanja in usposobljenosti za uspešnejše trženje, povezano seveda z izvozno naravnanostjo teh investicij. To je pravzaprav eden glavnih motivov za tuja vlaganja. K temu so dodana še nekatera druga dopolnila, recimo dopolnilo kolege Poljšaka, ki mislim, da bi ga vsaj v enem delu, kjer izrecno poudarja izvoz, da bi ga kazalo sprejeti.</p>
                  <p>Z amandmajem odbor predlaga tudi novo točko, ki je ena bistvenih, po mojem mnenju, to je spodbujanje tujih vlaganj in prav k tem je tudi promocijski namen tega dokumenta. Gre za vzpodbude, ki so jih deležni vsi investitorji, predvsem mislim tu na davčne olajšave za reincestiranje za zaposlovanje pripravnikov, invalidov, brezposelnih, za izvozne spodbude in izvajanje politike slovenske izvozne družbe. Namenske vzpodbude tujcem, kot je uvoz opreme brez carine, ko gre za vložek z omejitvijo, da je ta najmanj 20% investicije in najmanj za obdobje petih let. In potem nematerialne vzpodbude, kot je nacionalni tretman tujih investitorjev, krostransfer dobička in retransfer kapitala. To so določila, ki so običajna v vseh odprtih tržnih ekonomijah in seveda relativno enostaven in hiter administrativni postopek. Številne pripombe tujih vlagateljev se nanašajo prav na to, da so postopki pri nas in tudi v drugih državah v tranziciji še vedno predolgi, dostikrat nepregledni in povezani s številnimi birokratskimi ovirami. In končno je še nekaj dopolnil za natančnejšo opredelitev liberalnosti in po drugi strani restrektivnosti tam, kjer je.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Jaz bi prosil za malo več miru, saj tisti ki hočejo poslušati, potem ne morejo. Prosim, gospod Feri Horvat.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala. Pri delitvi tujih naložb v tri skupine, ki jih je omenila tudi državna sekretarka Vojka Ravbar, namreč skupina prosto usmerjeno, kjer gre pravzaprav za selektivnosti in je to zelo pomembno in ozko področje tako rekoč prepovedanih dejavnosti za tuja vlaganja.</p>
                  <p>Ob koncu bi še rad rekel to, da je zelo pomembno, da se tako s to resolucijo in predvsem z dokumenti, ki bodo sledili, mislim tu predvsem na zakon o tujih vlaganjih, področni zakoni, ki bodo zelo pomembni za tuja vlaganja, kot je zakon o bančništvu, zakon o zavarovalništvu, ki ga imamo v proceduri, zakon o investicijskih skladih, ki smo ga sprejeli, zakon o igrah na srečo, bi bo tudi imel določilo glede tujega kapitala, da bo z vsemi temi dokumenti potrebno zagotoviti čimbolj transparenten sistem spodbud in omejitev za tuja vlaganja in da bo tako ostalo čim manj diskrecije Vladi oziroma upravnim organom.</p>
                  <p>Končno predlagamo tudi črtanje 4. poglavja, ki ste ga še imeli v predlogu Vlade, ker je po mnenju odbora presplošno in odveč, podobno, kot je menil tudi gospod Mencinger, ki je zelo kritično obdelal ta dokument. Vendar tu moram reči, da je imel očitno v rokah prvo verzijo, ki pa se je dostikrat v enem letu spreminjala in vsega tega ni upošteval. Nočem braniti, da je vse v najlepšem redu, gotovo bi se dalo še marsikaj izboljšati in dopolniti.</p>
                  <p>In končno predlagamo vam tudi da sprejmemo ob koncu obravnave nekaj sklepov in sicer:</p>
                  <p>1. Zadolžitev Vlade, da čimprej pripravi zakon o tujih vlaganjih, ki ga imamo tudi v programu Državnega zbora.</p>
                  <p>2. Da pripravi informacijo o dosedanjem sklepanju sporazumov o gospodarskem sodelovanju in predvsem program sklepanja sporazumov o zaščiti investicije in o izogibanju dvojnega obdavčevanja, ki so prav za tuja vlaganja zelo pomembni z določitvijo prioritet. Seveda po tem, kako so nam posamezne države pomembne kot partner za tuja vlaganja.</p>
                  <p>3. Da naj Vlada pripravi analizo tujih vlaganj in njihovih učinkov. Mi se srečujemo namreč dnevno z zelo različnimi ocenami posameznih tujih vlaganj pa posameznih podjetij in taka</p>
                  <p>analiza bo potem lahko resna, strokovna osnova za določanje politike naprej, pa tudi za sprejem dobrega zakona. Mislim, da bi bilo zelo koristno, da nam ob tej analizi Vlada pripravi tudi primerjavo, kako imajo tuja vlaganja urejene tiste države, ki so na tem področju uspešne in ki so z nami primerljive.</p>
                  <p>In končno. Vlada naj v sodelovanju z Banko Slovenije zagotovi evidentiranje in predvsem spremljanje tujih vlaganj. Kajti trenutno nimamo celovitega pregleda nad tujimi vlaganji.</p>
                  <p>Glede na to, da je v tem dokumentu še marsikaj potrebno in možno popraviti, tudi posloveniti, bi predlagal, da - kot običajno - pooblastimo Sekretariat za zakonodajo in pravne zadeve, da opravi redakcijo in vnese tudi ustrezne izboljšave v predloženo besedilo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Feriju Horvatu. Ali želi besedo predstavnik Sekretariata? (Ne želi.)</p>
                  <p>Besedo dajem najprej predstavnikom poslanskih skupin. Vse poslanke in poslance pa prosim, da si na klop pripravijo pregled amandmajev, ki ste jih dobili na klop danes.</p>
                  <p>Želi kdo besedo v imenu poslanske skupine? Prosim, gospod Tone Peršak kot predstavnik Demokratov-demokratske stranke. Izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Prijavil sem se v imenu poslanske skupine, čeprav bom na koncu dal tudi predlog za dodatna sklepa, ki izhajata pač iz našega stališča, podpisal pa sem ju samo jaz.</p>
                  <p>Najprej bi rad povedal, da seveda podpiramo to resolucijo, kljub temu, da imamo nekaj pripomb; nekatere so bile posredno že sedaj omenjene, pa jih bomo še malo razdelali. Mislimo, da je smiselno sprejeti to resolucijo in vse tisto, kar naj bi iz nje sledilo. Moram pa reči, da je sedaj gospod Horvat - to ni nobena polemika, ampak samo pojasnilo - omenil, da je besedilo doživljalo nekakšne metamorfoze. Sedaj imamo na razpolago besedilo, ki je bilo kot uradno gradivo za to sejo in nanj se bodo nanašale tudi pripombe; upam, da ni še kakšno drugo besedilo, ki bi bilo sedaj uradno. Namreč, del pripomb je tak, da je usmerjen nekako na stil besedila, ali na zgradbo besedila in bi bilo narobe, če bi se potem izkazalo, da pravzaprav govorimo o nekem besedilu, ki ni uradno, je pa hkrati v dnevnem redu navedeno kot besedilo, ki je podlaga za razpravo.</p>
                  <p>To govorim zaradi tega, ker se mi zdi besedilo napisano nekako tako, kot da bi bilo malo nedokončano, mestoma neenotno, delno gre za načela, delno že za zelo precizirane, skoraj norme in delno za ugotovitve v zvezi z obstoječim stanjem. In to je potem malo pomešano med seboj. To se zlasti dobro vidi - kar sicer Odbor za gospodarstvo predlaga črtanje - npr. poglavje "Zaključek", ki ima izrazito uvodni značaj, ne pa značaj zaključka po tej resoluciji.</p>
                  <p>Seveda ne morem mimo tega, kar ste najbrž pričakovali tisti, ki ste besedilo resolucije prebrali, da ne bi spregovoril nekaj besed o jeziku in o formulacijah. Moji očitki v zvezi z jezikom so nekako trojne narave. Prvi del gre na formulacije. To seveda ni zakon, je resolucija. Vendar resolucija (po moje) le ne bi smela biti pisana na tak način (to je prvi problem) - v metaforičnem ali aluzivnem jeziku. Se pravi, kot neko besedilo, ki nekaj nakazuje, nekakšen podtekst. Mislim, npr. na besedilo na začetku 4. strani. Tisti, ki imate to besedilo tipkopisno - to je začetek v II. poglavju, ad c), točka 1. Če preberete to besedilo, vidite, da to besedilo na nek način aludira na neko vsebino; ni toliko ekspliciten, jasen. In to za resolucijo te vrste ni dobro. Takih primerov je seveda v besedilu še nekaj.</p>
                  <p>Gre za to, da je potem potrebna interpretacija, potrebno je tolmačenje, kaj pravzaprav to pomeni. In to najbrž ni dobro.</p>
                  <p>Drug problem je, recimo, da potem to povzroča težko razumljivost. Če pogledate točko 3 - načelo spodbujanja in pospeševanja tujih investicij. Tekst pravi: Republika Slovenija si bo v okviru tega načela prizadevala - že to v okviru načela. Najbrž v skladu s tem načelom, ali nekaj takega je mišljeno.</p>
                  <p>Potem gre: "Spodbuditi in pospešiti tiste tuje investicije, za katere bo ocenila, da so zanjo strateško pomembne, pri čemer bo izrazila svoje želje in zahteve na način, ki bo zakonsko predpisan." To je taka formulacija, ki je pravzaprav težko razumljiva. Kaj sedaj to pomeni? Do teh, da prihaja do nekih tako imenovanih ponavljanj oziroma s tujko "tautologij", da sedaj jaz uporabim tujko, ko je v pojasnjevalnem stavku ponovljena teza prvega dela stavka. Recimo na strani pet ad d); ...(nerazumljivo, nepovezano povedano)... in tako naprej.  </p>
                  <p>Drug problem, na katerega večkrat opozarjam v zvezi z jezikom, je ta razkošna raba tujk v naših besedilih. Poglejte, samo na eni strani, s tem, da sem najmanj pet ali šest tujk izpustil, zato, ker se mi zdi smiselno, da so uporabljene, ker je mogoče težko najti ustrezen slovenski prevod, ampak vendarle. Za besedo "atraktivno" je lep slovenski pojem "privlačno". Za "investicije" obstajajo "vlaganja". Za "kreiranje" je slovenska beseda "ustvarjanje". Za "garantira", kadar ne gre za garancija, ampak za glagol "garantira", je slovenska beseda "zagotavlja". Biro - urad. Transfer je lahko pretok, prenos in tako naprej. Malo se mi zdi, da smo malomarni do svojega jezika, ob tem, ko pravim, da sem na isti strani, kjer sem te izpisal, pustil pet šest tujk, ker se mi ni zdelo smiselno jih spreminjati.</p>
                  <p>Nazadnje bi, kar se jezika tiče rekel še to, očitno pa tega avditorija tako ali tako ne vznemirja kaj preveč, da me moti uvajanje pojmov iz tujih jezikov in celotnih besednih zvez, ki še niso tujke. Namesto, da bi recimo ponudili ustrezen slovenski pojem ali pa ustrezno slovensko sintagmo, stavek, lahko tudi novotvorbe, da bi se nekako trudili najti slovenske besede za nekatere stvari, ki postajajo tako rekoč domače. Mi mirno pišemo te tuje izraze, cele stavke tuje. Dostikrat tudi brez prevoda. Jaz bi se zavzel za to, da bi v takem primeru dali slovensko besedo in bi zaradi jasnosti v oklepaju dodali tudi tuji pojem. Toliko o tem jezikovnem delu.  Očitno to ni posebej vznemirljivo za večino.</p>
                  <p>Kar zadeva vsebinske...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Kolegice in kolegi, jaz bi prosil za malo več miru v dvorani, da vsaj omogočimo tistim, ki želijo poslušati, da lahko poslušajo razpravljalca. Prosim, gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>...Kar zadeva vsebinske, ne bi ponavljal tega, kar je razvidno že iz amandmajev, zlati tistih, ki jih je dal Odbor za gospodarstvo; za te amandmaje in še za nekatere, ki so jih dali poslanci, bomo glasovali. Tako, da teh stvari ne bi ponavljal.</p>
                  <p>V resoluciji smo pa pogrešili tri, štiri opredelitve, ki jih, kot rečeno, ponujam potem v obliki dveh dodatnih sklepov. Ta dodatna sklepa ste dobili na klop. Potem, ko sem preveril izvršljivost teh dveh dodatnih sklepov s predstavniki Vlade, bi, če to smem na ta način narediti, rad povedal, da tretjo alineo v prvem sklepu, predlagam, da se črta, da se ne upošteva. To je tista, ki govori o menedžmentu zato, ker je to rešeno že v zakonu o gospodarskih družbah na bolj konkreten način in zadošča. Te alinee v prvem sklepu ne bi bilo. V drugem sklepu pa, če tudi smem, bi rekel takole: Državni zbor ne nalaga Vladi Republike Slovenije, ne naj pripravi, ampak naj preuči vprašanje, ali je smiselno pripraviti zakon o izvenobalnih conah. In potem tekst naprej, tako kot je. Zato, ker so različne teze o tem, ali je to lahko pozitivno ali ne. Mislim pa, da je dobro, da se to vprašanje prouči in da se tudi že pove temu zboru, zakaj je smiselno tak zakon sprejeti ali pa, zakaj ni smiselno tega zakona sprejeti. To ni tema, ki bi bila nova, prvič tukaj omenjena in mogoče je le dobro, da že dobimo odgovor na to vprašanje. Sicer pa sklepa sedaj ne bom ponavljal, sklepa se nanašata na tisto, kar smo nekako vsebinsko opazili, da bi bilo dobro ob tej resoluciji še omeniti in na nek način urediti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Peršak. Besedo dajem gospodu Leu Šešerku, kot predstavniku Zelenih - Ekološko-socialne stranke.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod podpredsednik, spoštovani zbor! Državna sekretarka Vojka Ravbarjeva je omenila več uspešnih nakupov oziroma tujih investicij v Slovenijo k Henklu bi rekel to, da takoj, ko je bila kupljena tovarna Zlatorog, je bil ukinjen Oddelek za razvoj. Če bi nasploh tekle tuje investicije v Sloveniji na tak način, potem bi v nekaj letih slovenske fakultete in visoke šole ne bi imele več razloga, da obstajajo, razen mogoče dveh, treh, ker bi se naši diplomanti ne imeli kje zaposliti. Zato mislim, da bo treba pri teh tujih investicijah to upoštevati in zagotoviti, da bo v Sloveniji obstajalo ne samo neko šolstvo, ki bo raziskovalce izobraževalo, ampak tudi, da bodo industrijske podlage za delo raziskovalcev. Mislim, da se da to vgraditi v zakon in da je to v naslednjih fazah možno na nek način rešiti.</p>
                  <p>Druga reč je Siemens, ki ga je gospa Ravbarjeva omenila. Moram priznati, da ne vem, ali je to tovarna svetil Elektrokovina ali ni, domnevam, da je, pa tudi če ni, dejstvo je, da se bo po izjavi Semensa, ki jo poznamo iz tiska, ta nakup odplačal že z opremo slovenskih avtocest s svetili. Verjamem, da je to res, ampak to pomeni, da nakup  oziroma prodaja ni bila najbolj posrečena. To mislim, da sta dva značilna primera zelo ponesrečene prodaje.</p>
                  <p>Rad bi rekel, jaz sem odločen, in tudi naša poslanska skupina, smo odločni zagovorniki vstopa Slovenije v Evropsko unijo in vidimo v tem edino realno možnost Slovenije v prihodnosti. Če v Evropsko unijo ne bomo šli, potem bo to pomenilo za vsak proizvod, kakršenkoli dodatno obremenitev, če hočete 10, 20, 30% več carine, kar pomeni, da postanemo nekonkurenčni in da na daljši rok Slovenija nima nobene gospodarske perspektive.</p>
                  <p>Se pravi, treba si je na vsak način prizadevati za čimprejšnji vstop v Evropsko unijo, ampak za to je treba zelo dobro preštudirati zakonodajo posameznih držav in varovalne mehanizme, ki jih imajo posamezne države, vgraditi v našo zakonodajo. Če ima Danska, recimo, predpis, po katerem moraš biti pet let prijavljen na Danskem, da lahko kupiš nepremičnino in je to, kljub nezadovoljstvu nekaterih drugih članic, tolerirana in samoumevna zadeva, potem ne vidim razloga, zakaj Slovenija ne bi s tem in s podobnimi predpisi zavarovala svojega nacionalnega premoženja. Zakaj? Kupna moč v Sloveniji je ta trenutek zaradi zgodovine, o kateri ne razglabljamo tukaj, tako nizka, da tujim investitorjem slovenski investitorji ne morejo konkurirati. In zato so te bariere potrebne in je treba to vgraditi v strategijo, ki bo še znosna in komparabilna, se pravi združljiva z našo intenzivno vključitvijo v Evropsko skupnost.</p>
                  <p>To moram reči, da pogrešam nekoliko poudarek na tem elementu v tem tekstu, ampak kot rečeno, ne vidim v tem nekega posebnega problema, ker je možno to v nadaljevanju odpraviti.</p>
                  <p>Nadaljnja stvar je ta, ki zadeva našo ustavo, kar tudi pogrešam v tej resoluciji. Mogoče so pripravljalci iz taktičnih razlogov to izpustili, kar se mi zdi opravičljivo, ampak vendar za ta zbor, za to da so stvari jasne, je treba to povedati. V slovenski ustavi je predpis, da tujci ne morejo pridobiti lastnine na nepremičnini, direktne lastnine na nepremičnini, na kar sem tudi svoječasno pristal, ker je to element varovalne strategije Slovenije, vendar je jasno, da bo z vstopom Slovenije v Evropsko unijo, treba ta člen ustave odpraviti. In mislim, da ko mi o tem govorimo, moramo tudi to jasno definirati v zvezi s tem in ne smemo si zakrivati oči, ker bo to zahtevalo določen napor ravno tega zbora, da bo ustavo v tej točki spremenil. Ampak, ob tem mislim, da je posebna naloga ravno tega zbora, da ob tej priložnosti pripravi po vzoru držav Evropske unije ustrezno varovalno zakonodajo, od lokalne skupnosti naprej, ki bo, recimo, tujcem prepovedovala nakup nepremičnin oziroma jim zelo otežila ta nakup na območjih posebne naravovarstvene vrednosti itn.. Ni treba da to naštevam, ker je treba preprosto vso zakonodajo, ali če hočete, tudi podzakonske predpise držav Evropske unije pridobiti in iz njih to prepisati.</p>
                  <p>Posebej pa ob tem želim poudariti, da ni namen te diskusije in ni namen naše poslanske skupine, da bi vzpodbujali h kakršnekoli generalni nazaupnosti do tujih investicij, nasprotno. Naše mnenje je, da so tuje investicije pri nas res potrebne, tako kot stoji v tej resoluciji in tudi v predlogu sklepov zbora, vendar ne morejo biti na tistih področjih, ki so tudi definirana, recimo v turizmu, tam, kjer bo nekdo čisto preprosto naravno rentno lahko pobiral z največjo lahkoto.</p>
                  <p>Recimo, dajem tak primer. V Ljutomeru imamo geološko vrtino, po kateri bruha voda 180 stopinj. To je idealno področje za investicijo, ki zagotavlja gotov uspeh investicije ob vsaj minimalni menežerski spretnosti. Toda mislim, da je to lep primer tega, ko bi bilo popolnoma noro to dati v roke tujemu investitorju, da pobere samo smetano, ne vlaga pa, npr. v riziko vrtanja teh geoloških lukenj po vsej Sloveniji, kar je Slovenijo že zelo veliko stalo do sedaj. In to vrtanje je treba intenzivno delati tudi naprej, zaradi tega, ker je to veliko slovensko bogastvo, ki ga je treba uporabiti, treba ga je realizirati. Hočem torej opozoriti, da je tu, čisto z vidika ekonomskih računic, Slovenija že do sedaj veliko vlagala v določene stvari in bi tu neomejen dostop na ta področja pomenil v bistvu odtekanje teh investicij v tujino po zelo nepremišljeni poti.</p>
                  <p>Zato je stališče naše poslanske skupine, da je vse, kar je povezano z izjemnimi naravnimi viri Slovenije, treba izločiti iz tega paketa - torej tistega, kar se prodaja. Tisto, kar je povezano s strateškimi interesi Slovenije, je potrebno ta trenutek izločiti, zato, da se zavarujejo (če hočete) izobraževalni interesi Slovenije, znanstveni interesi, kulturni interesi, in tako naprej. Če se to ne bo zgodilo, potem bo Slovenija, tako kot, npr. Madžarska ali nekatere druge vzhodnoevropske države, ki jih je zajela prava euforija tujih investicij, kjer je prišlo do množičnih nakupov ključnih gospodarskih panog in naravnih virov, kar se bo, po moje, v bližnji prihodnosti za te dežele pokazalo kot katastrofa, ker svojih naravnih virov nimajo več v lasti. In posledica bo to, da bo prišlo do zelo surovega izkoriščanja in gospodarskega zastoja dežele. To se pravi, da je - kar je deloma v resoluciji tudi poudarjeno - treba stimulirati ali predvsem spodbujati in omogočati v prvi fazi tiste investicije, ki so kapitalske v smislu razvoja produktivnih dejavnosti, ne pa tistih, ki pomenijo nakup nekega obstoječega premoženja.</p>
                  <p>In zato, ker naša poslanska skupina meni, da bo to ob sprejemanju zakona tako in tako mogoče jasno definirati, podpiramo predlog stališč in sklepov. Glede same resolucije pa menimo, da posebne spremembe niso potrebne, ker se bo podrobnejše definiranje zgodilo še z zakonom. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Šešerku. Preden dam besedo še drugim, bi rad gospoda Šešerka obvestil, da po 229. členu "o drugih aktih, razen zakona, poslovnika in nacionalnega programa, odloča Državni zbor praviloma na isti seji. Na tej seji se opravi hkrati splošna razprava, razprava in glasovanje o delih akta ter razprava in glasovanje o aktu v celoti. Državni zbor lahko sklene, da bo obravnaval te akte v večfaznem postopku." Gospod Šešerko je rekel, da bomo to spreminjali v drugih fazah.</p>
                  <p>Besedo pa ima gospod Poljšak kot predstavnik Samostojne poslanske skupine.</p>
               </sp>
               <sp>
                  <speaker>MARIJAN POLJŠAK:</speaker>
                  <p>V tem zboru in v slovenski politični sceni je treba stvari večkrat povedati. Sicer bi lahko to, kar bom povedal sedaj, povedal tedaj, ko bomo imeli prvo obravnavo zakona o tujih vlaganjih. Torej, treba je večkrat povedati in bomo večkrat povedali in bomo govorili naprej, četudi leta in leta, dokler stvari ne bodo uspele.</p>
                  <p>Vsaka stranka - jaz kot predstavnik Samostojne poslanske skupine, oziroma smo tam sami narodnjaki, zastopamo interese slovenskega naroda ali slovenskega ljudstva ali slovenskih ljudi, da ne rečem slovenskega proletariata, lahko slovenskih malih lastnikov. Ne zastopamo pa interese novih slovenskih kapitalistov in ne zastopamo interese velikega slovenskega kapitala. Tudi ne razumem, katera stranka zastopa tuj kapital in me vedno zanima, kot prva identifikacija, kdo zastopa interese tujega kapitala. Ta identifikacija me zelo zanima.</p>
                  <p>Če neka stranka zastopa interese slovenskih kapitalistov, slovenski kapitalist ne bo nikoli dal tujcu možnost; slovenski kapitalist, če je kapitalist iz medvojnih časov ali kakorkoli, bo dal možnost tujcu tedaj, ko se mu bo "splačalo". Pa ne, da mu bo prodal tovarno. Ne bo prodal tovarne, niti kosa tovarne ne bo prodal. Tujcu bo dal tisto, kar njemu ne ustreza in kar je za njega malo vredno.</p>
                  <p>Se pravi, da obstajajo tukaj interesi - nekoč sem bral "konpraverska" buržoazija - oziroma podkupljivi menežmenti in podkupljiva administracija. Ti imajo interese za to, da pride kapital notri. In ta tuja vlaganja so se v Sloveniji že zgodila, čeprav je vsaka stvar kontinuirana; nikjer ni luknje. Govorijo, da je sedaj luknja brezvladja; ni brezvladja! Prejšnji režim je sicer delal to, kar je bilo narobe, to je, da se je zadolževal v tujini, toda na videz so bila pri nas podjetja slovenska. To je delal! Ker pa so se vmes prodajala, se pravi, da so se tuja vlaganja že zgodila - mi sumimo, da so se zgodila na korupcijski način. Npr. Tobačna tovarna, Zlatorog, Tekstilindus, itd., itd. No, liberalci se mi smejijo; če so pravi liberalci, potem se bodo borili za to, da bodo slovenska podjetja v rokah slovenskih kapitalistov in ne tujcev.</p>
                  <p>Zato smo mi tudi dali take amandmaje, kjer dajemo prednost tujcem samo tam, kjer se nam splača. Splača pa se nam tam, da tujci vstopijo na tistih področjih, ki v Sloveniji bodisi pešajo, propadajo, ali pa na področjih, ki jih v Sloveniji še ni. Postavijo naj tako tovarno, ki je še ni; tisto pa naj, ker Slovenci, ki je še niso postavili, očitno za to niso sposobni.</p>
                  <p>Smo tudi proti temu, da so stvari preveč liberalne. Tudi liberalci - tudi tisti, ki se v tem zboru delate za liberalce - ste liberalni sami zase, za druge pa niste liberalni. Torej, je treba biti tudi pri gospodarstvu liberalen. Bodite liberalni sami zase, za tujce bodite pa selektivno liberalni. V tem smislu smo tudi dali amandma.</p>
                  <p>Glavna stvar - bomo kasneje - nihče ni dal in mi tudi nismo dali glede vpliva tujih investicij na proces privatizacije. Na to nismo dali amandmajev, ker se pač nismo znali vključiti v to. Če v to nismo vključili, vsaj to rečem, mi pri razprodaji slovenskega kapitala tujcem nimamo nič. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Poljšaku. Želi še kdo kot predstavnik poslanske skupine besedo? Prosim, gospod Lavrinc, kot predstavnik Liberalno demokratske stranke.  Izvolite.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Težko bo, spoštovane kolegice in kolegi, da ne bi kakšne stvari ponovil. Ampak mislim, da moram biti na nivoju največje poslanske skupine in vas poskušati čim krajše obremeniti z našimi ugotovitvami, ki se navsezadnje pravzaprav skoraj v celoti ujemajo z ugotovitvami Odbora za gospodarstvo. Predvsem pa, morda je bila zadeva, ki je moji predhodniki niso posebej poudarili. Gledamo na ta dokument kot na neke vrste začasen dokument, kot smerokaz, ki služi sedaj tujcem, seveda, v katero smer bo šla zakonodaja v prihodnje in pa tudi izvajanje te zakonodaje, potem Vladi pri pripravljanju zakonskih in drugih predpisov in pri izvajanju in, seveda, tudi domačim poslovnežem. Predvsem je treba poudariti, da bolj, ko se bomo integrirali v evropske gospodarske tokove, manj bo pravzaprav tistega, kar bomo sami lastnega lahko pripisali. Zato ocenjujemo, da je to, kar je zapisano v poglavju, na katera področja pravzaprav tuji kapitalisti - izkoriščevalci ne smejo, mislimo, da je to dovolj trden branik pred tem, da nas pokupijo.</p>
                  <p>Sodim tudi, da je dokument s sprejemanjem zakonodaje že v nekaterih delih presežen z bolj konkretnimi odločitvami in prav tako bo to seveda potem, ko bodo sprejeti vsi predpisi, ki jih imajo normalne tržne ekonomije. Tako, da jih ne bi še enkrat našteval, ker mislim, da jih je pred menoj povedal že gospod Feri Horvat. To bi bilo vse. Seveda, resolucijo podpiramo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo, kot predstavnik poslanske skupine? Prosim, gospod Feri Horvat, predstavnik Združene liste socialnih demokratov.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo, gospod podpredsednik. Kolegice in kolegi! Imam nalogo, da še v imenu poslanske skupine Združene liste rečem nekaj besed. Poskušal bom biti čim krajši.</p>
                  <p>Prvič, poslanci Združene liste podpiramo, da ta zbor sprejme ta dokument, skupaj z dopolnili in z izboljšavami, ki bodo še predlagane na ta tekst.</p>
                  <p>Drugič, ocenjujemo, da je strategija, ki je opredeljena v tem dokumentu do tujih naložb, ustrezna s tem, da jo bo treba seveda še izboljševati v prihodnje. Mislimo, da je prav, da je v načelu odnos do tujih vlaganj opredeljen liberalno, ker je to predpogoj za vključitev v Evropsko unijo, po drugi strani je to tudi potreba naše države in naših ljudi, našega gospodarstva in da je prav, da so v tri skupine razdeljene te tuje investicije. Področje, kjer imamo interes in kjer je liberalno in kjer bo treba vlaganje celo spodbujati. Drugo, kjer jih je potrebno omejevati. Pridružujem se mnenju dr. Šešerka in predvsem preprečevati škodljive vplive in tretja skupina, kjer je treba seveda tudi usmerjati oziroma kjer je treba tudi prepovedati določena vlaganja.</p>
                  <p>Zelo pomembno se nam zdi, da poleg sprejema te resolucije in poleg priprave zakona o tujih vlaganjih, da čim prej kompletiramo še potreben zakonski okvir zato, da bomo imeli privlačno regulativo za tuja vlaganja, podobno, kot je to v drugih državah. Gre predvsem za zakon o stvarnih pravicah na nepremičninah, povezano z ustavo, o čemer je tudi govoril dr. Šešerko, potem področna zakonodaja. Po določenem času bo potrebno opraviti tudi analizo določil sedaj sprejete oziroma že sprejete zakonodaje, predvsem na tistih točkah, ki so pomembne za tuja vlaganja in se seveda potem tudi odločiti za eventualne dopolnitve oziroma spremembe te zakonodaje. Zelo pomembne bodo strategije, ki jih pripravlja Vlada, od globalne do področnih strategij.</p>
                  <p>In končno, rad bi opozoril pri tem, da ne bi bilo pretiranih pričakovanj samo od tega dokumenta, ne bodo od njega odvisna tuja vlaganja niti po obsegu niti po sestavi, ampak predvsem bodo odvisna od drugih elementov, ki bi jih morali imeti vsak dan pred očmi vsi politični dejavniki. To je predvsem politična stabilnost, gospodarska stabilnost in uspešnost, primerljiva in pregledna zakonodaja, pregledni in poenostavljeni postopki in seveda še ena zadeva: to je trg. Glede na to, da smo mi relativno majhen trg, nismo dovolj privlačni za tuje vlagatelje, zato je pa zelo pomembno, v kakšni meri in v kakšni kakovosti bomo imeli razvite gospodarske odnose z drugimi državami, ker to nam bo povečevalo interesantnost za tuji kapital. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Feri Horvat. Želi še kdo kot predstavnik poslanske skupine? (Ne.) Zato dajem besedo poslankam in poslancem. Prva je prijavljena gospa Danica Simšič. Izvolite besedo.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa za besedo. Spoštovane kolegice in kolegi! Žal vam bom vzela nekaj minut dragocenega časa. Hkrati bi seveda rada pozdravila tudi predstavnici Vlade. Glede na tematiko, to je resolucijo o strategiji Republike Slovenije do tujih investicij, sem seveda resolucijo prebrala. Ker pa je nisem dodobra razumela, sem seveda težaško delo prepustila kolegom v poslanski skupini. Glede na to, da občasno sodeluje naša poslanska skupina tudi z doktorjem Mencingerjem, pa vendarle menim, da je prav, da se seznanimo tudi z njegovim mnenjem, ker človek si ne more domišljati, da bi bil lahko vsaj približno takšen strokovnjak, kot je doktor Mencinger. Zato seveda z njegovim soglasjem, pravzaprav zadovoljstvom in pa tudi s soglasjem Mladine, kjer je bilo njegovo mnenje predstavljeno, vas prosim za nekaj trenutkov pozornosti, da to mnenje preberem.</p>
                  <p>Naslov tega mnenja je Strateško skropucalo. Toliko mlatenja prazne slame in birokratske polpismenosti, z ostanki gostobesedja iz obdobja dogovorne ekonomije, že dolgo ni bilo v kakšnem vladnem dokumentu. Parlament naj bi te dni sprejel resolucijo o strategiji Republike Slovenije do tujih investicij. Prav bi naredil, če bi jo zaradi podcenjevanja parlamenta in slovenščine brez razprave vrnil Vladi. S tem bi nedavna zahteva po znanju slovenščine za pridobitev državljanstva postala legitimnejša. Piscem resolucije in ministrom, ki so bili na seji, na kateri je Vlada resolucijo sprejela, ne bi škodovalo nekaj dni v šolskih klopeh. Slovenščina v petem razredu osnovne šole bi bila kar pravšnja. Napak vseh vrst je veliko: napačne zveze, skladnja, podvajanja. Stavki, ki se začenjajo v ednini in končajo v množini. Pa še toliko mlatenja prazne slame in birokratske polpismenosti iz ostanka gostobesedja iz obdobja dogovorne ekonomije, že dolgo ni bilo v kakšnem vladnem dokumentu, čeprav sta jim bistrost in klenost besede nasploh tuji.</p>
                  <p>O vsebini na kratko. Uvod pove, da je Slovensko gospodarstvo z vidika tržne ureditve dokaj mlado gospodarstvo. Hkrati se nahaja v fazi kapitalskega prestukturiranja družbene lastnine ter prilagajanja in vstopanja v evropske integracije. To pomeni tudi fazo intenzivnega povezovanja s tujino na kapitalski osnovi in povezovanja z raznimi gospodarskimi subjekti zaradi doseganja skupnih ciljev. Če resolucije ne bi imeli, smo samo pasivni opazovalci aktivnosti tujih investitorjev, ki povsem naravno skrbijo za realizacijo svojih interesov. Slovenija mora zato poskrbeti za realizacijo svojih interesov, tudi v nadaljevanju ni bolje. Drugi del, namen strategije, pove na primer, da bodo tuje investicije, ki bodo zagotavljale enega ali več prioritetnih ciljev, deležne podpore in odobravanja, spodbujanja ter maksimalne zaščite države in njenih organov, v skladu in v okviru veljavnih predpisov oziroma drugih pravno veljavnih možnosti. Vsi bodo zagotavljali možnosti v smislu aktivnega pristopa. Za njihovo izvrševanje v zastavljeni smeri. Prava jezikovna, filozofska in ekonomska poslastica je poglavje o prednostih, promociji in vzpodbujanju tujih naložb v smislu večjega priliva tujega kapitala preko investicij in o predstavitvi Republike Slovenije kot lokacije za tuje investicije.</p>
                  <p>Promotivno funkcijo bo Republika Slovenija izvajala načelno na vseh ravneh družbenega življenja. Svoje navedene prednosti pa bo vrednotila ob izvajanju celotne politike do tujih investicij v vsem smislu, da jih bo uporabila kot pozitivne faktorje pri privabljanju tujega kapitala. Ob branju postane razumljivo, zakaj se ministri odpravljajo v eksotične dežele, od Turkestana in Islandije do Južnoafriške republike in Nove Zelandije. To je v dežele, kjer bomo, če nam bo šlo dobro, v letu dni trgovanja komaj zaslužili za plačilo potnih stroškov. Gre očitno za območja, na katerih bo Republika Slovenija vložila dodaten napor oziroma za aktivno promocijsko funkcijo, s katero bomo lahko odpravili nekatere slabosti oziroma pomanjkljivosti, ki jih Republika Slovenija v tem trenutku čuti, vendar nekatere objektivne okoliščine ne dopuščajo, da bi jih rešila sama. V teh deželah je morebitnim investitorjem res treba povedati kjer smo. V centru Evrope, v bližini Münchna, Dunaja, Budimpešte, Milana, Prage in Zagreba. Ko to zvedo, se hitro odločijo posebno še, ko jim povemo, da smo v procesu izvajanja programa vse obsegajoče transformacije gospodarstva, usmerjenega v kreiranje dinamičnega tržnega gospodarstva.</p>
                  <p>Da torej pri nas vlada nekakšna splošna zmeda. Tudi v resoluciji je očitna. Vsebina je pravzaprav skrčena na naštevanje oblik naložb ter na razdelitev na prepovedane in regulirane dejavnosti. Vse drugo je megla, kar pa se za resolucijo najbrž spodobi. Tretji del manjka, četrti del, zaključek, pa ponovi pomembne samoumevnosti in neumnosti iz prejšnjih delov. Tako je oblikovanje strateških ciljev in politike do neposrednih tujih investicij pomembna naloga Slovenije na tem področju. Ni čudno, saj bi posledice nedefiniranega in neizraženega odnosa in politike do tujih investicij lahko privedle do negativnih posledic.</p>
                  <p>In še zadnji odstavek. Komu in čemu je takšno besedilo pravzaprav namenjeno, tujcem, navadnim ali bolj eksotičnim ali nam. Po branju vsaj nekaj postane jasno, slovenska oblast mora uvesti tajni uradni list, v katerem bo brez skrbi objavljala takšna besedila ali pa v vojski najti narednika, ki bo kot pregovorni avstroogrski narednik bral predpise in druga oblastna besedila. Dotlej  pa je Vladi, čeprav neobstoj take strategije in politike Republike Slovenije do tujih investicij predstavlja idealna tla za že poudarjena negativna stališča, brez hudobije mogoče svetovati le v smislu koristnosti, vrzite vse skupaj v koš za smeti. Konec navedbe.</p>
                  <p>Ne mislim, da je treba vreči vse skupaj v smeti ampak na številne pripombe, ki so bile tukaj izražene, na številna mnenja predvsem poslanskih skupin in seveda glede tudi na mnenje gospoda dr. Mencingerja predlagam, da bi se v skladu z drugim odstavkom 229. člena ta zbor vendarle odločil in resolucijo sprejemal v večfaznem postopku in, da bi to obravnavo sprejel kot splošno obravnavo in da bi resolucijo sprejemal na naslednjem zasedanju.</p>
                  <p>Zato predlagam sklep, da Državni zbor nalaga Vladi Republike Slovenije, da do seje Državnega zbora, ki bo konec marca, resolucijo o strategiji Republike Slovenije do tujih investicij prevede v knjižno slovenščino, jo vsebinsko uredi in pri tem upošteva dopolnila, ki jih je ob obravnavi resolucije predlagal oziroma podprl Odbor za gospodarstvo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Simšičevi. K besedi se je javil gospod Jug, samo potem ste predlagali še proceduralni sklep, da bi obravnavali v več - šele potem bomo o tem razpravljali. Gospod Jug, izvolite.</p>
               </sp>
               <sp>
                  <speaker>MAG. JANEZ JUG:</speaker>
                  <p>Na samo resolucijo o strategiji tujih vlaganj ne bi imel nekih pripomb v tem smislu kot predhodnica. Se mi zdi pa zelo pomembno, da bi v tej resoluciji opredelili tudi pogoje, ki so potrebni, da pride do tujih vlaganj v Sloveniji. Tak pogoj je tudi ustanavljanje prostocarinskih con. Predlog, ki ga je dal gospod Peršak pred menoj, sicer je malo konfuzen, ker meša nekatere pojme, vendar menim, da bi morala Republika Slovenija oziroma Vlada čim prej priti do tega zakona, tudi lahko na zalogo in tisti, ki bi izpolnjeval določene pogoje, bi lahko uresničil zakon o prostih carinskih conah. Da nas čas prehiteva na tem področju, je evidentno. Iz lastne prakse in iz izkušenj, ki jih imam z ljudmi lahko povem, da je veliko povpraševanje po teh zadevah s strani bližnjega in daljnega vzhoda, kjer so zainteresirani, da bi skozi Republiko Slovenijo, skozi investicije prišli v Evropo, vendar naša zakonodaja na tem področju, naši pogoji na tem področju, zamujajo in se mi zdi, da bi morali vključiti v to strategijo in zelo operativno in hitro delati. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo od poslank in poslancev besedo? Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Čisto kratko. Mislim, da v tej resoluciji o strategiji Republike Slovenije do tujih investicij ni tega, kar je zelo bistveno. Ne vemo, kaj sploh hočemo v naši državi. Ne vemo, katere panoge naj bi podpirali in katerih naj ne bi podpirali. Ne vemo, kam naj bi spuščali tujce in kam ne. In dokler to ni izdelano, mislim, da taka resolucija ne more biti predmet razprave tukaj. Vedeti moramo tudi, kaj pomeni protekcionizem. Vsaka država v svetu ima določene panoge svojega gospodarstva ali pa določene segmente zaščitene. Mi tega nimamo in dokler tega ne bomo imeli, je nesmiselno govoriti karkoli o resoluciji, o strategiji Republike Slovenije do tujih investicij. Zato se absolutno pridružujem mnenju gospe Simšičeve, ki ga bom tudi podprl. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Žarko Pregelj, prosim.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Žal moram že uvodoma povedati, da tega dokumenta kot dokument sploh ne morem sprejeti. Vsak dokument, ki pride oz. vsak akt, ki pride v obravnavo v Državni zbor, mora biti obravnavan po določenih postopkih. Res, da je zelo precizno napisano, kako je potrebno vložiti zakon, toda bojim se, da je predlagatelj tukaj pomešal tisto opremo, kot ji rečemo, ki sodi k zakonu, uvod, namen itn. Potem pa je začel razlagati vsebino resolucije, prave resolucije, ki bi pa imela neko obliko in ki bi v bistvu bila lahko deklarativen dokument, pa praktično ni. Jaz se ne vidim. Zdaj bom še vprašal, kje so pa finančne posledice? Če že tako gledamo, je sicer nek zaključek, pa ne vem, kam sodi ta zaključek. Namreč to ni dokument, ki bi ga lahko sprejeli. Procesno je zadeva popolnoma narobe zastavljena, tako, da se strinjam s tistimi, ki menijo, da danes te resolucije ne moremo sprejeti. Da bi lahko kvečjemu opravili prvo obravnavo, na kar bi se potem na podlagi teh navodil pripravil pravi dokument. Čeprav osebno pogrešam mnenje oz. menim, da bi lahko ustrezna služba Državnega zbora že od začetka zadevo zavrnila, kajti dejansko je dokaj nedoločeno napisana.</p>
                  <p>V uvodu sicer predlagatelj poizkuša postaviti potrebnost po takem dokumentu. Toda to ne more biti sestavni del dokumenta. To je lahko izven osnovnega teksta. Namen resolucije ni, da bo govorila o tem, kako je potrebna, ampak, da bo govorila o tem, kako bomo pri nas regulirali tuje investicije. Se pravi, na kakšen način, kakšne zakone bomo za to sprejeli, in resolucija naj bi opredelila temeljna načela, po katerih se bodo ti zakoni oblikovali. To je namen resolucije. Ne rečem, da vmes ni vsebine, ki bi na primer lahko zadovoljevala takim namenom. Na primer poglavje ad.c), kjer je sicer čuden naslov, Temeljna načela tretiranja tujih investicij, predstavlja določena načela. Ravno tako imamo poglavje, ki govori o prednosti Republike Slovenije, čeprav se vsebinsko s tem poglavjem ne strinjam. Menim, da to ne sodi v resolucijo.</p>
                  <p>Poizkusi so bili, da bi se oblikoval dokument, ni se pa naredil. To je temelj moje diskusije, zato menim, da je umestno, da se takšen dokument kot je ali zavrne, ker ni smiselno oblikovan ali pa, da se odločimo, da opravimo prvo obravnavo in zahtevamo, da se matični odbor še enkrat sestane in pripravi stališča za drugo branje. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Rejc, izvolite.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Mislim, da ni treba toliko "tinte" zalivati na to resolucijo, iz preprostega razloga, ker je bilo to delo začeto že leta 1991, ob koncu leta in se je potem nadaljevalo v dveh letih in zdaj smo v 1994 letu. Vedno in sproti ugotavljamo, da takega dokumenta, ali pa podobnega dokumenta nimamo in da seveda so tuja vlaganja potem nekontrolirano spuščena na naša tla, brez kontrole, brez kriterijev in podobno.</p>
                  <p>Razumem, da je prof. dr. Jože Mencinger to napisal in verjetno v nekem svojem slabem počutju. Vendar je treba tudi vedeti, da je resolucija le osnovno tipanje, kakšno imamo mi gledanje in seveda stališča, predvsem stranke, tudi vseh ostalih do tega dokumenta, ki naj seveda dobi svojo podobo v predlogu zakona. Moram reči, da smo tudi v Komisiji za spremljanje in nadzor lastninskega preoblikovanja to dali skozi. Seveda tisto področje, ki je za nas najbolj zanimivo, se pravi sodelovanje pri lastninjenju oziroma v tistem delu, kjer se ta tujec pojavi pri nakupih in podobno, ker se nekatere stvari dogajajo po eni strani.</p>
                  <p>Po drugi strani smo tudi sprejeli sklep, da je potrebno čim prej, čim prej, smo poudarili, pripraviti zakon. Prav je, da smo se sedaj malo izkašljali, povedali o tem in želimo imeti seveda čim prej zakon. Moram reči, da smo sodelovali na odboru zelo intenzivno in dolgo časa. Velikokrat smo imeli na seji Odbora za gospodarstvo in da nismo kar tako miže in nekako nezainteresirano o tem govorili, mislim, da smo napravili tudi odgovorno delo. Saj tudi amandmaji, ki so tukaj, mislim, da le dodajajo h kvaliteti tega dokumenta in seveda k temu, da je bolj pregledan in da je nekaj vreden, da nekaj velja. Neproduktivno se mi zdi, da bi zdaj razpravljali in odlašali, potem se bo tudi odlašal zakon, ki je bistven. Ta zakon naj gotovo pomeni; naša osnovna strategija, ki je, bojim se, da bo to težko napisati, kot je prej gospod Zmago Jelinčič povedal, da bi morali  za vsako branžo nekako ugotoviti, kaj je, kaj ni, kje bomo pustili, kje ne bomo. Iz preprostega razloga, kdor pozna slovenske branže ali dejavnosti, kot se po slovensko reče, gospodarske, lahko ve, da so praktično v vsaki dejavnosti praviloma spodaj in zgoraj z uspehi. Se pravi, da bi težko rekel. Tisti, ki je zgoraj z uspehi, se pravi, čisto na evropskem nivoju, ali pa skoraj na evropskem nivoju, potem ga ne moremo odpisati, ali pa ki ima skoraj 100% izvoz, pa morda živi in sam živi in se muči, pa nima kakšnih posebnih uspehov, zaposluje pa veliko ljudi, pa misli, da opravlja izjemno funkcijo. In seveda, s tem ko se bori, gotovo ga ne bomo dali na tisti seznam, ki bomo rekli: ti pa nisi zanimiv, ti si za pokop. To smo delali v časih, saj veste, ko so bile ene branže "gor vzete", ene so bile narodni konji, od Elana in levo in desno, polno je bilo paradnih konjev in na koncu so vsi ti konji seveda shirali in na koncu smo videli, kako in kaj. So pa vedno delovala tista podjetja, ki so razpršena po slovenski zemlji, uspešna, garajo, delajo, izvažajo, se borijo, so neopazna, se nič ne cmerijo in ne hodijo na Vlado ali kamorkoli iskati denar. Mislim, treba je imeti malo širši pregled in potem se vidi, da je tudi za taka in za vse potrebno, da je neka resolucija, da je neka strategija, ki bodo tudi njim nekako omogočila, da se bodo mogoče nekje pojavila, ker so navajana dela in odgovornosti, same do sebe in do države.</p>
                  <p>Skratka, nismo v času, ko bi se šli neke paradne konje in ko bi nekako poskušali ne vem kaj napraviti, smo v času, ko moramo trezno premisliti, kaj bi bilo dobro, da bi ta ekonomija čim prej šla pokonci od spodnjega dela. Mislim, da se že počasi pobira in mislim, da je resolucija to tipanje, se pravi preizkus in povabilo nas vseh, da rečemo, kaj bi bilo treba še napraviti, da bo ta zakon, ki bo, mislim, da bo v kratkem pripravljen in je nekako v zasnovi gotovo že narejen, kolikor vemo, kakor so dejale gospe iz Vlade in ostali, ki so sodelovali, tako da bi dobili v prihodnjem mesecu, ali pa recimo v aprilu, najkasneje v maju predlog zakona o tujih vlaganjih z vsem tistim, kar je tudi gospodarski odbor povedal. Se pravi, za posamezna področja in tudi nekako razdeljeno po področjih, kjer seveda deluje ta vaba in te možnosti, določene bonitete, manjše obdavčevanje in podobno.</p>
                  <p>Skratka, bodimo odkriti in jasni v času, v katerem je treba tej ekonomiji pomagati, ne pomagati s tem, da bomo rekli, da bomo rekli, da je vsaka stvar za nič, ampak s tem, da bomo poskušali vse to, kar smo danes in kar bomo še dorekli, dali k predlogu zakona in mislim, da je to produktivno in prosim, da v tem smislu sodelujete. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko ima gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Gospodu Rejcu bi povedal, da gospodarstvo ne sme imeti socialne funkcije, tako kot on predlaga. Za socialo naj skrbi država, ne pa gospodarski resorji. Gospodarski resorji se morajo obravnavati po tržnih zakonitostih in delovati. To, da so opravljali socialno funkcijo, smo imeli 45 let in smo videli, kam je šlo gospodarstvo. Gospod Rejc, govorili ste o tem, da so pravzaprav vse slovenske "branže" tako v špici kot na dnu. Jaz bi rekel, da je redko katera slovenska zadeva v špici; večinoma so na dnu. Zato se moramo odločiti, kaj bomo delali. Kajti, če bomo povsod po malem "flikali" konec s krajem, ne bomo nikamor prišli. In tega nočem! In v tej resoluciji vidim v glavnem in zgolj in samo "flikanje", ne vidim pa vizije, za kaj se je treba odločiti - ali se za to stvar odločiti, napeti vse sile in potem iti naprej. Tam notri imamo vse - od šivanke do lokomotive. To smo poznali v bivšem sistemu, za katerega jaz nisem, kajti ta gospodarski sistem se je pokazal, da je zelo slab. Treba se bo pač odločiti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Rejc, prosim.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Imam repliko na tebe, gospod Zmago. Jaz nisem nič govoril o sociali. Če je kdo, potem sem gotovo jaz tisti, ki sem vsakega zavrnil in vsakemu, ki je prišel k meni, rekel, naj sam sebe pobira, in to tudi vedno rečem, ko sedaj prihajajo. Skratka, sem tisti, ki verjetno dobro pozna slovensko industrijo in slovenske dejavnosti, in ne bom sedaj našteval, kdo je zgoraj, kdo spodaj. Recimo, vedno je bila tekstilna industrija nekako vstran. Poglejte pa sedaj Muro ali tudi druga podjetja. So nekje na vrhu in nekaj pomenijo. V kovinski "branži", kjer smo imeli svoj čas velik zagon in smo rekli, to nas bo rešilo. Ko sedaj pogledamo situacijo, vidimo, da so nekateri še uspešni, nekateri pa so zelo zelo na tleh. Vendar, kot pravim, vsak ima dolžnost, da rešuje sam sebe. Za osnovno strategijo pa je gotovo, da mora država dati neka izhodišča, neke kriterije, na osnovi katerih bo lahko to, ono, drugo in tretje podjetje reagiralo in se odzivalo na to, če se slučajno kdo pojavi iz tujine in ga bo na osnovi tega seveda tudi pritegnilo ali pa zavrnilo, če bo tako govorila resolucija. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo ima gospod Feri Horvat in nato gospa Danica Simšič.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Delno soglašam z mnenjem gospoda Jelinčiča, da pomeni ta resolucija neke vrste "flikanje". Vendar prav za to gre. Boljše je imeti nekaj, kot pa popolnoma nič in potem prepustiti Vladi in upravnim organom, da ravnajo, kakor ravnajo. Tujci ne vedo, kakšna so pravila igre in prepustiti potem področnim zakonom, da spet lahko tudi nekonsistentno urejajo vsak za svoje področje tuja vlaganja. Mislim, da je ustreznejši ta pristop, da imamo vsaj nekaj, da imamo vsaj neke osnovne usmeritve, ki veljajo generalno. Da v tej resoluciji ni nič, to ni res! Ker je že samo razdelitev v tri skupine posameznih panog - kaj je popolnoma prosto, kaj je usmerjeno in kaj je prepovedano - dosti več kot nič. Reče pa se tudi v tej resoluciji in mislim, da je tako edino pravilno, da pa se podrobnosti in specifičnosti urejajo v posebnih zakonih, zlasti za tista področja, kjer je praviloma interes države večji, da regulira tuja vlaganja - tudi v tujini in tudi pri nas - na področju bančništva, na področju zavarovalništva, na področju iger na srečo, na področju ekološko občutljivih dejavnosti, itd., itd.</p>
                  <p>Mislim, da je smiselno sprejeti dokument - če ne danes, pa v kratkem času. Morda tista varianta, da se danes po splošni razpravi in generalni opredelitvi do teh dopolnil, ki so dana, na osnovi tega pripravi potem čistopis dokumenta, ki bi bil potem kompleten, integralen, odpravi tudi pomanjkljivosti, ki so bile dane na jezik in na drugo - v veliki meri tudi upravičeno. Toda zavzel bi se pa za to, da bi vendarle dokument čimprej sprejeli; kajti ne bi bil za to in ni nujne potrebe, da bi šli v zakonski trofazni postopek in zadevo odložili še za pol leta, kot je rekel kolega Rejc, ker bi s tem dejansko povzročali in delali škodo. Tako, da se potem lahko pripravi druge dokumente, ki so zelo bistveni in potem tudi dejansko izvršljivi.</p>
                  <p>Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo ima gospa Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Kolegice in kolegi! Slišali smo, da se je ta resolucija oziroma strategija pripravljala vse od leta 91 dalje. V Poročevalcu številka 25 je izšla 29. julija, pred osmimi meseci. Zato preprosto ne razumem, zakaj se ne moremo dogovoriti glede na število dopolnil, devet strani je teh dopolnil. Glede na številne tehtne pripombe, zakaj se ne moremo dogovoriti in sprejeti odločitve, da je to splošna obravnava, in da na seji, ki bo konec marca, to resolucijo sprejemamo. Tako vsebinsko dopolnjeno s predlogi, ki jih daje Odbor za gospodarstvo kot nekateri drugi. Tudi tisto, kar je omenjal gospod Jelinčič in tako dalje. Mislim, če smo čakali tri leta oziroma osem mesecev, ne bo nobene ne vem kakšne škode, če se to zgodi čez tri tedne. Bomo pa vsaj približno vedeli, kakšno dejansko vsebinsko resolucijo sprejemamo. Zato še enkrat predlagam, da glasujemo o tem sklepu, da se v bistvu v večfaznem postopku v smislu tega, da je to splošna obravnava in da resolucijo sprejemamo na seji konec marca. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Simšičevi. To bom dal potem tudi na glasovanje. Želi še kdo besedo? V kolikor ne, dajem besedo predstavniku Vlade, gospe državni sekretarki.</p>
               </sp>
               <sp>
                  <speaker>MAG. VOJKA RAVBAR:</speaker>
                  <p>Spoštovani predsedujoči, spoštovane poslanke in poslanci! Veliko besed je bilo izrečenih. Rada bi samo nekatere stvari komentirala. Danes se je tudi pokazalo, da se nismo še odločili ali želimo imeti odprto gospodarstvo ali želimo imeti zaprto gospodarstvo, ali smo pripravljeni spustiti tuji kapital ali ne. Kam smo ga pripravljeni spustiti in tako dalje. Te razprave se vlečejo že nekaj mesecev po odborih. Predsednik matičnega odbora je tudi povedal, gospod Rejc, tudi v katerih odborih so se stvari že obravnavale in koliko različnih predlogov, sugestij, idej je bilo izpostavljenih, pojasnjenih in tudi odgovorjenih.</p>
                  <p>Glede same slovenščine, stvari se verjetno dajo vedno izboljšati. Nikoli niso v taki fazi, da ne bi bile lahko boljše. Nekje uporabljajo strokovni jezik, tukaj se pač stvari da izboljšati in nekatere stvari se lahko, nekatere pa so pač strokovni izrazi.</p>
                  <p>Glede komentarja, ki se nanaša na to, ali nas bodo tujci pokupili ali bomo kar prodali vse najboljše stvari. Vsaka stvar, ko tujec pride, je rezultat pogodbe. In to pogodbe lastnika z naše strani in pa tujca z druge strani. Kdo je lastnik kapitala z naše strani, je pač v tej fazi različno, vendar vedno tisti, ki zastopa lastnike, naj bi zastopal tudi interese tega kapitala in poskušal vtržiti oziroma v pogodbi nekatere stvari doreči tako, da bodo najboljše za tistega, katerega interese zastopa. Od pogajalcev je največkrat tudi odvisno, kako se stvari dorečejo in kako se v sami pogodbi tudi opredelijo. Tako glede zaposlovanja oziroma nadaljnih možnosti razvoja.</p>
                  <p>Glede same disperzije investicij oziroma koncentracije.</p>
                  <p>Vi veste, jaz sem že uvodoma povedala, da imamo največ investicij s tremi državami: Nemčija, Italija, Avstrija. Tu imamo preko 60% vseh investicij. Verjetno je tudi želja te Slovenije, da jih razpršimo, da imamo investicije s čim več državami, ker tu lahko odrazimo tudi razne vplive razvoja in razne interese. Mi imamo pogodbe trenutno z več kot 40 državami, vendar že ta koncentracija pove, kje je težišče vseh teh pogodb. Številni obiski, ki se opravljajo, taki ali drugačni, naj bo  v daljnih državah, kot je Avstralija, Nova Zelandija, Južna Afrika, naj si bo Amerika ali druge države, gre za to, da gre za tržne povezave s temi državami, kajti z večino teh držav imamo izredno nizke odstotke menjave, izredno nizko menjavo v globalu. So pa to možnosti, kjer naša podjetja vidijo interes. V večini primerov, kjer so bile organizirane poslovne konference, srečanja ali druge oblike sodelovanja med podjetji, je bil najprej preverjen interes podjetij, ali so zainteresirani, da gredo na ta področja. Če so bili zainteresirani, so bile organizirane ustrezne poslovne konference ali srečanja, kajti ravno v teh državah naša podjetja tudi po svojih zagotovilih največkrat potrebujejo ustrezno organizacijo, ker prihajajo na trge, kjer nimamo ustrezne mreže in se nimajo na koga obrniti. V teh primerih pa lahko v relativno kratkem času realizirajo zelo veliko kontaktov in je od tega odvisno tudi, koliko pride konkretnih poslov. Moram reči, da veliko podjetij je tukaj izrazilo zelo pozitiven interes in je prihajalo do konkretnih poslov.</p>
                  <p>Glede tega, ali se opredeliti do posameznih področij investicij ali ne. V sami resoluciji imate navedena področja, kjer predlagamo, da so omejena oziroma usmerjena ali pa prosta. Tu smo poskušali zastopati načelo, da kar ni prepovedano, je prosto. Kajti naša želja je, da bi bile na čim več gospodarskih področjih, stvari proste. Da prepustimo podjetjem, kjer se lahko dogovarjajo, v kolikor niso v teh področjih, kjer so navedena v sami resoluciji. Namreč, zavedati se moramo, da tujci ne bodo kupili ali pa vlagali vse, kar mi izrazimo željo. Oni iščejo svoj interes, mi iščemo svoj interes. In pri posameznih področjih ali pa dejavnostih so tudi posamezna podjetja tista, ki opredelijo, ali se lahko sama, z lastnim kapitalom ali s kapitalom, ki ga dobijo na slovenskem trgu, popolnoma razvijajo, postavijo na noge, ali imajo interes, da pride tujec naj si bo v manjšinjskem, večinskem ali določenem deležu v njihovo podjetje, kar je dostikrat povezano tudi z njihovimi interesi, da pridejo na nove trge, da racionalizirajo proizvodnjo, da najdejo možnost, ali pa v svojem mestu v večjih ali pa daljših multi nacionalnih verigah, naj si bo za nabave ali pa prodajo določenih izdelkov. Zato je verjetno težko v resoluciji opredeliti, ali želimo, da bi prišli tujci v eno samo branžo ali v neko drugo. Tujec se bo, kot sem rekla, odločal glede na svoj interes in glede na možnosti, kaj lahko naredi tukaj, naše podjetje pa ravno tako. Tako, da v posameznih dejavnostih so te investicije v večjem ali manjšem obsegu. Kjer pa smo občutili, bom rekla, nevarnost, da bi prišlo do nekontroliranega pritoka, smo predlagali usmerjene dejavnosti, ki so tudi rezultat številnih razprav, kje spustiti tujce, kje pa ne.</p>
                  <p>Glede tega, da bi opredelili v samem tem tudi možnost prostih carinskih con oziroma ustanavljanja podjetij v teh conah. Gre za zakon, ki ne sodi ravno v to področje. Gre za samostojno urejanje tega vprašanja in verjetno bo to področje urejeno v carinskem zakonu, posebej področje prostih carinskih con oziroma carinskih con, kot jih imenujemo, kajti gre za kopico carinskih vprašanj, ki se ob tem morajo urediti. Glede samega sodelovanja, že v uvodu sem povedala, mi smo sodelovali z več instituti pri pripravi tega, tudi z Ekonomskim institutom pravne fakultete in tudi od njih smo dobili posna stališča že v prvih fazah, kajti več kot leto in pol nazaj smo mi začeli s tem pripravami, oblikovali papirje, jih diskultirali, jih dograjevali in julija lansko leto tudi poslali v parlament in tudi nekajmesečna razprava v parlamentu je nedvomno dala svoje rezultate. Sodelovali smo tudi s Centrom na mednarodne sodelovanje in razvoj, tudi z Agencijo, s Skladom in z drugimi institucijami, tako da sugestiji je. Je pa tako kot včasih pravimo v razpravi, radi bi imeli tuje investicije, vendar bi jih radi samo tam, kjer jih mi želimo, tujec pa tudi odloča o tem.</p>
                  <p>Glede posameznih amandmajev ki so bili predloženi tako s stani matičnega odbor se je Vlada opredelila tako da tu ni problema. V glavnem smo praktično vse amandmaje podprli razen enega z manjšo spremembo in tudi glede amandmajev ki so bili danes razdeljeni, lahko povemo mnenje. Tudi glede amandmajev ki jih je dal gospod Marjan Poljšak, so v nekaterih primerih sprejemljivi, ker gredo tudi v kontekstu, v nekaterih primerih bi se pa morali opredeliti in doreči, ker gredo pač nekje tudi v omejevalno smer oziroma smer, katera na sledi resoluciji. Tako da glede tega, kar se nas tiče, lahko gremo tudi po amandmajih in se opredelimo, zbor se pa lahko opredeli tudi glede samega odločanja. Problem je pa v tem, da dlje kot bomo odlašali z osnovnimi dokumenti, dlje bomo odlašali tudi z razpravo o samem zakonu o tujih vlaganjih oziroma vsaj z njegovo obravnavo v prvih fazah. Naša želja je bila, da na podlagi te razprave določene usmeritve vgradimo v zakon in sprejmemo tudi usmeritve za oblikovanje tujih investicij v posameznih področnih zakonih, če se dogovorimo tako kot je predloženo oziroma če damo določene sugestije in predloge.</p>
                  <p>Ta resolucija, to ni zakon, zato težko opredelimo, kje so finančne posledice. Resolucija je usmeritev, ki jo bomo dograjevali v posameznih zakonih oziroma opredelili natančno v posameznih področnih zakonih, kjer gre za ta področja oziroma v Zakonu o tujih vlaganjih, kjer gre za področje tujih vlaganj. V samem zakonu bomo pa nedvomno pripravili, tako kot morajo biti vsaj tudi s finančnimi posledicami oziroma konstrukcijo kot jo tudi sami prepisi zahtevajo. Jaz bi prosila, da poskušamo s čim več predlogi dejansko doreči, kar želimo in želim, da čimprej pridemo do dokumenta, ki bo tudi osnova za oblikovanje zakona. Zboru bi pa predlagala, da se odloči, kako hitro to lahko naredimo, ker s tem odlašamo, na žalost, tudi tisto, kar je pa nujno, da sprejmemo. To je osnutek zakona o tujih vlaganjih. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe državni sekretarki. Ne vidim več nobenega prijavljenega. Jaz bi prosil vodje poslanskih skupin, da zagotovijo večjo prisotnost v dvorani. Besedo ima gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Moram reči, če bi bila resolucija tako napisana, kot jo je sedaj pojasnjevala gospa Ravbarjeva, bi bila verjetno veliko veliko boljša. Lahko bi bila tako enostavna kot je bila enostavna v pojasnjevanju. Nekaj temeljnih odločitev, katerim bomo sledili pri pripravi zakona o tujih vlaganjih in verjetno sta najmanj dve tretjini tega teksta potem nepotrebni. Zavedati se moramo, da resolucija je, bom rekel, uspe s svojim namenom, če je jedrnata, hkrati pa zelo jasna. Tukaj je, kot sem že prej omenil, najslabši uvodni del, ker v resnici nadomešča tisti del, ki sodi k vsakemu dokumentu ko pride v Državni zbor. Zavedam se, da je bil ta dokument poslan prej kot je bila procedura določena s poslovnikom, zato je verjetno tudi tak.</p>
                  <p>Zato je verjetno prav, da se vseeno odločimo danes in opravimo prvo branje, na kar bi pa na marčevski seji opravili drugo branje in hkrati tretje, se pravi da bi združili obravnavi. Poslovniško je sicer ta stvar nekoliko nejasna, ampak smo tako prakso že uporabili in jo lahko tukaj ravno tako brez večje škode uporabimo. Verjetno bi, v kolikor bi se na tak način dogovorili,  lahko dokaj hitro prišli do tega dokumenta. Predvsem pa predlagam, da se obseg resolucije bistveno skrči in da se v njem opredeljuje res to, kar ni zakonska materija to, kar je v bistvu na nivoju načela. Strinjam se, da so razmišljanja o resoluciji primerna, ampak primerna za obrazložitev same resolucije, ne pa, da jo sprejmemo kot dokument. Gre za vrsto čisto takih pojasnil, ki v resoluciji nimajo kaj iskati. Kaj jaz vem, kako se jih oblikuje itn. Recimo, poglejte, v točki Temeljna načela tretiranja tujih investicij, druga točka, pravica reguliranja tujih investicij: "Kot vsaka država, si bo tudi Republika Slovenija pridržala pravico regulirati tuje investicije na svojem ozemlju, kar pomeni, da bo na določenih področjih vzpodbujala tuje investicije, na določenih bo regulirala" itn. Kaj s tem povemo? Nič. To je normalno. Pravilno bi pa bilo, da pač povemo, da bomo zaradi naših nacionalnih interesov določene tuje investicije omejevali, to je v bistvu zgolj načelo. Ničesar drugega ni treba tukaj zraven pisati. Gre za racionalnost, ki jo moramo pri sprejemanju takih aktov vsekakor upoštevati.</p>
                  <p>Kar se tiče finančnih posledic. Verjamem, da jih je težko predvidevati. Verjetno bi se jih dalo vse opredeliti okvirno, načelno, da bodo pač usmerjene v zmanjšanje obremenitve proračuna, da se oceni, koliko naj bi tuja vlaganja zmanjševala obremenitev proračuna, kajti za to se gre. Mi želimo pač hitrejši razvoj na določenih področjih gospodarstva, infrastrukture in podobno. Ker pa ta hitrejši razvoj zahteva večja sredstva, mi nimamo dovolj lastnega kapitala, potrebujemo tuji kapital. To je bistvo te resolucije in pomembno je, da v bistvu povemo, kolikšen delež proračuna bi s tem olajšali. To verjetno bi se dalo nekako oceniti, hkrati bi pa tudi na ta način vedno prišli do temeljnega spoznanja, kolikšen delež narodnega gospodarstva bodo tuje investicije sploh obsegale.</p>
                  <p>Pri tem bi pa rad opozoril, da pogrešam nekaj osnovnih podatkov, koliko je zdaj tujih vlaganj v Sloveniji, vsaj približno, če točno ni mogoče. Razmerja, kako so regulirana, vemo, da smo jih nekaj v zakonih regulirali oz. omejili. Bom raje uporabil izraz omejili, kajti regulirali pomeni lahko nekaj drugega. Na primer v zakonu o avtocestni družbi je jasno napisano, do kje gredo lahko tuje investicije in podobno. Tako, da verjetno imamo že nekaj zakonov, ki tuje investicije omejujejo in verjetno bi bilo smiselno, da bi bili vsaj v spremnem tekstu ti zakoni navedeni. Prosim za podatke in, ko bi imeli tudi nekakšno sliko sedanjega stanja, bi se mogoče lažje odločali o posameznih načelih. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Pregelj. Jaz ga prosim, da skladno s poslovnikom vloži spreminjevalne oz. dopolnjevalne, proceduralne oz. sklepe, ki jih je predlagal med razpravo. Replika, gospa Vika Potočnik.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! Zelo se strinjam, da bodimo racionalni in kratki. Ampak to predvsem tistim, ki nam berejo tekste iz Mladine in tistim, ki prihajajo sem in nam berejo tekste iz resolucije in se tukaj čudijo, kaj notri piše. Bi priporočila, da predlagajo kaj konkretnega in da naredimo to resolucijo takšno, kot si jo mogoče tudi želijo oni. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Jaz sem se želel referirati na tisto, o čemer je gospa Vojka Ravbar govorila. Moj vtis je bil, vsaj na začetku, da je rekla, da zboru ni čisto jasno, ali želimo, da je to odprta ali zaprta ekonomija. Moja presoja je druga. Po moje je mogoče iz današnje razprave potegniti, da ta zbor ni za nobeno evforično, ali pa če hočete, nepremišljeno prodajo tujim investitorjem, ampak za premišljeno, s pripravo na rok do vstopa Slovenije v Evropsko unijo, ko bo treba pač z zakonodajo, kot smo rekli, narediti pogoje varovanja - še vedno - in omogočiti seveda investicije. Preseneča pa me, da gospa državna sekretarka ni opozorila na nekatere, zelo ponesrečene primere prodaje tujim investitorjem, ali pa če hočete, nekatere tudi zelo škodljive. Prej sem dva omenil in sem pričakoval kakšen komentar ali pa vsaj kakšno pojasnilo, za katero tovarno svetil gre, ampak verjetno to še ni znano, ker je Sklad za razvoj akter, ne pa ministrstvo, kot razumem.</p>
                  <p>Dodal bi še dva primera. Prodaja tovarne Elan, ki je bila tri tedne, preden je bila prodana, ocenjena, mislim, da na 122 milijonov dolarjev, prodana je bila pa za 22, ali približno takšno vsoto, kaže na zelo ponesrečene stvari, ki so se dogajale. Mislim, seveda, to je moja domneva in mislim, da mora naša preiskovalna komisija, ki na tem področju dela, ugotoviti, ali vsaj poizkušati ugotoviti, kaj se je v resnici dogajalo, katere domnevne nezakonitosti so se pri tej prodaji zgodile in ugotoviti krivce ali če hočete, krivca, ki mislim, da se ga da jasno opaziti. Predvsem je pa pri nakupu nekaterih tovarn pri nas zelo vidna tendenca, da se kupi neko podjetje samo zato, da se ga uniči in da se pridobi trg pri nas. Se pravi, da se nobenih delovnih mest ne postavi. To imate v več panogah, recimo, omenim lahko papirniško industrijo, kjer je izrecni namen. Deloma je lahko to tudi drugo, ampak jih sedaj ne bom konkretno navajal, ker nimam toliko gradiva kot ga ima Vlada, ki bi lahko tako analizo zelo dobro pripravila. Se pravi, če govorimo sedaj o tem, da bo Vlada pripravila analizo za zbor, potem si predstavljam, da bo v tej analizi tudi ravno ta negativni vidik tujih investicij v Sloveniji jasno razkrit, kjer tuji investitor pride sem, pridobi trg, uniči delovna mesta, doseže ravno nasprotno od tistega, kar v Sloveniji ta trenutek želimo, in potem umakne vse proizvodne kapacitete nekam drugam. To je sicer njegova pravica. Tu se strinjam z ministrstvom, da mi ne moremo vplivati na voljo tujih investitorjev. Lahko pa izbiramo, kdo so tuji investitorji in kdo niso. In predvsem volja slovenske države in Vlade ni enakovredna volji tujih investitorjev. Po mojem gledanju ima Slovenija to prednost, da je njena ekonomija danes toliko propulzivna, da ni treba s tujimi investicijami za vsako ceno ta trenutek privabljati tuji kapital, ki bo povzročil v Sloveniji razdejanje, ki ga čez 10 let, ko bodo slovenske proizvodne moči primerne, da vstopimo v mednarodno konkurenco - takrat ne bo več možnosti za slovenski kapital, da bi vstopil na določena področja v Sloveniji.</p>
                  <p>Tudi moje oz. naše stališče je, da je treba v primeru, kjer je prišlo do prodaje tujemu investitorju, treba pravno državo polno spoštovati. To je popolnoma jasno! Zato je toliko bolj pomembna strategija, ki jo zavzame ta zbor in seveda Vlada, in zato bi tudi toliko bolj pričakovali od Vlade, da bi tudi to negativno stran - se pravi uničevanje delovnih mest, prevzemanje monopolnih ali izjemnih slovenskih nacionalnih virov - tu jasno izpostavila. Tudi v sami resoluciji in tudi v današnji prezentaciji se to, žal, ni zgodilo. Toda moram reči, da kljub temu vidim, da je boljša pot kot to, da resolucijo generalno zavrnemo, ta pot, da jo s pripombami, ki so bile dane, sprejmemo in gremo hitro na zakon in pri zakonu postavimo take omejitve, da Vlada - ali če hočete Sklad za razvoj - ne bo delal takih ponesrečenih prodaj, kot je, npr. prodaja te neimenovane tovarne svetil, za katero ne dvomim, da bo Siemensu res prinesla velike dobičke. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Prosim, gospa Danica Simšič. Prosil bi, da se malo bolj držimo okvirnega dnevnega reda.</p>
               </sp>
               <sp>
                  <speaker>DANICA SIMŠIČ:</speaker>
                  <p>V bistvu bo to replika; moram odgovoriti gospe Viki Potočnikovi. Očitala je nekaterim, ki smo brali besedilo resolucije oz. besedilo iz Mladine - med tistimi sem bila sama - da dolgovezimo in zavlačujemo sejo. Napaka! Jaz sem se pisno prijavila, imela bi pravico razpravljati minute in minute in ure, če hočete. V poslovniku je v 67. členu napisano, da me predsedujoči lahko prekine, če se pisno ne prijavim v naprej, ampak še to me ne sme prekiniti prej kot po petih minutah. Mislim, da sem v tistem kontekstu govorila nekaj sekund več kot 5 minut. In če je to preveč za ta zbor, v kontekstu vsega, kar vsi govorimo, se vljudno opravičujem. Mislim pa, da je bilo potrebno, da tudi nekateri, ki zanesljivo niso prebrali strokovnega besedila v Mladini, to besedilo slišijo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospe Simšičevi. Ker je jaz nisem prekinil, je bilo to v skladu s poslovnikom.</p>
                  <p>Prosim, gospa Potočnikova.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Gospa Simšičeva, hvala vam tudi za to branje poslovnika. Z veseljem vam povem, da ga poznam, ampak vam moram povedati: lahko tukaj govorite tudi 10 ur, če hočete, toda bistvena je vsebina in kaj se pove, ne pa čas govorjenja. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Ne vidim več nobenega prijavljenega, zato predlagam, da najprej glasujemo o proceduralnem sklepu, da v skladu z... Gospod Školč, želite še besedo prej? Izvolite.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Hvala lepa gospod podpredsednik. Tukaj je bilo povedano izjemno dosti tehtnih stvari in zato bi prosil, če boste naši poslanski skupini dali potreben čas, da premisli, preden bo o tem glasovala. Hkrati bi pa pozval državno sekretarko, da pred odločanjem v času, ki je do nadaljevanja seje, v bistvu odgovori na tista relevantna vprašanja. Menim, da bo to vsem veliko koristilo. Prosim pa, da to izkoristite - mojo željo - za pavzo za to, da pridemo do teh odgovorov, da ne bi kdo smatral tega za izkoriščanje tega instituta.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Školču. Ker smo upoštevali vse odmore, bomo tudi sedaj.</p>
                  <p>S tem bom to točko prekinil.</p>
                  <p>Še nekaj obvestil, preden končamo današnjo sejo. Sejo nadaljujemo v torek ob 10. uri, kjer bomo imeli najprej izredno sejo, ob 11. uri bomo pa nadaljevali to sejo in to točko dnevnega reda, po dnevnem redu naprej. Vsem želim prijeten večer. Tisti, ki pa boste sedaj v počitniškem času, pa prijetne dni. Lahko noč!</p>
               </sp>
               <stage>(SEJA JE BILA PREKINJENA 2. MARCA 1994 OB 18.46 URI IN</stage>
               </div>
      </body>
  </text>
</TEI>
