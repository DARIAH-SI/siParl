<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-23-1994-09-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-23-1994-09-13.DZ" n="23">
               <name>Redna</name>
               <date when="1994-09-13"/>
            </setting>
         </settingDesc>
         <particDesc>
            <listOrg>
               <org xml:id="Redna-23-1994-09-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 13. SEPTEMBER 1994 OB 10.10 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Dobrodošli v
                  naši dvorani Državnega zbora po avgustovskih počitnicah.</p>
               <p>Pričenjam z nadaljevanjem 23. seje Državnega zbora Republike Slovenije.</p>
               <p>Obveščen sem, da so zadržani, in se današnje seje ne morejo udeležiti, naslednje
                  poslanke in poslanci: gospod Jože Lenič, gospa Danica Simšič in pa gospod Herman
                  Rigelnik. Ugotovimo sklepčnost! <stage>(73 prisotnih.)</stage></p>
               <p>Ugotavljam, da je zbor sklepčen in lahko prične z delom.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Z obvestilom o nadaljevanju seje ste bili obveščeni, da bomo po dogovoru v
                  kolegiju predsednika 23. sejo pričeli z obravnavo 40. in 41. točke dnevnega reda,
                  to je z drugo obravnavo predloga zakona o politiČnih strankah in predloga zakona o
                  volilni kampanji. Po zaključeni obravnavi 40. in 41. točke dnevnega reda bo
                  nadaljevanje 23. seje zbora prekinjeno in bo Državni zbor pričel z 15. izredno
                  sejo zbora. Po končani izredni seji bo Državni zbor takoj nadaljeval 23. sejo, in
                  sicer bo pričel z obravnavo 37. točke dnevnega reda, to je predlog zakona o
                  nagradah Republike Slovenije na področju šolstva, in nato po dnevnem redu
                  dalje.</p>
               <p>Ob tem vas želim obvestiti, da bo Državni zbor nadaljeval z delom predvidoma do
                  vključno petka, dne 16.9.1994 do 14. ure. V primeru, da Državni zbor z delom ne bo
                  končal, bo zasedanje nadaljeval v torek, dne 27.9.1994 do zaključka vseh
                  preostalih točk dnevnega reda. Za ta čas se preloži tudi začetek 24. seje
                  Državnega zbora sklicane za 27.9.1994.</p>
               <p>Prehajamo na <title>40. TOČKO DNEVNEGA REDA</title>, to je na <title>DRUGO
                     OBRAVNAVO PREDLOGA ZAKONA O POLITIČNIH STRANKAH</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne želi.)</stage></p>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Prosim poročevalca za besedo. Gospod Pukl ima besedo.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Predlog zakona o političnih strankah za
                  drugo obravnavo je obravnaval Odbor za notranjo politiko in pravosodje po tem, ko
                  je dobil in upošteval mnenje Sekretariata za zakonodajo in ostalo, kar imate
                  zabeleženo v poročilu od 7.7. in v dodatnem poročilu.</p>
               <p>Odbor je ocenil, in nobenega dvoma ni, da gre za pomemben zakon, ki je potreben in
                  pa še zlasti tudi, da če je kateri zakon političen, je zakon o političnih strankah
                  in seveda v navezi s tem zakon o volilni kampanji. Gre za različna stališča
                  nekaterih strank, odvisno pač, kako se vidijo v političnem prostoru, od njihove
                  velikosti in njihove politike.</p>
               <p>Odbor je obravnaval amandmaje in se je odločil, tako kot imate v pregledu
                  amandmajev. Gre za odločitev odbora, ki je ocenil, da so taka stališča
                  najprimernejša in konsistentna glede na vsebino tega zakona. Izkoristil bi
                  priliko, da bi enako povedal tudi za zakon o volilni kampanji, da ne bi ponovno
                  obrazlagal.</p>
               <p>Kot že rečeno, odločali boste o posameznih amandmajih <stage>(ki jih je veliko
                     število)</stage> glede na politična stališča strank, kar je gotovo. Še enkrat
                  pa bi opozoril, da poskušate razmisliti o stališču odbora zlasti tam, kjer odbor
                  nastopa kot predlagatelj, nastopa pa <stage>(ker je pač šlo za roke)</stage> tam,
                  kjer gre za skupino poslancev, prvo podpisani sem sam. Po moji oceni, po oceni
                  odbora gre tu za amandmaje, katerih sprejem je res potreben. Tukaj v bistvu ni
                  takšnih stališč, da bi <stage>(vsak člen je imel različna mnenja)</stage>
                  zahtevali dolge teoretične razprave.</p>
               <p>Predvsem se bo potrebno odločiti o številu državljanov, ki lahko ustanavljajo
                  stranke. Odbor meni, da italijanski način, ki dopušča veliko število strank,
                  prvič, ni znak demokratičnosti neke družbe, drugič, pa za našo družbo verjetno ne
                  bi bil sprejemljiv, ker očitno nimamo v mislih takšnega političnega življenja, ko
                  lahko 30 ali pa 20 ali 50 oziroma malo število državljanov ustanavlja politične
                  stranke - kot se je dosedaj že dogajalo in se še dogaja, kar pa h kvaliteti
                  demokracije in kvaliteti političnega življenja ne prispeva.</p>
               <p>Eno izmed takšnih vprašanj bi bilo tudi sodelovanje žensk v kandidacijskih
                  postopkih. Jasno je, da so vse stranke za enakopravno tretiranje žena v politiki,
                  vendar kar organsko še ni zraslo v tej družbi, pa raste, gotovo ne moremo
                  regulirati z zakonsko prisilo. Če imajo stranke povprečno <stage>(in verjetno se
                     ne bom veliko zmotil)</stage> približno 24% žena, članic <stage>(nekatere več,
                     druge manj)</stage>, iz tega podatka ni mogoče izvajati, da naj bi kandidirale
                  stranke 50% žena in pa 50% moških članov, ker bi pač s tem kratili enakopravnost
                  in ustavno pravico moških članov. Ne govorim šovinistično, ampak, če je 80%
                  moških, ki nimajo pravice do ustreznega zastopstva, potem gotovo gre za kršitev
                  nekih pravic. Osnova je pa v tem: tudi družba se razvija organsko, tudi politika v
                  družbi se razvija organsko in tako se organsko razvijajo tudi politične stranke s
                  svojim članstvom. Sedaj je stanje takšno, da je približno 80% moških članov, 20%
                  ženskih. Seveda ne moremo z zakonsko prisilo proti tej organski rasti odrediti
                  drugačnega sorazmerja pri kandidiranju in pri funkcijah. O tem boste razmislili in
                  odločili. To so samo razmišljanja odbora, ki so bila večinsko podprta. Hvala.</p>
               <p>Še enkrat spoštovane kolegice in kolegi! Enaki razlogi veljajo tudi za drugi
                  zakon, to se pravi zakon o volilni kampanji, ki je še bolj amandmiran. Tudi glede
                  predlogov oziroma amandmajev odbora veljajo enaka načela, zato menim, da verjetno
                  ne bo potrebno, da stališče odbora za ta zakon ponovno obrazlagam. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne želi.)</stage></p>
               <p>Prehajamo na obravnavo in odločanje o posameznih členih predloga zakona. Prejeli
                  ste drugi, dopolnjeni pregled amandmajev k predlogu zakona o političnih strankah z
                  datumom 7.9.1994. Ta trenutek se razmnožujejo in bodo razdeljeni še novi amandmaji
                  k 15. členu, 24., 36. in 37. členu. Teh amandmajev ni v pregledu; bodo še
                  razmnoženi in razdeljeni.</p>
               <p>Preden bomo začeli z obravnavo po posameznih členih in amandmajih, predlagam
                  zboru, da skladno z zadnjo alineo 189. člena poslovnika razpravlja in glasuje o
                  vseh tistih členih skupaj, h katerim niso bili vloženi amandmaji. Želi v zvezi s
                  tem sklepom predloga kdo razpravljati? <stage>(Ne želi.)</stage> Zato dajem ta
                  sklep na glasovanje.</p>
               <p>Se oproščam, ker sem naredil napako, ponavljamo. Ugotovimo sklepčnost! <stage>(74
                     prisotnih.)</stage></p>
               <p>Kdo je za? <stage>(69 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>Prehajamo na obravnavo posameznih členov. Pred tem vprašam, ker imam dve prijavi,
                  in sicer gospoda Saša Lapa in dr. Leva Krefta, ali se bosta prijavila pri
                  posameznih členih ali bi kar na začetku? Pri členih. Ali tudi gospod Lap?
                  Tudi.</p>
               <p>V obravnavo dajem 1. člen in amandma k 1. členu <stage>(amandma je v
                     pregledu)</stage>; predlagatelj je skupina poslancev, prvopodpisana Vika
                  Potočnik; odbor amandmaja ne podpira. Želi kdo razpravljati? Gospa Vika,
                  prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Prav lep popočitniški pozdrav. Samo za osvežitev
                  spomina. Državni zbor je ob prvi obravnavi tega zakona sprejel naslednji sklep:
                  <q>"Predlagatelj zakona naj pri pripravi predloga zakona za drugo obravnavo prouči
                  možnost vključitve določila, ki bi zavezalo politične stranke, da na svojih
                  kandidatnih listah zagotovijo, da nobeden od obeh spolov ne bo zastopan z manj kot
                  40% deležem."</q></p>
               <p>Predlagatelj je v svoji kratki obrazložitvi odgovoril naslednje, da nismo o tem
                  spregovorili v pravem zakonu, temveč naj to materijo rešujemo v drugem zakonu. To
                  je že stara praksa in staro navodilo. Nikoli se to vprašanje, ki govori o
                  vprašanju enakosti in enakopravne zastopanosti obeh spolov, ne zadane v pravi
                  zakon.</p>
               <p>Komisija za žensko politiko se je zato odločila in ocenila, da je to pravi zakon,
                  v katerem bo reševala vprašanje enakopravne zastopanosti obeh spolov in s tem
                  sledila ustavnemu določilu.</p>
               <p>Samo za istočnico, ki mi jo je dal gospod predsednik Odbora za notranjo politiko v
                  svojem poročilu, ko govori: kar organsko še ni zraslo, ne moremo s silo ali pa z
                  zakonom urediti. Mislim, da je to dosti žalostna in hkrati resna iztočnica, da
                  spregovorimo, da nekaj res ni moč spremeniti na silo, je pa moč tisto, kar je
                  realno, pospeševati. Tukaj v Državnem zboru smo pred to dilemo: ali bomo v tej
                  državi realnost, kakršna je, pospeševali in s tem omogočili, da bo čim
                  enakopravnejša zastopanost obeh spolov v teh telesih, kot se reče, v delitvi
                  oblasti, ali bomo pa ponovno prepustili enega od spolov, da bo tako ali pa drugače
                  zapostavljen ali celo, da bo ta pot dovoljena zgolj takrat, ko bo večinski spol,
                  ki je udeležen ne samo v parlamentu, ampak tudi v drugih vejah oblasti, dopustil
                  in dal dobrovoljno to mesto.</p>
               <p>Kot vidite, se v večih členih pojavlja vprašanje, na kakšen način je možno rešiti
                  ali pa pospešiti to dilemo. Tako imamo amandma v 1. členu, v 24. členu in v 20.
                  členu. Komisija za žensko politiko je dala amandma k 1. in k 24. členu, kjer
                  govori, da kljub temu, da se zavedamo, da gre za člen in za tekst besedila, ki je
                  bolj politične narave, manj pa takšen, ki bi bil vsaj v prvem trenutku zavezujoč,
                  saj tudi nismo predvidele nikakršnih sankcij, če stranke na naslednjih volitvah
                  tega ne bi zagotavljale. Istočasno smo dale amandma, da bi bile politične stranke,
                  ki bi dosegale čimvečjo in čimbližjo enakopravno zastopanost, tudi finančno
                  stimulirane ob financiranju stranke.</p>
               <p>Spoštovani poslanke in poslanci! Zavedamo se, da amandma mogoče ni najbolj
                  izpiljen. V tistem trenutku smo imeli izredno kratek čas, da oblikujemo ta
                  amandma, je pa dobronameren in ne govori tako, kot je bilo rečeno v poročilu,
                  zgolj o enem spolu, temveč o enakopravni zastopanosti obeh spolov. Zato vas
                  prosim, in sicer v želji, da v tretji fazi oblikujemo še boljši amandma in
                  eventualno, da izkažete tudi ponovno vašo pripravljenost, da enakopravna
                  zastopanost ni zgolj želja, temveč tudi pripravljenost, seveda v tem trenutku vas
                  gospodov, ki ste v večinskem delu v tem parlamentu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Drage kolegice, kolegi, spoštovani! Prosil bi, da bi res poslušali
                  tistega, ki govori. Sedaj pa upam, da neposlušanje ni že odraz stališča do tega.
                  Želi še kdo razpravljati o amandmaju k 1. členu? Gospod Pucko.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod podpredsednik. Spoštovane poslanke in poslanci! S kolegi iz
                  poslanske skupine, ki sedimo bolj odzadaj smo sledili poslanki Viki Potočnik in z
                  veseljem ugotavljali, da imamo v naši poslanski skupini 20% poslank oziroma 20%
                  poslancev predstavlja ženski del populacije, in seveda hkrati z obžalovanjem
                  gledali na poslansko skupino LDS, ki ima med 30 poslanci samo dve poslanki.</p>
               <p>Zdaj smo se menili naprej in ugotavljali, da je bila te dni idealna priložnost, da
                  bi namesto tega amandmaja poslanska skupina LDS ponudila za mesto predsednika
                  Državnega zbora kakšno gospo. Hvala. <stage>(Aplavz.)</stage></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo? <stage>(Nihče.)</stage> Razpravo zaključujem in dajem
                  amandma k 1. členu na glasovanje. Ugotovimo sklepčnost! <stage>(73
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem 1. člen. Ugotovimo sklepčnost! <stage>(65
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je 1. člen sprejet.</p>
               <p>V razpravo dajem 3. člen in amandmaje k temu členu. Prvi amandma predlaga<gap n="..."/>
                  Predlagatelji prvi amandma umikajo.</p>
               <p>V obravnavo dajem amandma, ki je v pregledu pod št. 2: predlagatelj Ivo Hvalica,
                  odbor amandma podpira. Želi kdo besedo? <stage>(Nihče.)</stage> Prosim,
                  predstavnik Sekretariata za pravne zadeve, gospod Baškovič, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Rad bi samo nekaj opozoril ob tem amandmaju, ne da bi ga poskušal
                  ovreči. V nekem smislu ga celo podpiramo, vendar bi rad poudaril nekatere elemente
                  strokovne narave in nekatere težave, ki se ob tem pojavljajo in dati neke
                  sugestije, ali zato da se ta amandma že sedaj drugače postavi in kompletira ali pa
                  vsaj z nekim dogovorom oziroma sklepom ve, kako ga bo treba dodelati, da bo v
                  tretji obravnavi tak kot bi moral biti. Samo to je namen moje intervencije; ker
                  smo mi na to že opozorili v našem dodatnem mnenju, pa vendar vidim, da se tega
                  problema poslanci niso bolj globoko lotili.</p>
               <p>Namreč, v čem je problematičnost dikcije tega amandmaja? Tukaj gre za to, da naj
                  bi se v tem 3. členu, ki govori o tem, kakšna stranka ne sme delovati v Republiki
                  Sloveniji, namreč tukaj se veže na te formalne razloge <stage>(ki niso
                     registrirane v skladu s tem zakonom, potem kje se ne smejo ustanavljati te
                     stranke)</stage> in nič več. Manjka vsak materialni kriterij o tem, kdaj ne
                  more delovati stranka oziroma kdaj ne more biti ustanovljena - če ima neke
                  protidržavne cilje, ruši ureditev itd. To dejansko v zakonu povsem manjka. Manjka
                  verjetno zaradi, vsaj slutim, predpostavke, da je to protiustavno delovanje
                  urejeno na drug način. V globalu je: iz ustave izhaja, da ne more biti
                  protiustavnega delovanja strank. S tem, da imamo v zakonu o Ustavnem sodišču na
                  podlagi ustave določen tudi postopek, v katerem Ustavno sodišče potem tak ustavni
                  spor okrog delovanja stranke rešuje, ima pooblastilo, da proglasi ali akte stranke
                  ali delovanje stranke za protiustavno, in potem doseže tudi izbris iz registra. V
                  globalnem smislu je to torej urejeno.</p>
               <p>Seveda pa ni nikjer v zakonu podrobneje decidirano našteto, kaj pa je to
                  protiustavno delovanje; ker to tudi ne more biti. To je zelo kompleksen pojem, ki
                  zajema vse mogoče motive, načine, oblike, ker jih potem Ustavno sodišče lušči in
                  tehta, ali je to proti ustavni koncepciji v širšem možnem smislu, proti človekovim
                  pravicam, svoboščinam, proti državni ureditvi itd. To je težko zajeti z nekim
                  popolnim normativnim jezikom.</p>
               <p>Sedaj se ta amandma loteva ravno tega področja <stage>(zato opozarjam)</stage> in
                  tukaj vzpostavlja potem materialne elemente, ko pravi: ne sme delovati stranka, ki
                  propagira nasilje, rušenje ustavne ureditve ali zahteva odcepitev kakšnega dela
                  Slovenije. Namreč, tukaj se pravno postavlja vprašanje, zakaj iz celotnega
                  kompleksa možnih protiustavnih delovanj oziroma ciljev izvzema nekatere, samo
                  nekatere - ker jih je veliko več. Ob tem se lahko postavi vprašanje - in to je
                  tudi pravne narave - ob tistem splošnem pravilu, da kar ni prepovedano je
                  dovoljeno, s tem da izrecno rečemo, kaj je prepovedano vse drugo samo nekako
                  postavimo tudi v tak pomislek, nejasen, ali pa je to drugo, kar ni sedaj v zakonu
                  prepovedano, pa sicer dovoljeno ob taki ustavni ureditvi. To je prvi problem
                  koncepcije tega amandmaja.</p>
               <p>S tem, da je zanimivo <stage>(in na to opozarjam)</stage>, da je to kar zadeva
                  nasilje - in kar je v ustavi popolnoma jasno kot protiustavno definirano v členu
                  63 - veliko več, kot je vsakršno spodbujanje k narodni, rasni, verski in drugi
                  neenakopravnosti, razpihovanju narodnega, rasnega, verskega in drugega sovraštva
                  in nestrpnosti; protiustavno je vsakršno spodbujanje k nasilju in vojni. Se pravi,
                  vseh teh drugih elementov tukaj amandma ne povzema in je zaradi tega seveda, bi
                  rekel, samo v detajlu segel v to materijo, ni pa tega izpeljal.</p>
               <p>Nadaljnji element rušenja ustavne ureditve je element, ki je sigurno protiustaven
                  na prvi pogled, vendar ima svoj odraz in izdelavo v kazenskem zakoniku, ki je
                  sedaj v zadnji obravnavi in ima niz kaznivih dejanj definiranih v tem smislu.
                  Ravno tako je odcepitev kakšnega dela tudi kaznivo dejanje po kazenskem zakonu. Se
                  pravi, iz kazenske zakonodaje je nekaj vzetega, posplošeno, nekaj iz ustave, drugo
                  pa manjka.</p>
               <p>Mislim, da je treba to zapaziti, to vedeti in se potem lotiti amandmaja <stage>(če
                     ga sprejmemo)</stage> in ga vsaj kot zametek nekega koncepta tako dograjevati,
                  da bo potem celovit; čeprav si težko predstavljam.</p>
               <p>Namreč, še nekaj je tukaj važno, v čem je ta amandma treba opazovati. On govori,
                  da ne sme delovati stranka. Mislim, da če hočemo izpeljati koncept, ki ga tudi 14.
                  člen izpeljuje; namreč, kdaj lahko organ registracije zavrne zahtevo stranke za
                  vpis v register-imamo tam že amandmaje, ki so to nekaj popravljali glede na
                  funkcijo Ustavnega sodišča. Namreč, da bi morali take elemente, če jih hočemo -
                  materialne - dati v zakon, ne samo formalne, postaviti tako, da bi bili tudi
                  razlog, zato da se ne registrira taka stranka s takimi cilji in s takimi nameni in
                  delovanji. Ne samo delovanje, temveč že takrat, ko se pojavlja njen program, cilji
                  itd.</p>
               <p>Tako da bi bilo po moje razmišljati o tem, da ne bi šlo samo za delovanje, ki se
                  pojavi lahko šele kasneje in ko šele Ustavno sodišče lahko poseže, ampak da bi
                  bilo dobro, če se že o tem razmišlja, o konceptu - ker to je pa konceptualno
                  vprašanje - da se ne more niti ustanavljati niti delovati stranka s takimi
                  elementi in cilji. To je problem, ki ga je treba ob tem videti.</p>
               <p>Če gre pa samo za delovanje in za vlogo Ustavnega sodišča po ustavi in zakonu ni
                  treba ničesar. Mi samo vežemo roke Ustavnemu sodišču s temi definicijami glede
                  tega.</p>
               <p>Samo še nekaj, pa bom zaključil. V to smer samo ponujam v razmislek sedaj veljavni
                  4. člen zakona o političnem združevanju, ki je v to smer nekaj povedal, mislim
                  zelo posrečeno. Tam je že povedal tako, da je že apriori prepovedal ustanavljanje
                  stranke, ki ima na primer namene nasilnega rušenja z ustavo določene ureditve,
                  ogroženostjo države, kršenja z ustavo zajamčenih človekovih svoboščin in pravic
                  človeka in občana, ogrožanje miru in enakopravnega sodelovanja, razpihovanje
                  nacionalnega in rasnega, verskega in drugega sovraštva, vojne itd., spodbujanja h
                  kaznivim dejanjem. Se pravi, če bi bila pa taka širina kot je v tem zakonu, ki še
                  velja, bi to nekako predstavljalo nek okvir, ki bi mogoče bil užiten in bi temu
                  namenu ustrezal - in sicer v okviru ustanavljanja in v okviru delovanja - bi
                  zadržal širino in ne bi delal napake, da samo nekatere elemente izvzema, drugih pa
                  ne vidi.</p>
               <p>To sem hotel povedati zaradi naše pripombe, ki je šla v to smer, sicer kratka,
                  vendar ni bila dobro razumljena. Za zaključek: nisem proti amandmaju, opozarjam pa
                  na te težave, ki pa jih je dobro potem vedeti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dragi kolegi, kolegice! Ponovno vas opozarjam: malo tišje. Res da smo
                  bili en mesec narazen, ampak od sedaj bomo skoraj vedno tukaj, tako da bo dovolj
                  časa za pogovor. Želi še kdo besedo? <stage>(Nihče.)</stage> Razpravo zaključujem
                  in dajem amandma, ki je pod 2. točko, k 3. členu, na glasovanje. Ugotovimo
                  sklepčnost! <stage>(67 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma k 3. členu sprejet.</p>
               <p>Na glasovanje dajem 3. člen. Ugotovimo sklepčnost! <stage>(65 prisotnih.)</stage>
                  Moja napaka. Ponovno se oproščam. Prehitro, ja. Podzavestno. Ugotovimo sklepčnost!
                     <stage>(72 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem 4. člen in amandmaje k tem členu. Amandma pod številko 1;
                  predlagatelj je gospod Sašo Lap; odbor amandmaja ne podpira, za Vlado ni podatka.
                  Pod opombo imamo v pregledu, da je ta amandma vsebinsko povezan z amandmajem k 11.
                  členu pod zaporedno številko 1; kar pomeni, da bomo tako nadaljevali. Amandma pod
                  številko 2. Predlagatelji so Tone Peršak, Danica Simšič, Andrej Lenarčič; odbor
                  amandmaja ne podpira <stage>(tudi ta amandma je vsebinsko povezan z amandmajem k
                     11. členu)</stage>. In pa amandma pod točko 3; predlagatelji so Tone Peršak,
                  Danica Simšič in dr. France Bučar; odbor ta amandma podpira. Besedo želi gospod
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Rad bi obrazložil dva amandmaja, ki smo ju
                  vložili poslanci naše poslanske skupine, s tem da povem, da podpiram tudi amandma,
                  ki ga je vložil gospod Lap, ki je na nek način še boljši kot moj prvi.</p>
               <p>Obrazložitev bi začel s parafrazo članka, ki ga je napisal v sobotni prilogi Dela
                  gospod Branko Gradišnik. On je napisal <stage>(če se spomnite tisti, ki ste brali
                     ta članek)</stage> nekje proti koncu: da se slabo piše državi, v kateri je
                  ustanavljanje legalnih strank napornejše od terorizma. Gre za tisti problem, za
                  katerega se je najbolj zavzel naš kolega, ki je trenutno sicer odsoten, pa je
                  nekoč bil demokrat. Gre za to, ali naj zakon omogoči politično združevanje ali naj
                  ga onemogoči. Izkušnja, ki jo imajo sedaj tisti, ki zbirajo podpise za
                  referendume, ali za sprejem določenega zakona, kaže, da takšno postavljanje
                  pogojev, kot ga tudi ta zakon sedaj postavlja, tako otežuje tovrstno početje, da
                  je iluzija razmišljati o tem, da bo nekdo nagovoril tisoč ljudi, da bodo šli na
                  notariat ali na nek državni organ in bodo tam podpisovali te ustanovne izjave pred
                  tem državnim organom.</p>
               <p>Rad bi nekaj povedal: da je eno omogočiti ustavno pravico do združevanja, drugo je
                  pa to, kako mi reguliramo potem postopke za to, katere organizacije oziroma
                  stranke lahko nastopajo na volitvah in tako naprej, katere bomo financirali iz
                  proračuna ali ne.</p>
               <p>Rad bi povedal še nekaj. Da bi Slovenija - če bi sprejela to, kar zdaj piše v tem
                  zakonu, da je tisoč ustanovnih članov potrebno za to, da se ustanovi stranka in da
                  je za to potrebno hoditi na notariat - bila edinstvena drža na svetu, da ne
                  govorim v Evropi pa sploh. Namreč, pregledal sem oziroma dal sem se poučiti, nekaj
                  sem tudi pregledal, kako imajo to urejeno po drugih državah v Evropi in če vas
                  slučajno zanimajo demokratični zgledi, kako se to dela po svetu, bi vam nekaj
                  podatkov povedal.</p>
               <p>Prvič, daleč največjo kvoto ustanovnih članov za ustanovitev neke stranke trenutno
                  zahteva Hrvaška, to je 100 članov za ustanovitev stranke, s tem da ima Hrvaška dva
                  in pol krat, ali nekaj takega, več prebivalcev kot Slovenija. Turčija, ki je
                  očitno v nekaterih primerih lahko zgled tudi Sloveniji, zahteva 30 ustanovnih
                  članov za ustanovitev stranke. Italija tega sploh ne določa, ampak veljajo splošni
                  predpisi o združevanju. Isto velja za Nemčijo. In vsem tem, ki se bojijo poplave
                  strank, lahko povem, da v Nemčiji zadošča za ustanovitev stranke 7 ljudi. 7 ljudi
                  lahko ustanovi stranko, vprašanje je pa seveda pogoj za vstop na volitve, za
                  financiranje strank itn.</p>
               <p>Stara Jugoslavija, to je tista pred letom 1941, v kateri so stranke bile
                  dovoljene, je zahtevala 100 ustanovnih članov. Portugalska je zanimiv primer, ker
                  bi se mogoče lahko na nek način primerjala s Slovenijo po tej določbi, tudi glede
                  na število prebivalcev, vendar Portugalska zahteva ne 100 ali pa 1000 ustanovnih
                  članov, ampak zahteva, da tisti, ki ustanavlja stranko <stage>(seveda po tistih
                     drugih splošnih predpisih)</stage> predloži 5000 podpisov ljudi, da ne
                  nasprotujejo ustanovitvi stranke; se pravi, 5000 državljanov mora reči, da niso
                  proti temu, da se taka stranka ustanovi.</p>
               <p>Skratka, če pogledamo te podatke, Španija tudi ne določa števila in večino drugih
                  držav tudi ne. Ampak kot rečeno, veljajo ti splošni predpisi o združevanju. V teh
                  predpisih v Evropi pa v glavnem veljajo številke kot sem rekel, od 7 do 20, do 30
                  itd.</p>
               <p>Predlagam torej, da se Slovenija ne smeši pred Evropo in da sprejeme sedaj en
                  amandma - sem tudi za to, da je to 200, čeprav je to še vedno zelo visoka zahteva,
                  ali tistega ki ga predlagam 300 - pa da se do tretje obravnave mogoče še
                  pogovorimo o tem, katera številka bi bila res ustrezna. Vsekakor je pa številko
                  1000 mogoče interpretirati dobesedno kot omejevanje ustavne pravice do
                  združevanja. Ne gre za mojo stranko, mislim za stranko, katere član sem, niti
                  najbrž ne za stranko gospoda Lapa, kajti zagotavljam vam, da bomo mi, tudi po
                  novih pogojih, lahko registrirali stranko. Gre preprosto za to, ali bo za nami še
                  kdo smel ustanoviti stranko, ali mu bo tukaj pač nekaj ljudi reklo, da tega ne sme
                  več storiti, in da se mora obvezno včlaniti v eno izmed že obstoječih strank.</p>
               <p>Mimogrede bi pa samo še nekaj povedal. Vložil sem še en amandma, s katerim
                  predlagam, da se v prvem odstavku besedilo od oklepaja naprej črta. To predlagam
                  zaradi tega, ker tam govori, da tisti, ki ustanavljajo stranko, morajo sprejeti
                  njen statut in program. Pri tem lahko pride do problema interpretacije, ali to
                  pomeni, da se teh, recimo, če bi bilo 1000 ljudi, mora najprej zbrati, pa sprejeti
                  statut, pa program, potem pa lahko ustanovijo stranko, ali to pomeni, da morajo na
                  ustanovni izjavi napisati, da sprejemajo statut in program? Kdo pa je potem
                  sprejel statut in program stranke, če oni šele ustanavljajo stranko, ki bo imela
                  nek program in statut?</p>
               <p>Glede na to, da nadaljnji členi tako in tako pišejo, da morajo na pristopni izjavi
                  člani podpisati, da soglašajo s statutom in programom, mislim, da je ta dilema v
                  prvem odstavku 4. člena nepotrebna in da jo mirno lahko črtamo, zato da ne bo
                  potem kdo trdil, da se mora najprej toliko in toliko ljudi zbrati, sprejeti statut
                  in program, potem pa lahko ustanovijo stranko. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap ima besedo.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani zbor, vsem skupaj lep pozdrav! Mislim, da sem lahko zelo kratek, ker je
                  gospod Peršak naštel kar nekaj argumentov, ki govorijo v prid temu, da je ta
                  številka 1000 prevelik prehod iz sedanjih 20 na 1000. Mi predlagamo k temu 4.
                  členu, da se beseda 1000 nadomesti z 200. Obrazložitev je zelo preprosta
                     <stage>(to kar je že gospod Peršak tudi povedal)</stage>; torej predlagatelj v
                  tem primeru favorizira velike stranke in po vsem tem bi dejansko lahko nastale pri
                  nas tri, štiri velike stranke. Kaj pa vsi ostali? Torej, soglašamo s stališčem
                  predlagatelja, da je število 20, ki podpišejo izjavo o ustanovitvi preveč
                  širokogrudno - s tem se strinjamo - ne strinjamo pa se s 1000, zato predlagamo
                  200. V nadaljevanju: tudi Peršakov predlog 300 bi eventualno podprli. Torej mora
                  priti do kompromisa: ne more biti tisoč in ne more biti 20, zato predlagamo 200 in
                  prosim, če o tem vsak razmisli. Ne bom pa ponavljal stvari, ki jih je že povedal
                  gospod Peršak. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Lepo pozdravljeni, spoštovane poslanke in
                  poslanci! V načelu se z izvajanjem gospoda Peršaka vsekakor strinjam. In bi bil
                  tudi v načelu, to kar je ponovil gospod Lap, za to, da je praktično potrebno
                  minimalno število ljudi, ki lahko ustanovijo stranko. To je demokracija. Samo
                  mislim, kaj če se v deželi, kot je slovenska, demokracija, ki je še ni, ki jo
                  gradimo - demokratizacija bi boljše rekli - postavlja na glavo in se institut
                  stranke uporablja za to, da se meša glave pred volitvami slovenskim volivcem?
                  Mislim, da je do časa, ko bi vsaj demokratizacijo speljali do neke določene mere
                     <stage>(recimo, bi rekel, več kot polovico)</stage>, predlagal in se strinjal s
                  tem, da je prag ustanavljanja stranke nekoliko večji. Vemo, kaj se je dogajalo na
                  zadnjih volitvah, kako so se stranke ustanavljale. Dejansko sem v precepu.
                  Strinjam se, da je to, kar predlagajo ti amandmaji gospoda Lapa in tudi gospoda
                  Peršaka, demokratično, ampak mislim, da je treba sprejeti nek kompromis v dobro
                  slovenskega volivca in da se kasneje, ko se zadeva uredi, lahko tudi ta zakon o
                  političnem združevanju spremeni.</p>
               <p>Zato še enkrat pravim, da sem proti spremembam. Ta zbor je ob prvem branju s 500
                  potrebnih glasov spravil na 1000 in mislim, da so bile razprave prav v to smer in
                  da se je zbor v večini strinjal, da gremo v to. Zato predlagam, da ostanemo pri
                  tem, kar je bilo predlagano in sprejeto na prvem branju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Pri vprašanju števila
                  ljudi, ki lahko ustanovijo politično stranko, menim, da je zelo pomembno, da bi
                  poslanci Državnega zbora, ki sprejemamo zakon, ki bo veljal neko obdobje vnaprej,
                  pokazali tako širino in ne gledali zgolj skozi prizmo sedanjih političnih razmerij
                  v Sloveniji.</p>
               <p>Mislim, da se vsi strinjamo, da strukturiranje slovenskega političnega prostora še
                  ni dokončno. Bodimo toliko široki in sprejmimo zakon, ki bo na najbolj
                  demokratičen način omogočal, da se bo pač ta političen prostor nekako spontano in
                  demokratično razvil. V tem smislu bi podprl razmišljanje gospoda Peršaka oziroma
                  amandmaje, ki predlagajo nižje število članov, da ustanovijo politično stranko.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  prehajamo na glasovanje o amandmajih.</p>
               <p>Na glasovanje dajem prvi amandma k 4. členu. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da prvi amandma k 4. členu ni sprejet.</p>
               <p>Na glasovanje dajem amandma pod številko 2 k 4. členu. Ugotovimo sklepčnost!
                     <stage>(65 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma pod številko 2 k 4. členu ni sprejet.</p>
               <p>Na glasovanje dajem tretji amandma k 4. členu. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je tretji amandma k 4. členu sprejet.</p>
               <p>Na glasovanje dajem 4. člen. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 4. člen sprejet.</p>
               <p>Glede na povezanost amandmajev z 11. členom, ugotavljam, da sta amandma pod
                  številko 1 in številko 2 k 11. členu brezpredmetna.</p>
               <p>V obravnavo dajem 5. člen in amandma k 5. členu. Predlagatelji amandmaja so Tone
                  Peršak, Danica Simšič in dr. France Bučar; odbor amandma podpira. Želi kdo besedo?
                     <stage>(Nihče.)</stage> Zato dajem amandma k 5. členu na glasovanje. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma k 5. členu sprejet.</p>
               <p>Na glasovanje dajem 5. člen. Ugotovimo sklepčnost! <stage>(56 prisotnih.)</stage>
                  - Spet sem naredil napako. Se opravičujem. Že v tretje, ampak bomo ponovili.
                  Prehitro sem pritisnil<gap n="..."/> Ponavljam, naredil sem napako. Dobro. Izvoli.
                  Proceduralno. Saj sem že dal proceduralno.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Spoštovani! Mislim, da bi morali tukaj spremeniti nekaj tehničnega.
                  Gre za izogib določenim pripombam, ki so bile ne samo danes, ker je to prvi dan,
                  tudi pri delu, pri glasovanju, ko so bili dvomi o številu in dejansko se sedaj
                  kaže, da lahko reguliraš, ko pritisneš <stage>(ne pada na nikogar)</stage>, ampak
                  si raztresen ali kakorkoli, mislim, da bi morali vgraditi en časovni rileal ali
                  nekaj takšnega, da bi se glasovanje odvilo, toliko sekund in potem se lahko
                  avtomatično ustavi in pritisne. Mislim, da ne bi prihajalo v bodoče pri delu tega
                  parlamenta do problemov. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Sprejeto. Pripomba je upravičena. Saj poskušam delati, vendar včasih se pa tudi
                  zmotim. Ampak, do sedaj mislim, da ni bilo nobenega glasovanja - vsakokrat, ko sem
                  prehitro pritisnil sem tudi sam ugotovil. Torej glasujemo o 5. členu. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 5. člen sprejet.</p>
               <p>V obravnavo dajem 6. člen in amandmaja k 6. členu. Prvi amandma predlaga skupina
                  poslancev, prvopodpisani Vitodrag Pukl; odbor amandma podpira. Amandma je
                  redakcijske narave. In drugi amandma, ki ga predlaga Sašo Lap; odbor amandmaja ne
                  podpira. Želi kdo besedo? Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Na prvi pogled mogoče dosti nepomembna stvar, pa bom prebral kar
                  obrazložitev. Predlagam, da se v drugem odstavku za besedo <q>"poklic"</q> postavi pika
                  ter se črta preostali del besedila odstavka. Torej med te osnovne podatke o
                  državljanu, ki podpiše pristopno izjavo k določeni stranki spadajo ime, priimek,
                  rojstni podatki, prebivališče, funkcija in poklic, med tem ko pa sedež zaposlitve
                  naj ne bi bil podatek, ki bi ga lahko zahtevala stranka od posameznega državljana,
                  ki se včlanja, ker obstaja možnost, da bi se lahko ta podatek kakorkoli zlorabil.
                  Vprašljiva je tudi formulacija, ki v drugem odstavku dopušča med drugim možnost,
                  da lahko stranka od državljana terja, da navede tudi druge podatke, če je tako
                  določeno v statutu te določene stranke. Torej besedna formulacija <q>"in druge
                  podatke"</q> zaradi svoje nedorečenosti dopušča pač možnost, da lahko politična
                  stranka terja kakršnekoli podatke, poudarjam kakršnekoli podatke, tako da obstaja
                  verjetnost, da bi lahko z njimi tudi nedopustno posegali v svoboščine državljana.
                  Zato predlagam, da se za to besedo <q>"poklic"</q> postavi <q>"piko"</q> in se ostali del
                  besedila črta. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  prehajamo na glasovanje. Na glasovanje dajem prvi amandma k 6. členu. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je prvi amandma k 6. členu sprejet.</p>
               <p>Na glasovanje dajem drugi amandma k 6. členu. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da drugi amandma k 6. členu ni sprejet.</p>
               <p>Na glasovanje dajem 6. člen. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 6. člen sprejet.</p>
               <p>V obravnavo dajem 7. člen in amandmaje k 7. členu.</p>
               <p>Prvi amandma: predlagatelj je skupina poslancev, prvopodpisana Vika Potočnik.</p>
               <p>Drugi amandma: predlagatelji so Miran Potrč in mag. Janez Kocijančič in skupina
                  poslancev, prvopodpisani Zmago Jelinčič; odbor amandmaje ne podpira. Želi kdo
                  razpravljati? <stage>(Nihče.)</stage></p>
               <p>Zato dajem prvi amandma k 7. členu na glasovanje. Gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Menim, da je 7. člen povsem korektno napisan in zato ne podpiram niti
                  prvega niti drugega amandmaja. Rad bi opozoril, da drugi amandma govori o tem, da
                  se črta drugi odstavek 7. člena. Ta pa se glasi: Slovenci brez slovenskega
                  državljanstva lahko postanejo člani stranke. Poglejte, to je eno od vprašanj, ki
                  jih mora pač Državni zbor zelo resno obravnavati. Gre za odnos do tistih
                  Slovencev, ki živijo po svetu, ki žal zaradi različnih razlogov še nimajo dvojnega
                  državljanstva, torej slovenskega. Torej te ljudi bomo sedaj nekako odstavili in
                  jim seveda potem, če prav razumem predlagatelje v prvem amandmaju, nekako dali
                  možnost, da so samo častni člani oziroma članice stranke. Menim, da moramo
                  Slovencem po svetu, tistim, ki niso uspeli, kljub temu, da želijo, da bi dobili
                  tudi slovensko državljanstvo, omogočiti da so pač člani stranke. Zato podpiram
                  osnovni člen, kot je napisan. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>V pregledu amandmajev za drugi amandma tukaj piše, da je prvopodpisani gospod
                  Zmago Jelinčič. Prosim ga, če hoče, da razloži, zakaj je to podpisal. Zakaj je
                  proti temu, da bi Slovenci brez slovenskega državljanstva lahko postali člani
                  slovenske stranke. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zato razpravo zaključujem.
                  Na glasovanje dajem amandma pod številko ena k 7. členu. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Na glasovanje dajem amandma pod številko 2 k 7. členu. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je amandma pod številko 2 sprejet.</p>
               <p>Na glasovanje dajem 7. člen. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je 7. člen sprejet.</p>
               <p>V obravnavo dajem 8. člen in amandma k temu členu. Predlagatelji so: Tone Peršak,
                  Danica Simšič in dr. France Bučar; odbor amandma podpira. Želi kdo besedo? Gospod
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Zelo na kratko bi povedal naslednje. Ta člen določa to, da imajo upravni organi
                  možnost vpogleda, kdo so člani stranke in kakšne funkcije v strankah imajo
                  posamezni državljani. Ne vidim nobenega razloga, zakaj bi to upravni organi imeli.
                  Sodišče, če so takšni postopki, ima tako in tako to pravico. Bojim se in
                  zagovarjam načelo, da je potrebno stranke narediti čim bolj neodvisne od države,
                  čim bolj preprečiti, da uprava lahko izvaja nek nadzor nad strankami v tistem
                  smislu, ki ni potreben; če ne gre za neke kazenske zadeve, za neke take postopke,
                  ki tako omogočajo ta vpogled.</p>
               <p>Predlagam, da se ta amandma sprejme. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem amandma k 8. členu na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>S tem je tudi 8. člen v celoti črtan in o njem ni potrebno več glasovati.</p>
               <p>V obravnavo dajem 9. člen in amandma k temu členu. Predlagatelja sta Miran Potrč
                  in mag. Janez Kocijančič; odbor amandma podpira. V pripombi piše, da je
                  redakcijske narave in povezan z amandmajem k 17. členu pod zaporedno številko 1.
                  Želi kdo besedo? <stage>(Nihče.)</stage> Dajem ta amandma na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 9. člen. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 9. člen sprejet.</p>
               <p>Ker je ta amandma povezan z amandmajem k 17. členu, dajem v obravnavo 17. člen in
                  amandma k 17. členu <stage>(to je na 5. strani pregleda)</stage>. Predlagatelja
                  amandmaja sta: Miran Potrč in mag. Janez Kocijančič; odbor amandma podpira. Želi
                  kdo o tem amandmaju k 17. členu razpravljati? <stage>(Nihče.)</stage> Zato dajem
                  ta amandma na glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 17. člen. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je 17. člen sprejet.</p>
               <p>V obravnavo dajem 11. člen in amandma, ki je pod številko 3 k 11. členu. Želi kdo
                  razpravljati? Gospod Peršak, prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Pravijo kolegi, da so za. Rad bi samo opozoril na to, da je namen tega zakona, da
                  zagotovi tudi demokratičnost pri ustanavljanju strank. Zato je nujno to, da se
                  vidi, na kakšen način je bila stranka ustanovljena, da ne bomo <stage>(sicer v
                     tako kratkem najbrž še ne)</stage> tudi mi doživljali tega, da</p>
               <p>bodo res nekateri preprosto kupili 1000 revnih prebivalcev in jim plačali zato, da
                  bodo šli podpisat tisto listno o ustanovitvi stranke, ne da bi sploh vedeli, kaj
                  ustanavljajo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Prosim.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Moram reči, da podpiram ta amandma gospoda Peršaka in tudi ostale, in sicer zaradi
                  tega, ker je element moderne politične kulture odprtost v politični prostor. Moram reči, da sem tudi nekoliko presenečen nad nekaterimi glasovanji in tudi
                  nastopi tukaj na tem odru, ker me spominjajo pač na neke stranke, ki svoječasno
                  niso želele imeti konkurence. Moram reči, da za Slovenijo - kot deželo, ki se mora
                  truditi, da se njena politična kultura dvigne - ni dobro, da se sprejemajo
                  rešitve, ki niso ravno dokaz nekega liberalnega političnega prostora, odprtega - v
                  primerjavi z drugimi deželami, ki tako svobodo delovanja političnih strank poznajo
                  že dolgo. Moram reči, da ne bi rad sedaj našteval primere dežel ali pa obdobij, ko
                  so se te pravice omejevale. Ker je gospod Peršak - in tudi nekateri drugi
                  amandmaji gredo v širitev ali pa ohranjanja teh pravic - je prav, da jih
                  podpremo.</p>
               <p>In še ena stvar je. Z osamosvojitvijo, oziroma s tistim, kar se je imenovalo
                  slovenska pomlad, je prišlo do velike svobode na tem področju. Mislim, da vsi
                  tisti, ki želite danes reči, naj obstoji samo manjše število velikih strank itd.,
                  pozabljate na tisto, kar je bilo rečeno med slovensko pomladjo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage></p>
               <p>Da ne bo pomote: amandmaja pod številko 1 in 2 sta brezpredmetna, kar sem povedal
                  že pri glasovanju o 4. členu, ker tam nista bila dva amandmaja sprejeta. Tako, da
                  razpravo zaključujem in na glasovanje dajem amandma, ki je pod številko 3. k 11.
                  členu. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(62 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod številko 3 sprejet.</p>
               <p>Na glasovanje dajem 11. člen. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 11. člen sprejet.</p>
               <p>V obravnavo dajem 13. člen in amandma k temu členu. Predlagatelj je skupina
                  poslancev, prvopodpisani je Vitodrag Pukl; odbor amandma podpira. Amandma je
                  redakcijske narave. Želi kdo razpravljati o tem členu in amandmaju?
                     <stage>(Nihče.)</stage> Zato dajem amandma na glasovanje. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 13. člen sprejet.</p>
               <p>V obravnavo dajem 14. člen in amandma k temu členu. Predlagatelj je skupina
                  poslancev, prvopodpisani Tone Peršak. Želi kdo besedo? <stage>(Nihče.)</stage>
                  Zato dajem ta amandma na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(15
                     poslancev.)</stage></p>
               <p>Amandma k 14. členu je sprejet.</p>
               <p>Na glasovanje dajem 14. člen. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 14. člen sprejet.</p>
               <p>V obravnavo dajem 15. člen in amandmaje k 15. členu. Amandma pod točko 1 v
                  pregledu: predlagatelj je skupina poslancev, prvopodpisani Vitodrag Pukl; odbor
                  amandma podpira, Vlada amandma podpira <stage>(pod opombo pravi, da je redakcijske
                     narave)</stage>.</p>
               <p>Amandma pod številko dva bo amandma, ki ga ni v pregledu, pač pa ste ga dobili
                  razdeljenega na klop. Predlagatelj je skupina poslancev, prvopodpisani Marijan
                  Poljšak. Ta je bil vložen danes. Amandma pod točko 3 je amandma, ki je v pregledu
                  pod točko 2. Predlagatelj je Sašo Lap; odbor ga ne podpira, Vlada amandmaja ne
                  podpira. Želi kdo razpravljati? Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>K 15. členu: Za petim odstavkom se doda novi šesti, ki naj se glasi: <q>"V primeru,
                  da se stranka, ki je prišla v Državni zbor, razdeli, imajo posamezni deli te
                  razdeljene stranke pravico do finančnih sredstev iz proračuna, namenjenih za
                  delovanje stranke, sorazmerno številu poslancev, ki jih imajo v Državnem zboru"</q>.
                  Predlagatelj sicer določa, da mora biti v statutu z določbo urejen način
                  nasledstva. Ob tem nadalje določa, da sodišče pri urejanju premoženjsko-pravnih
                  zadev oziroma razmerij strank upošteva število članov stranke: prvič, ob združitvi
                  in drugič, v primeru razdružitve ter število članov strank po razdružitvi oziroma
                  združitvi strank. Ob tem pa ne ureja vprašanja, kam gredo sredstva, ki jih stranka
                  dobi na osnovi poslancev v Državnem zboru. Ta amandma vlagamo zato, ker se nam
                  glede na predhodno omenjeno dikcijo 15. člena zdi, da je to pomanjkljivo in ne
                  ureja v obrazložitvi tega problema. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Glede na to, da smo amandma, ki sem ga vložil, dobili ta trenutek na klop, želim
                  uporabiti nekaj minut za to, da se ustavimo ob tem, da vidimo, za kaj gre. Sedaj
                  piše v petem odstavku, drugi stavek, ki ga želim spremeniti, takole: <q>"Pri
                  odločanju o premoženjsko-pravnih razmerjih strank sodišče upošteva število članov
                  stranke ob združitvi oziroma razdružitvi ter število članov strank ob združitvi
                  oziroma ob razdružitvi strank."</q> Se pravi, da naj bi odločalo število članov neke
                  stranke, prve, druge ali tretje. Lahko je stranka zelo številna, ima pa majhno
                  ekonomsko moč. Člani ne predstavljajo - članarina se plačuje in se ne plačuje.
                  Obstaja formalno in dejansko članstvo, aktivno članstvo in formalno članstvo.</p>
               <p>Tisto, kar predstavlja in kar res ustvarja, tudi recimo vladajoče stranke, je
                  število poslancev v Državnem zboru ali pa v občinskem svetu ali na občinski
                  skupščini. Število poslancev predstavlja pravi temelj za premoženjsko stanje neke
                  stranke. Zato menim, da je ta amandma umesten in ga je treba sprejeti. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.
                  Prehajamo na glasovanje. Na glasovanje dajem amandma, ki je pod številko 1 v
                  pregledu. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma pod številko 1 sprejet.</p>
               <p>Na glasovanje dajem amandma, ki ga nimate v pregledu. Predlagatelj je skupina
                  poslancev, prvopodpisani je Marijan Poljšak. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki je v pregledu pod številko 2. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 15. člen. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 15. člen sprejet.</p>
               <p>V obravnavo dajem 16. člen in amandma k temu členu. Predlagatelj je skupina
                  poslancev s prvopodpisanim Vitodragom Puklom; odbor amandma podpira, Vlada amandma
                  tudi podpira. Amandma je redakcijske narave. Želi kdo besedo?
                     <stage>(Nihče.)</stage> Dajem ta amandma k 16. členu na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 16. člen. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 16. člen sprejet.</p>
               <p>V obravnavo dajem 17. člen. Ta člen smo že.</p>
               <p>V obravnavo dajem 18. člen in amandmaja k temu členu. Prvi amandma, predlagatelj
                  je skupina poslancev, prvopodpisani Vitodrag Pukl, odbor ga podpira, Vlada ga
                  podpira. Opomba: pri tem amandmaju gre za redakcijski popravek oziroma za
                  uskladitev te določbe z določbo prvega odstavka 9. člena.</p>
               <p>Drugi amandma: predlagatelj je skupina poslancev, prvopodpisani Tone Anderlič; za
                  odbor ni podatka, Vlada amandma podpira. Želi kdo besedo?
                  <stage>(Nihče.)</stage></p>
               <p>Zato dajem prvi amandma k 18. členu na glasovanje. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 18. členu. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 18. člen. Ugotovimo sklepčnost! <stage>(54
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 18. člen sprejet.</p>
               <p>V obravnavo dajem 19. člen, ki uvaja novi 19.a člen. Predlagatelji so Anton
                  Peršak, Danica Simšič, dr. France Bučar; odbor amandmaja ne podpira, Vlada
                  amandmaja ne podpira. Želi kdo besedo? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Gre za problem, ki zdaj v bistvu v zakonu ni
                  urejen in je na nek način očitno prepuščen statutom, utegne pa se zaplesti.
                  Poglejte, kaj se zdaj dogaja, vsaj po tistih informacijah, ki jih imam. Zdaj
                  pravzaprav vsi občinski odbori strank funkcionirajo tako rekoč kot pravne osebe,
                  ali pa vsaj v večini primerov. Imajo svoje žiro račune, imajo svojo samostojno
                  politiko, poslovanje itd. To imamo urejeno tako, da stranka ne odgovarja za tisto
                  celoto, recimo, ne odgovarja za tisto, kar je naredil nek občinski ali območni
                  odbor ali pa nek del stranke; in naj bo to v gospodarskem smislu - kakšen dolg -
                  ali kakorkoli drugače. Problem je, kako bo to vnaprej, še zlasti, ko bo 160 ali
                  200 občin. Vprašanje je, kako bo to sedaj rešeno. Ali bo 200 občin <stage>(in ne
                     predstavljam si)</stage>, 200 občinskih organizacij imelo svoje žiro račune,
                  svoje poslovanje itd. in ali bo potem vrh stranke oziroma centrala stranke
                  odgovorna za poslovanje teh dvesto občinskih zborov ali pa odborov, kakor se kje
                  imenujejo. Na nek način bi to moralo biti razrešeno, ali vsaj v osnovi bi morala
                  biti nakazana rešitev v zakonu, kaj je možno in kaj ni možno. Ta amandma mogoče ni
                  najbolj spretno napisan ali pa dobro napisan, se pravi, da imajo lahko posamezne
                  stranke pravno subjektiviteto. Mogoče bi bilo dobro iskati naprej, vendar bi bilo
                  dobro odpreti to možnost, da se do tretjega branja to na nek način razčisti.</p>
               <p>Spomnil bi vas na en primer. Mi smo že imeli primer, ko smo razpravljali o tem,
                  kako je s pravno subjektiviteto delov kakšne večje organizacije itd. Zdi se mi, da
                  se utegne zapletati, da bo nekdo preprosto rekel: občinski zbori ne smejo imeti
                  žiro računa. Potem pa bo nastopilo vprašanje, kako sedaj poslovanje teh občinskih
                  organizacij urejati itd. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem na glasovanje amandma k 19. členu. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo dajem 20. člen in amandma k 20. členu. Predlagatelj je skupina
                  poslancev, prvopodpisani Lev Kreft; za odbor ni podatka, Vlada amandmaja ne
                  podpira. Želi kdo besedo? Gospod Kreft.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala za besedo. Gospod predsedujoči, drage gospe, spoštovani gospodje! K 1. členu
                  smo sprejeli amandma, da se doda drugi odstavek: <q>"Stranka mora na svojih
                  kandidatnih listah zagotoviti enakopravno zastopanost obeh spolov"</q>. To je dejstvo,
                  ki verjetno terja določeno konkretizacijo v tem istem zakonu.</p>
               <p>Najprej je bil s strani predlagatelja izražen dvom, ali ta vsebina sploh sodi v ta
                  zakon ali morebiti sodi v kakšno drugo zakonodajo. In prav zato in tudi zato, ker
                  je bil amandma, sicer vložen k 24. členu, na odboru zavrnjen oziroma ga odbor ne
                  podpira, smo poslanci Združene liste socialnih demokratov vložili amandma k 20.
                  členu, ki pravi izrecno v 20. členu, sam predloženi člen že v 4. točki, da statut
                  stranke določa postopek in organ, ki določa kandidate za volitve v Državni zbor in
                  za predsednika republike ter kandidate za volitve v organe lokalnih skupnostih.
                  Vprašanje kandidiranja, ne samo kandidatov kot tu piše, ampak tudi kandidatk, ki
                  ustrezno niti niso omenjene v tem členu, je torej nekaj, kar sodi natančno v 20.
                  člen.</p>
               <p>Naj vam navedem glede vprašanj kandidiranja izkušnjo, ki so jo doživeli verjetno v
                  mnogih državah; konkretno sem si izbral iz različnih poročil, ki jih imam,
                  Norveško. Takole pravi Bery Nikolson. Razlike so se pojavile, ko so stranke
                  ideološko privržene enakosti od načelnih stališč pristopile h konkretnim dejanjem,
                  sprejemanju kvot. Liberalna stranka je kvote sprejela prva leta 1977, sledila ji
                  je socialistična levica leto kasneje, laboristična stranka jih je sprejela leta
                  1983 in so prišle v izvedbo pri nominaciji za parlamentarne volitve leta 1985.
                  Kvote veljajo enako za moške kot za ženske. V vseh treh strankah je cilj
                  zagotoviti, da je med zastopniki in zastopnicami - in ne samo med kandidati in
                  kandidatkami - 40% vsakega spola. Neposredni učinek je bil prisiliti stranke na
                  lokalni ravni, da so poiskale primerne kandidatke; kar so naredile brez težav. S
                  tem je preprečena nominacija nesorazmernega števila moških za volilne položaje
                  samo zato, ker bi bile možne kandidatke spregledane. Institucionalizirana enakost
                  je začela nadomeščati institucionalizirano diskriminacijo. Za to, kako naj stranke
                  uveljavljajo kvote v praksi, ni trdnih in hitrih pravil.</p>
               <p>To se pravi, da je osnovno vprašanje diskriminacije dejansko v rekrutiranju in
                  nominiranju kandidatk in kandidatov v strankah; tu nastopa glavni filter. Menim,
                  da če smo sprejeli ideološko opredelitev, moramo pristopiti tudi h konkretnim
                  dejanjem, ki jih terja ta zakon.</p>
               <p>Podpiram tudi predlog, predložen k 23. členu, ki neposredno zahteva kvote, vendar
                  se mi zdi, da ta amandma k 20. členu dopušča možnost, da stranke različno, kot pač
                  same gledajo na to vprašanje, uredijo postopek in način, predpisujemo pa jim
                  obveznost, da ga morajo urediti in to s statutom, ki je akt, v katerem je možno ta
                  način tudi ugotoviti, je v samem postopku rekrutiranja in kandidiranja dostopen in
                  znan.</p>
               <p>Vprašanje, ki vam ga s tem amandmajem zastavljam, je torej: ali menite, da je
                  zagotavljanje enakih možnosti pri dostopu do reprezentativnega zakonodajnega
                  telesa obema spoloma legitimno politično vprašanje ali ni? In če je, kakšne
                  rešitve bi lahko uvedli ob upoštevanju dejstva, da politične stranke delujejo kot
                  filtri. Prepričan sem, da bo Državni zbor z glasovanjem na to odgovoril bolje, kot
                  predlagatelj, ki je že samo vprašanje zavrnil. Hvala lepa.</p>
            </sp>
            <sp who="SDZ1:MozetičMiroslav">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Naš odbor ni odločal o tem amandmaju gospoda Leva Krefta,
                  poudaril bi pa moje mnenje; in v stranki tudi gledamo tako na te okoliščine. Na
                  vsak način je potrebno zagotoviti enako možnost obeh spolov pri določanju
                  kandidatov in kandidatk. To se pravi, da bi bilo treba ta amandma podpreti. Enako
                  možnost je treba dopustiti in pa tudi zapisati v zakonu.</p>
               <p>Amandma k 1. členu govori samo o enakopravni zastopanosti spolov. To se pravi,
                  način je potem prepuščen samim strankam, s tem da je treba zagotoviti enake
                  možnosti obeh spolov pri določanju kandidatov in kandidatk. Mislim, da nihče ni
                  proti takemu stališču in proti taki enakopravnosti spolov. Kar je odbor motilo in
                  moti tudi nas, bi bilo samo tisto, kar dejansko ni uresničljivo in bi izzvenelo
                  kot predpis, ki visi v zraku.</p>
               <p>Ko sem tukaj, bi opozoril na določbo 24. člena, amandma, ki ga je vložila skupina
                  poslancev, prvapodpisana Vika Potočnik. Ta je po našem mnenju - to se pravi po
                  mnenju odbora in po mojem osebnem mnenju - tak, ki ni realen, in sicer, da bi se v
                  okviru števila dobljenih glasov upoštevala zastopanost obeh spolov v Državnem
                  zboru glede kotizacije države. Ta amandma, če bi bil usmerjen v to, da stranka ni
                  zagotovila enakopravne možnosti kandidiranj, potem bi bil sprejemljiv, to pa
                  verjetno bo težko definirati, bi pa ta amandma povzročil res neprijetnosti,
                  nedoslednosti in pa neenakopravno obravnavanje strank, čeprav so vse stranke
                  usmerjene v to, da pridobijo čim več žensk. Nekaterim strankam se to bolj posreči,
                  drugim manj, in bi bile nekatere stranke zaradi tega kaznovane; v bistvu bi šlo za
                  neenakopravnost obravnavanja strank. Zato menim, da bi bilo treba ta amandma
                  podpreti, kot ga je skupina poslancev s prvopodpisanem dr. Levom Kreftom
                  predlagala, opozarjam pa na ta amandma gospe Vike Potočnik k 24. členu in razloge,
                  zaradi katerih tega amandmaja odbor ni podprl. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Amandma gospe Vike Potočnik je čisto razumljiv.
                  Ker je ona pač znana v naši družbi kot sufražetka, v borbi za ženske pravice, je
                  tu zapisala enakopravno možnost. Čeprav mislim, da nikjer v nobeni stranki, nekaj
                  programov sem prebral, ne piše, da ne bi bilo enakopravnih možnosti, da bi se
                  uveljavljale v strankah ženske ali moški. Kaj je sedaj? Kako to enakopravno
                  možnost uveljaviti? Ali glede na število volivcev ali na število, ne vem, članstva
                  stranke? To je sedaj zanimivo vprašanje, na katerega tukaj ni odgovora. Mislim, da
                  je pa lahko tako: tiste stranke, ki bodo ponujale ženskam nekaj več, bodo mogoče
                  samo ženske stranke. To je čisto ligitimno. Kar približno polovico je moških v
                  naši družbi, malo več je žensk, to se pravi, da bi svoje pravice v celoti s to
                  stranko, ki bi bolj upoštevala ženske probleme, da rečem, njihov način gledanja na
                  življenje, ki bi to upoštevale, bodo pač mogoče imele celo večino in bodo zmagale
                  na volitvah in tako imele politiko v svojih rokah, oblikovale in reševale vse
                  probleme, ki jih imajo ženske, ki pač gledajo na svoj način.</p>
               <p>Kar je pa gospod Kreft danes zagovarjal, moram pa <stage>(na žalost)</stage> tudi
                  uporabiti Norveško. Mislim, da smo gledali pred kratkim dokumentarni film o
                  ženskah, ki se ukvarjajo s politiko in so izražali velike, velike dvome o tem, da
                  se sili na en način, to je 40%, da se spravi ženske v parlament oziroma v vodstvo
                  stranke in tako naprej. Prilika je bila, čutile so nek izziv, čutile so tisto
                  možnost enakopravnega udejstvovanja, sedaj pa plačujejo davek tega. Namreč, na
                  politiko moški gledamo drugače, ženske gledate drugače. Mislim, zakaj bi
                  uniformirali, čeprav nekako tako v copatah stranke, da morajo nekaj delati.
                  Stranke naj se odločijo, ali bodo dobivale ženske volivke, moške volivce, srednjih
                  ali mlajših let in tako naprej in na osnovi tega, pač svoje strankarske politike,
                  kjer se določijo, bodo imele boljši ali pa slabši uspeh. Mislim, da ni treba tukaj
                  nekaj predpisovati. To mislim, da nam je še malo ostalo od prej in tega ne bi
                  podpiral. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo. Gospa Logar.</p>
            </sp>
            <sp who="SDZ1:LogarMihaela">
               <speaker>MIHAELA LOGAR:</speaker>
               <p>Pozdravljeni! Nekoliko se nam mešajo ideje s tistim 1. členom in s tem. Mislim, da
                  so stvari povezane in podobne. Prej je bilo precej govora o naravi. Gospod Pukl je
                  govoril, da je pač narava taka. Narava je taka, da je polovica osebkov ženskega
                  spola, polovica osebkov je pa moškega spola. Sem bila pač učiteljica biologije in
                  to približno vem. V Sloveniji je prišlo do tega, da imamo več žensk kot je pa
                  moških. Torej, če bi bilo pravilno, bi lahko ženske zahtevale tudi večji procent v
                  parlamentu, če bi se sklicevale na naravo. Tisto, kar je pa sedaj rekel gospod
                  Geržina, da se ženske ne zanimajo za politiko, mislim, da to ni res. Veliko delam
                  z ženskami na terenu: ženske se zanimajo za politiko, vendar se mi zdi, da jim
                  moški še vedno ne dovolijo do te politike. Zaradi tega predlagam, da podpremo</p>
               <p>tole in tudi pozivam moške kolege, da podprejo tole; ker namreč nikjer ne piše, da
                  s tem zaščitimo ženske. Dajte, malo pomislite, mogoče boste pa čez nekaj let vi
                  rabili tako zaščito. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane kolegice in kolegi! Ta amandma vsekakor podpiram, ker pomeni še
                  podrobnejše preciziranje obnašanja strank. Gospodu Geržini želim odgovoriti. Sto
                  let nazaj so živele suferžetke. Tudi vaši veri ni preveč blizu, da bi rekli: Borim
                  se za politiko enakih možnosti. In če berete tekst in obrazložitve, govorim o tem;
                  tudi o tem, kar je gospa Mihaela rekla, da jutri vas ne doleti to, kar doleteva
                  ženske. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Kožuh.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Mene je spodbudilo, da sem prišla sem dol, to, kar je rekel gospod Geržina. V
                  Sloveniji nimate nobenih dokazov, da razmišljamo ženske politično drugačne kot
                  moški, ker nimamo nobene prilike ali pa tako zelo malo prilik, da bi povedale,
                  kako politično razmišljamo, da mislim, da je ta amandma nujno potreben.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina ima repliko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Oprostite, ampak mislim, da nisem rekel, da bi ženskam kaj omejeval,
                  kakšno dejanje, ampak sem rekel, da drugače gledajo. Za razliko od dr. Kožuhove
                  imam čisto druge izkušnje. Nočejo pa nočejo. <stage>(Smeh.)</stage> Želel bi, da
                  bi v občinskem odboru - oprostite, da ne bo pomote - politično delovati - prehitro
                  ste se zasmejali. Dejansko, pač drugače gledajo na politiko; ne vem, zakaj bi jih
                  silili. Na tisto, kar pa so opozorile sedaj gospe pred menoj, je pa pred kratkim
                  ameriška revija pisala, prevedena je bila tudi k nam, predvideva da bo v Ameriki
                  večina žensk vladala in opozarjala, da imajo drugačen način gledanja na politiko
                  in nas je dejansko že pred vami opozarjala, da zna biti, da bomo v bodočnosti,
                  recimo čez 100 let <stage>(kot je gospa Vika govorila o 100 let nazaj, pa čez 100
                     let naprej)</stage> moški prikrajšani, se bodo morali naši potomci boriti za
                  enakopravnost, na primer. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>No, čez 100 let nas ne bo več. Hvala lepa. Gospod Jug ima besedo. Replika.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Bom zelo kratek. Gospod Geržina, meni se zdi, da smo mi včasih malo grške svetove
                  pomešali. To kar ste rekli je verjetno res za islamski svet. Baje, da je bilo v
                  15. stoletju tako, kot je bila krščanska vera takrat. In suferžetke so bile
                  pomembne takrat, ko so se borile za volilno pravico</p>
               <p>žensk. V Islamu se to sedaj dogaja. Razlika zahodni svet - katoliški svet je pa v
                  21. stoletju, mislim, ta razprava je sploh deplasirana, o kateri smo sedaj
                  govorili. Tako da mislim, da bi podprl ta amandma, ki ga je dala gospa
                  Potočnikova. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečan ima besedo.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Gospodu Geržini bi samo to rada povedala, da mu ne bo treba čakati 100
                  let, če bomo v Sloveniji približno tako hitro napredovali kot na Norveškem, kjer
                  moški že potrebujejo tako zaščito, kjer je v parlamentu 60 procentov žensk in 40
                  procentov moških. Se pravi, da tistih 40 procentov ne velja za ženske, ampak za
                  moške. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem amandma k 20. členu na glasovanje. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 20. člen. Ugotovimo sklepčnost! <stage>(56
                  prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 20. člen sprejet.</p>
               <p>V obravnavo dajem 23. člen in amandmaja k 23. členu. Prvi amandma, predlagatelj je
                  skupina poslancev, prvopodpisani je Tone Anderlič. Drugi amandma, predlagatelji
                  so: Anton Peršak, Danica Simšič in Andrej Lenarčič; odbor amandma podpira, Vlada
                  amandmaja ne podpira. Oba amandmaja sta povezana z amandmaji k 29. členu. Želi kdo
                  razpravljati? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Presenečen sem, ker prej nisem tega vedel, da Vlada ne podpira tega amandmaja; če
                  pravilno razumem, ga vladne stranke ne podpirajo. Vlada bi morala skrbeti za
                  gospodarstvo in tudi za to, da ne bi prihajalo do nekega vzajemnega izrabljanja
                  ali pa tudi izkoriščanja.</p>
               <p>Amandma, ki ga predlagam, želi preprečiti to, kar sedaj piše v zakonu, ki omogoča
                  tako rekoč neomejeno financiranje strank iz gospodarstva, iz gospodarskih
                  organizacij. Vem, da je LDS vložila amandma na moj amandma, ki predlaga, da bi
                  bila možna 15x povprečna bruto plača na leto od enega podjetja. Mislim, da je tudi
                  to veliko. Če primerjamo z nekaterimi ureditvami po Evropi <stage>(ki očitno
                     Sloveniji še dolgo ne bo zgled, kot smo pokazali s prejšnjim glasovanjem ali
                     bolj na začetku)</stage>, kaže, da so tudi tam te stvari omejene. Redko kje je
                  možnost, da bi šlo za tako visoko financiranje gospodarskih subjektov, kar sedaj
                  predvideva še vedno amandma. Povedal bi, da je nevarnost obojestranska. Ne gre
                  samo za to, da bi stranke izkoriščale podjetje in izsiljevale, zlasti tiste
                  stranke, ki bodo - ne samo sedanje, ampak kadar koli - vladne stranke, ker bodo
                  preprosto imele to za orožje, da bodo lahko izsiljevale podjetja za protiusluge.
                  Gre tudi za to, da lahko pride do izkoriščanja ali do izsiljevanja s strani
                  gospodarskih subjektov napram politiki. Če bodo te kvote visoke, bodo zahtevali
                  protiusluge. Slovenija je država, ki ni tako velika, da je ne bi bilo mogoče iz
                  enega koncerna v celoti podrediti nekemu interesu.</p>
               <p>Zato predlagam, da sprejmete amandma, ki ga predlagam, da bi bila ta omejitev na
                  pet povprečnih bruto plač v Sloveniji, še zlasti glede na to, ker se s predlagano
                  rešitvijo financiranja iz proračuna <stage>(tudi glede na sedanje
                     financiranje)</stage> vsota, ki jo bodo stranke dobivale iz proračuna, poveča s
                  količnikom 2; glede na to, kar je bilo do letos spomladi, pa praktično za 3x.
                  Strokovnjaki za to področje, s katerimi sem govoril, pravijo, da je zlasti v času,
                  v katerem je Slovenija zdaj, ko še ni ločitve, ko še ni izvedena privatizacija in
                  ko je Slovenija v prehodu, zelo važno, da ne prihaja do tega zlizanja med
                  gospodarstvom in politiko in da ne prihaja do tega, kar sem prej rekel,
                  izkoriščanja tako z ene kot z druge strani. Sicer po tistem glasovanju v začetku
                  nimam prevelikega upanja, kot sem prej rekel, da nam evropski zgledi kaj pomenijo,
                  ampak upam, da vsaj v tem primeru, in da bi tudi Vlada lahko zaznala nevarnost, ki
                  tiči v rešitvah, ki omogočajo takorekoč neomejeno zajemanje iz gospodarstva.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Želite besedo? Gospod
                  Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Določilo oziroma urejanje tega vprašanja je praktično eno bistvenih;
                  ob tistem, ko se postavljajo pogoji za ustanavljanje stranke in druga pravila v
                  osnovni fazi. Problem financiranja je tisti problem, ki na nek način določa, kako
                  se lahko pridobivajo sredstva za ta namen in tudi določa, kako močna bo posamezna
                  politična stranka, saj gre le za to, da se okrog tega vprašanja vrti tudi največ
                  problemov, afer, škandalov in podobno. Dilema financirati stranke iz proračuna
                  oziroma le iz proračuna ali tudi iz dotacij oziroma donacij ali drugega zbiranja
                  sredstev, je seveda tista dilema, okrog katere si moramo naliti čistega vina in
                  pogledati stvari na način, ki nam pojasni zadevo. Torej, ali lahko v neki državi
                  kot je naša, stranko financiramo samo iz proračuna ali ne moremo? Naša trditev je,
                  da je potrebno dovoliti financiranje tudi iz dotacij. Na način, kot pa predlaga
                  Peršakov amandma <stage>(zato smo tudi predlagali amandma na amandma)</stage>, je
                  pa to določilo oziroma ta omejitev nekako zelo blizu prepovedi dotiranja. Običajni
                  razlogi za prepoved dotacij so preprečevanje korupcije in raznih drugih primerov
                  povezovanja gospodarstva s politiko in podobno, o čemer je bilo že tukaj govora,
                  in ravno iz teh razlogov je potrebno povečati oziroma jasno določiti, kaj je tisti
                  nivo, ko se še lahko te dotacije zbirajo.</p>
               <p>Običajno v svetu ni prepovedi teh dotacij in tudi razlogi za korupcijo, kot vam je
                  poznano, so drugje in ne v tem delu.</p>
               <p>Večja nevarnost, ki se kaže v tem delu, je nevarnost kartelizacije, torej pomeni,
                  da če prepovemo dotacije in se vežemo na proračun, pomeni, da bodo tiste velike
                  stranke <stage>(in v našem primeru se ve, katere stranke so si razdelile
                     prostor)</stage> s tem zagotovile stabilen in trajen vir, zabetonirale
                  politično situacijo v razmerju, kakršna je, onemogočile konkurenco; in to pomeni
                  seveda izrivanje manjših strank ali pa tistih strank, ki bi eventualno lahko
                  prišle v parlament iz politične scene tudi v bodoče. Zato je ta amandma poslanca
                  demokratske stranke za nas nerazumljiv. Zato predlagam, da zbalansiramo to
                  nevarnost korupcije proti nevarnosti kartelizacije z načinom, da določimo
                  petnajstkratno višino bruto plače. Ta dotacija se da hitro izračunati in ugotovili
                  boste, da je to približno 17.000 nemških mark.</p>
               <p>Glede na to, da zakon uvaja popolno razvidnost financiranja, torej letna poročila,
                  navedba donatorjev itn., se tudi ta nevarnost, kdo se s kakšno politično opcijo
                  bolj povezuje, kdo išče zavetje pri enih in kdo pri drugih, v kolikor bi do tega
                  prihajalo, s temi poročili odpravlja in da ne bo mogoče izrabljati tega instituta.
                  Seveda je potrebno določiti to višino, čeprav je zakon v osnovi ne določa.</p>
               <p>Iz navedenih razlogov predlagam, da sprejmete amandma na amandma in to je
                  petnajstkratnik bruto plač. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Repliko bom povedal in to za ilustracijo; zato da se ve, o čem se pogovarjamo.
                  Poglejte, gospod Anderlič je sedaj rekel, da bi 15 bruto plač pomenilo od enega
                  podjetja 17 tisoč mark. Predpostavljamo lahko, da bodo seveda velike stranke,
                  zlasti pa tiste, ki bodo v Vladi <stage>(katerekoli kdaj bodo)</stage> dobivale od
                  več podjetij, ker bodo podjetja videla v tem interes; čimvečja bo možnost vložka v
                  stranko, tem večji bo pravzaprav interes, zato ker bo potem mogoče več zahtevati
                  od teh strank, še zlasti tistih, ki bodo v Vladi. Predpostavimo, da dobi stranka
                  od desetih, dvajsetih podjetij ta maksimalni možni vložek, to pomeni potem 170
                  tisoč ali pa 340 tisoč mark. Rad bi vam pa samo za ilustracijo povedal, in tudi
                  zaradi javnosti, kaj pomeni to, kaj bodo stranke dobile iz proračuna. Vzemimo
                  stranko, ki ima v tem Državnem zboru 15 poslancev in je dobila približno 180 do
                  190 tisoč glasov na volitvah. Ta stranka bo dobila vsak mesec 5 milijonov 700
                  tisoč tolarjev iz proračuna. Zanima me preprosto - tembolj me zanima, ker imam
                  izkušnje, kaj pomeni biti stranka brez denarja - zakaj pravzaprav stranke
                  potrebujejo toliko denarja? Če vzamem, recimo, kot pravim, takšno povprečno
                  stranko s petimi do šestimi milijoni tolarjev na mesec, plus še recimo 140 ali pa
                  200 ali pa 300 tisoč mark zraven iz gospodarstva. Mislim, da preprosto stranke so
                  zato v državi <stage>(in videti je, da jih bo pri nas malo)</stage>, da prevajajo
                  voljo volivcev v parlament, v neke odločitve, ne pa zato, da postanejo neki
                  gospodarski giganti, ki bodo poslovali pač na tak bolj ali manj legalen način.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo. Gospa Vika Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Tudi sama nekako soglašam, da gre za enega od
                  bistvenih členov; bistvenih členov v tem smislu, da pogledamo tudi širše, kar se
                  dogaja v tem prostoru, ne samo v našem prostoru. V spominu imam še, mislim, da je
                  v treh nadaljevanjih izhajalo poročilo gospoda Veljka Rusa, ki se je udeležil
                  svetovnega sociološkega kongresa na vprašanje, kaj se dogaja s strankami v svetu.
                  In opozarja, če bolj grobo ponazorim, da je zgolj financiranje iz proračuna pomenilo hitrejšo in popolno odtujitev strank od svoje volilne baze
                     <stage>(približno to, kar je govoril gospod Anderlič)</stage>, da je to
                  pomenilo še drug fenomen, beg intelektualcev tudi k strankam, ker te stranke so si
                  naredile močan aparat <stage>(bodisi raziskovalni ali še kakorkoli
                     drugačen)</stage> in si tako učvrstile in si delile vsako mandatno obdobje,
                  svojo ekonomsko in tudi politično moč. Po drugi strani to pomeni financiranje
                  zgolj iz državnega žepa. Dočim pa stranke, ki so obdržale kombiniran sistem, pa so
                  vseeno obdržale tudi ta kontakt, to komunikacijo s svojo volilno bazo.</p>
               <p>In predlagam, podpiram amandma gospoda Peršaka s to dopolnitvijo, ki jo daje tudi
                  poslanska skupina oziroma prvopodpisani, mislim da Tone Anderlič, s tem, da
                  dejansko temu vprašanju damo do naslednje faze tudi nek čas za strokovno razpravo
                     <stage>(mogoče se bliža čas v razvitem svetu tudi propada strank, ker niso več
                     tista oblika prave organiziranosti ljudi)</stage> ter iz izkušenj in nekaterih
                  ugotovitev strank vseeno najdemo neko optimalno ali pa vsaj neko normalno obliko
                  organiziranosti in tudi financiranje strank.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem na glasovanje amandma na amandma, to je amandma, ki je pod številko 1, k 23.
                  členu. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je amandma na amandma sprejet.</p>
               <p>Tako spremenjen amandma, ki je pod točko 2 k temu členu, dajem na glasovanje.
                  Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 23. člen. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 23. člen sprejet.</p>
               <p>Te spremembe so povezane z 29. in 31. členom. Na 9. strani spodaj je amandma k 29.
                  členu, pod točko 3 in amandma k 31. členu. V teh dveh tekstih imamo petkratno in v
                  oklepaju petnajstkratno. Sprejeli smo petnajstkratno, kar pomeni, da se petkratno
                  črta. Ali je še kakšen redakcijski amandma ali se to popravi? Amandma k 29. členu,
                  to so kazenske določbe, pod točko 3. Glede na sprejeti amandma bi se glasil: "Če
                  pridobijo od iste pravne ali fizične osebe ter zasebnika v enem letu sredstva v
                  višini, ki presegajo petnajstkratno povprečno mesečno plačo na delavca v Republiki
                  Sloveniji, po podatkih Zavoda Republike Slovenije za statistiko za to leto
                     <stage>(tretji odstavek 23. člena)</stage>".</p>
               <p>V 31. členu in amandmaju k 31. členu je v prvem odstavku pod drugo alineo podobna
                  zadeva. Glasi se: <q>"ki prispeva stranki sredstva v višini, ki presegajo
                  petnajstkratno povprečno mesečno plačo"</q>. Ostali tekst je nespremenjen.</p>
               <p>Dajem v razpravo ta dva amandmaja. Amandma pod točko 3 k 29. členu in amandma k
                  31. členu. Želi kdo besedo? <stage>(Nihče.)</stage> Zato dajem amandma pod točko 3
                  k 29. členu na glasovanje. Ugotovimo sklepčnost! <stage>(64
                  prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma pod točko 3 k 29. členu sprejet.</p>
               <p>Na glasovanje dajem amandma k 31. členu. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma in s tem tudi člen v celoti sprejet.</p>
               <p>Vračamo se na sedmo stran pregleda. V obravnavo dajem 24. člen in amandmaje k 24.
                  členu. Prvega amandmaja, ki je pod točko 1, predlagatelj skupina poslancev,
                  prvopodpisana Vika Potočnik, odbor ne podpira, Vlada ne podpira.</p>
               <p>Drugega amandmaja pod točko 2, predlagatelj Marjan Stanič, odbor ne podpira, Vlada
                  ne podpira.</p>
               <p>Tretji amandma je amandma, ki ga ni v pregledu, pač pa ste ga prejeli na klop, to
                  je amandma k 24. členu skupine poslancev, prvopodpisani Marijan Poljšak.</p>
               <p>Naslednji, četrti amandma, je v pregledu pod točko 3. Predlagatelj je Ivo Hvalica:
                  odbor ga ne podpira, Vlada tudi ne.</p>
               <p>Petega amandmaja, ki je v pregledu pod točko 4, predlagatelj Sašo Lap, odbor ne
                  podpira, Vlada ne podpira.</p>
               <p>Želi kdo razpravljati o teh amandmajih in členu? Gospod Marjan Stanič.</p>
            </sp>
            <sp who="SDZ1:StaničMarjan">
               <speaker>MARJAN STANIČ:</speaker>
               <p>Spoštovani! Moj amandma je pod številko 2 na ta člen, in to je, da se številka 30
                  oziroma vsota 30 zmanjša na vsoto 15. Predlagam, da glasujemo za amandma iz dveh
                  razlogov. Prvi razlog: s sprejetjem tega amandmaja razbremenimo državni proračun
                  za okoli 3,5 milijonov nemških mark. Razbremenjevanje proračuna pa mislim, da je
                  cilj nas vseh.</p>
               <p>In drugi razlog. Z volilno abstinenco se volivec oziroma davkoplačevalec lahko
                  izogne omenjene relativno visoke tovrstne obdavčitve. Menim, da je omenjena visoka
                  postavka lahko vzrok za zelo slabo udeležbo na volitvah. Kajti vsota je na oddani
                  glas in ne na volilne upravičence. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>V mojem amandmaju predlagamo, da se doda nov 24.a člen, ki bi se glasil: <q>"Stranka,
                  katere kandidati niso bili na zadnjih volitvah izvoljeni v Državni zbor, ima
                  pravico do sredstev iz proračuna glede na število dobljenih glasov v vseh volilnih
                  enotah na zadnjih volitvah, ki je zbrala več kot dva procenta glasov."</q></p>
               <p>Torej, gre za obstoj teh strank, ki so dobile manj kot določa zakon za vstop v
                  Državni zbor, ki je s tem nespremenjenim 24. členom močno ogrožen; ker predlog
                  zakona predvideva finančno podporo iz proračuna le za stranke, ki so prišle v
                  Državni zbor. Ta naš amandma predlagamo zato, ker smo prepričani, da je potrebno
                  strankam, ki niso prišle v Državni zbor, omogočiti nadaljnji obstoj strankarske
                  strukture, ki je bistven za delovanje stranke. Ta prag 2%, ki jih mora stranka
                  dobiti na volitvah, je tako visok, da bi odstranil politične muhe enodnevnice iz
                  političnega prizorišča, dopustil pa bi funkcioniranje resnih izvenparlamentarnih
                  strank; torej takšnih, ki so dobile vsaj 2 ali več procentov, ne pa 3%, kar je
                  pogoj za vstop v parlament. Rešitev, ki jo predlagamo s tem amandmajem, pozna, za
                  primer povem, tudi madžarski zakon, ki ureja delovanje strank. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Kot prvo stvar, bi vprašal predlagatelja, ki je postavil zadevo tako <stage>(kar
                     vsebuje sicer amandma gospoda Staniča)</stage>: <q>"Stranka iz prejšnjega odstavka
                  ima pravico do sredstev iz proračuna za vsak dobljeni glas na volivca oziroma
                  volilnega upravičenca v višini 300 tolarjev"</q>. Volivec se lahko spomni: če ne grem
                  volit, nobena stranka ne bo dobila nič denarja. Kaj je sedaj to? Ali je to
                  stimulacija za blokado volitev? Ne vem. Sprašujem. Lahko se zgodi, da pride na
                  volitve manj kot 50%, potem pa so volitve neveljavne. To ni tako kot referendum.
                  Saj poznate propagando, ki jo širijo nekateri <stage>(vsak ve zase,
                     kateri)</stage>, da parlament oziroma politika nima smisla itd. Na koncu se
                  naredi tako velika propaganda v slovenskem političnem prostoru, da se zgodi, da je
                  blokada več kot 50%. Stimulacija k tej blokadi je lahko to.</p>
               <p>Drugo kar želim povedati, torej želim narediti malo propagande tistemu amandmaju,
                  ki sem ga napisal. Glejte, stvar mora biti tako postavljena. Postavljena je
                  logika, če se stranke združujejo. Primer je združitev Liberalno-demokratske
                  stranke in Demokratske stranke v Liberalno demokracijo. <stage>(Zeleni po moje
                     niso prinesli dosti s sabo, ker je ostala nekje drugje.)</stage> Ampak, če
                  obstaja logika združevanja sredstev, potem mora obstajati logika razdružitve. Če
                  se ena stranka razdruži, kar je tudi mogoče, <stage>(lažje je to, če se velika,
                     ker bi nastala iz velikega kosa dva relativno velika kosa, slabše je, če se
                     majhna, ker nastaneta zelo majhna koščka)</stage>. Kakor obstaja v zakonu
                  logika združevanja, mora biti tudi logika razdruževanja; isto sredstev. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo? <stage>(Nihče.)</stage> Zaključujem razpravo in
                  prehajamo na glasovanje.</p>
               <p>Na glasovanje dajem amandma pod točko 1 k 24. členu. Obrazložitev glasu, Vika
                  Potočnik.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Podprla bom amandma pod št. 1, je tudi plod dela
                  Komisije za žensko politiko, in gre za nadaljevanje ostalih členov.</p>
               <p>Amandma govori: <q>"pri čemer se v okviru števila dobljenih glasov upošteva
                  zastopanost obeh spolov v Državnem zboru"</q>. Če prevedem to v jezik gospoda Pucka,
                  bo pomenilo, da bo njegova stranka - če ima največji delež, najbolj se približuje
                  enakovredni zastopanosti - dobila največ sredstev. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage></p>
               <p>Na glasovanje dajem amandma pod številko 1. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma pod številko 1 ni sprejet.</p>
               <p>Na glasovanje dajem amandma pod številko 2. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma pod številko 2 ni sprejet.</p>
               <p>Na glasovanje dajem amandma, ki ga ni v pregledu. To je amandma, skupine poslancev
                  prvopodpisani Marijan Poljšak. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki je pod točko 3 v pregledu. Ugotovimo sklepčnost!
                     <stage>(70 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma, ki je pod točko 4 v pregledu. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 24. člen. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 24. člen sprejet.</p>
               <p>V obravnavo dajem 25. člen in amandmaja k 25. členu. Prvi amandma, predlagatelji
                  Tone Peršak, Danica Simšič, Andrej Lenarčič, odbor podpira, Vlada ne podpira.</p>
               <p>Drugi amandma, predlagatelji Anton Peršak, Danica Simšič, dr. France Bučar, odbor
                  podpira, Vlada ne podpira.</p>
               <p>Želi kdo besedo? <stage>(Nihče.)</stage> Zato dajem amandma pod številko ena k 25.
                  členu na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma pod točko 2 k 25. členu. Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 2 sprejet.</p>
               <p>Na glasovanje dajem 25. člen. Ugotovimo sklepčnost! <stage>(65
                  prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 25. člen sprejet.</p>
               <p>V obravnavo dajem 26. člen in amandma k 26. členu. Tega amandmaja ni v pregledu,
                  prejeli ste ga na klop. Predlagatelj je skupina poslancev, prvopodpisani Marijan
                  Poljšak. Želi kdo besedo? Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Torej prišel sem gor zato, da se malo ustavimo, da vemo, za kaj gre. Da vemo, za
                  kaj bomo glasovali; da ne bi šli kar mimo in bi bila, recimo, večina proti. Torej,
                  kdor bo proti, naj ve, zakaj bo proti. Predlagam, da se tukaj izključi možnost, da
                  sindikati ne morejo podpirati politične stranke. Glejte, velekapital lahko preko
                  raznih dotacij, ogromno dotira v stranke, ki zagovarjajo njegove interese, tudi
                  mali kapital, recimo itn. Zakaj pa potem tisti, ki zagovarjajo interese dela, ne
                  bi mogli podpirati neke politične stranke? Menim, da je to v redu in prav. Ti
                  lahko kažeš na levo, ampak obstajajo različni sindikati in lahko velik sindikat
                  podpira neko stranko, s katero dela še večje panoje. Ampak če majhna stranka ne
                  more delati niti letakov, potem je to za malo stranko zelo slabo; ali za stranko,
                  ki jo podpira manjša finančna možnost. To se pravi, državljani imajo sindikate
                  oziroma delavci imajo svoje sindikate. Ti sindikati lahko podpirajo neko politično
                  stranko. Če drugače ne zmore ta stranka za majhno propagando, si to zasluži. Ne
                  vem, ali želite popolnoma zatreti oziroma na minimum zmanjšati možnosti
                  zagovarjanja političnih interesov dela v tem parlamentu?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem amandma k 26. členu na glasovanje. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem 26. člen. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je 26. člen sprejet.</p>
               <p>V obravnavo dajem 27. člen in amandma k temu členu. Predlagatelji Anton Peršak,
                  Danica Simšič, Andrej Lenarčič; odbor amandma podpira, Vlada amandma podpira. Želi
                  kdo besedo? <stage>(Nihče.)</stage> Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Podprl bom ta amandma. Mislim, da je to napotilna norma, da pristojni
                  organ občine lahko določi. S tem bi tudi omogočili, če poznamo prakso v sedanjih
                  občinskih skupščinah, lahko rečemo, vsaj moja ocena je takšna, da stranke na
                  lokalnem nivoju denar, ki ga pač dobijo <stage>(so pač velike razlike v Sloveniji,
                     žal)</stage> zelo gospodarno nalagajo v to, da stranke živijo na terenu. V
                  bistvu politika ni samo Državni zbor in visoka politika, ampak tudi politika na
                  lokalnem nivoju. To je tista norma, ki omogoča in daje seveda pomembno odločitev
                  pristojnemu organu občine, da lahko določi, da stranka dobi, recimo, tudi največ
                     <stage>(tukaj je številka)</stage>. Podprl bi, da bi ta amandma sprejeli in s
                  tem omogočili, da bodo stranke tudi na lokalnem nivoju še naprej živele. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem amandma k 27. členu na glasovanje. Ugotovimo sklepčnost! <stage>(72
                     prisotnih.)</stage></p>
               <p>Kdo je za? <stage>(70 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 27. člen. Ugotovimo sklepčnost! <stage>(61
                  prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 27. člen sprejet.</p>
               <p>V obravnavo dajem 29. člen in amandmaje k 29. členu. Prvi amandma, predlagatelji
                  Tone Peršak, Danica Simšič, Andrej Lenarčič, odbor podpira, Vlada podpira. Drugi
                  amandma, predlagatelj je skupina poslancev, prvopodpisani Tone Anderlič; za odbor
                  ni podatka, Vlada ga ne podpira. O tretjem amandmaju smo že odločali.</p>
               <p>Želi kdo besedo? <stage>(Nihče.)</stage> Zato dajem amandma pod 1. točko k 29.
                  členu na glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod 1. točko sprejet.</p>
               <p>Na glasovanje dajem amandma pod 2. točko k 29. členu. Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 2 sprejet.</p>
               <p>Na glasovanje dajem 29. člen. Ugotovimo sklepčnost! <stage>(66
                  prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 29. člen sprejet.</p>
               <p>V obravnavo dajem 33. člen in amandmaje k 33. členu. Prvega amandmaja,
                  predlagatelji Tone Peršak, Danica Simšič, dr. France Bučar, odbor ne podpira,
                  Vlada ne podpira. Ta amandma je povezan z amandmajem k 34. členu. Drugega
                  amandmaja, predlagatelji Tone Peršak, Danica Simšič, Andrej Lenarčič, odbor ne
                  podpira, Vlada ne podpira. In tretji amandma: predlagatelj je skupina poslancev
                  prvopodpisani Ivan Sisinger; za odbor ni podatka, Vlada ga podpira. Želi kdo
                  razpravljati? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani poslanci, spoštovane poslanke! Rad bi povedal, da sem podpisal dva
                  amandmaja, pri čemer je eden strožji, drugi pa malo manj strog; rad bi povedal
                  tudi zakaj. Sam mislim, da je celo z ustavnega vidika sporno, če dela ta zakon
                  razliko med tistimi strankami - in to ne razlike na materialnem področju, ampak
                  razliko na področju registracije oziroma preregistracije po tem zakonu - ki so
                  sedaj v parlamentu in tistimi, ki pač niso, so pa lahko v občinskih parlamentih
                  ali kakorkoli drugače. Mislim, da ni mogoče strank, ki so regi strirane po</p>
               <p>zakonu o političnem združevanju, razvrstiti v dve kategoriji, ne glede na število
                  članstva, ne glede na vse ostalo, in reči: vi boste morali tako rekoč še enkrat
                  skozi proces ustanovitve, tisti, ki pa imajo tri poslance v tem zboru, tistim pa
                  ni potrebno, ne glede na to, koliko članov imajo in na vse ostalo. Po mojem mnenju
                  je to sporno celo z vidika enakopravnosti državljanov, ki so člani teh strank,
                  sporno je pa tudi, bom rekel, z estetskega in etičnega vidika. Predlagam, da to
                  razliko črtamo v celoti, se pravi, da se ta 33. člen črta. V skrajnem primeru pa,
                  če že ne bi na to pristali, da se <stage>(to pa moram povedati, govorim med drugim
                     tudi v korist LDS)</stage>, doda to, da to potem velja tudi za tiste stranke,
                  ki so nastale z združitvami, razdružitvami in tako naprej.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem amandma pod točko 1 k 33. členu na glasovanje. Ugotovimo sklepčnost!
                     <stage>(74 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma pod točko 1 ni sprejet.</p>
               <p>Na glasovanje dajem amandma pod točko 2 k 33. členu.</p>
               <p>Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma pod točko 2 ni sprejet.</p>
               <p>Na glasovanje dajem amandma pod točko 3. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma pod točko 3 ni sprejet.</p>
               <p>Na glasovanje dajem 33. člen. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je 33. člen sprejet.</p>
               <p>V obravnavo dajem 34. člen in amandmaja k temu členu. Amandmaja pod številko 1,
                  predlagatelj Sašo Lap, odbor ne podpira, o Vladi ni podatka. Amandma pod številko
                  2, predlagatelj skupina poslancev, prvopodpisani Vitodrag Pukl, odbor podpira,
                  Vlada podpira. Amandma pod številka 3 je brezpredmeten glede na odločanje o
                  amandmajih k 33. členu. Želi kdo besedo? Gospod Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>K temu 24. členu predlagam, da se doda nov drugi odstavek: "Določba iz prvega
                  odstavka velja tudi za stranko, ki so jo ustanovili poslanci stranke, ki je na
                  zadnjih volitvah v Državni zbor dobila poslanske mandate, nato pa se je razdelila
                  na več delov. Sedanji drugi odstavek postane tretji. Ker je določba prvega
                  odstavka, v tem kontekstu kot je predlagana, pomanjkljiva, ker pri registriranju
                  strank upošteva le tiste politične organizacije, ki so na zadnjih volitvah v
                  Državni zbor dobile poslanske mandate, ne upošteva pa možnosti, da lahko takšna
                  stranka tudi razpade in da posamezni poslanci ustanovijo novo stranko. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zaključujem razpravo in
                  dajem amandma pod točko 1 k 34. členu na glasovanje. Ugotovimo sklepčnost!
                     <stage>(70 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma pod točko 1 ni sprejet.</p>
               <p>Na glasovanje dajem amandma pod točko 2 k 34. členu. Ugotovimo sklepčnost!
                     <stage>(73 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 2 sprejet.</p>
               <p>Tukaj me opozarjajo, da sem prej napačno povedal, da je točka 3 brezpredmetna;
                  tudi o 3 točki moramo glasovati. Ker prej nisem dal v razpravo amandmaja pod točko
                  3, ga dajem sedaj. Želi kdo besedo o amandmaju pod točko 3?
                     <stage>(Nihče.)</stage> Zato dajem amandma pod točko 3 k 34. členu na
                  glasovanje. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandma pod točko 3 ni sprejet.</p>
               <p>Na glasovanje dajem 34. člen. Ugotovimo sklepčnost! <stage>(62
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je 34. člen sprejet.</p>
               <p>V obravnavo dajem 35. člen in amandmaje k temu členu. Prvega amandmaja,
                  predlagatelja sta Miran Potrč in mag. Janez Kocijančič, odbor ne podpira, o Vladi
                  ni podatka.</p>
               <p>Drugi amandma: predlagatelj skupina poslancev, prvopodpisana Vida Čadonič-Špelič;
                  za odbor in Vlado ni podatka.</p>
               <p>Tretjega amandmaja, predlagatelj je Ivo Hvalica, odbor ne podpira, Vlada ne
                  podpira. Želi kdo razpravljati? Gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi! Čeprav ne gre za vprašanje, ki bi bilo
                  neznano, bi povsem na kratko želel opozoriti na vsebino člena in amandma, ki sva
                  ga s kolegom Kocijančičem v imenu Združene liste vložila.</p>
               <p>Predlog zakona želi s 35. členom podržaviti premoženje bivših družbeno-političnih
                  organizacij s stanjem 1. aprila 1990, in sicer ne glede na to, kako je pač to
                  premoženje nastalo. S kolegom Kocijančičem predlagava amandma, po katerem bi se
                  podržavilo vse premoženje obstoječih strank, ki so ga te stranke pridobile kot
                  pravne naslednice bivših družbeno-političnih organizacij, razen tistega
                  premoženja, ki je nastalo na podlagi članarine ali prostovoljnih prispevkov
                  fizičnih oseb in prostovoljnega dela.</p>
               <p>Povsem na kratko bi navedel nekaj razlogov za utemeljenost takšnega amandmaja.
                  Najprej naj rečem, da kar zadeva pravne razloge, je najino trdno prepričanje, da
                  bi bil sprejem tega amandmaja v nasprotju s 155. členom ustave, ki dovoljuje, da
                  imajo posamezne določbe zakona učinek za nazaj le, če to zahteva javna korist in
                  če se s tem ne poseže v pridobljene pravice. Javna korist ni v ničemer izkazana, v
                  pridobljene pravice bi se gotovo poseglo.</p>
               <p>Rad bi vas opozoril, da na protiustavnost take rešitve posebej opozarja tudi
                  Sekretariat za zakonodajo, in sicer v svojem mnenju z dne 19. julija 1994. Poleg
                  tega menimo, da bi bilo korektno upoštevati različen način pridobivanja lastnine.
                  Tisti, ki je bil poklonjen od države ali kako drugače pridobljen in tisti, ki je
                  nastal s sredstvi članstva; tudi na to opozarja sekretariat v svojem mnenju z dne
                  6. julija 1994, ko pravi, da bi bilo potrebno vrednost, ki jo predstavljajo te
                  nepremičnine, obravnavati bolj diferencirano in da za del, pridobljen iz
                  članarine, ni povsem nesporen njihov avtomatični prenos na državo in lokalne
                  skupnosti.</p>
               <p>Rad bi povsem na kratko - če bo pa zanimanje kogarkoli, je pa mogoče o tem
                  govoriti z dokumenti dalj časa - glede dejanskega stanja stvari povedal naslednje.
                  Ves čas je bila predvsem sporna zgradba na Tomšičevi 5. Ta zgradba je od 16.3.1993
                  v lasti slovenske države in z njo upravlja Vlada Republike Slovenije v korist nas,
                  ki delamo v Državnem zboru. Tega dne je bilo namreč med bivšo SDP in Vlado,
                  sklenjeno preko menjalne in darilne pogodbe, rešitev, s katero je SDP za 4.100 m2
                  površine pridobila nepremičnine v vrednosti 810 m2, kar je približno 1/5, kar
                  zadeva vrednost, je dobila še manj kot 1/5 in je bilo v pogodbi ugotovljeno, da je
                  skupna vrednost darila, ki ga je SDP poklonila takrat državi, 485 milijonov
                  tolarjev. Pri tem naj povem še to, da je iz cenilnega zapisnika iz 21.12.1990, ki
                  je med drugim tudi bil ena od podlag za to, bilo ugotovljeno, da je v vrednosti
                  nepremičnine na Tomšičevi 5 v tej sedanji vrednosti 64% od vlaganj iz članarine
                  oziroma po letu 1945 in samo 36% tiste prvotne zgradbe. Vse to govori, da je bilo
                  mnogo več, kot je sedanje premoženje Združene liste, ustvarjeno iz članarine;
                  posebej iz razloga, ker je ta članarina ves čas predstavljala krepko preko 90, v
                  zadnjih letih pa 98 in več procentov.</p>
               <p>Menimo torej, da stranka danes ne razpolaga z nobenim takšnim premoženjem, ki bi
                  jo kakorkoli postavljalo v poseben položaj. V letu 1990 je kot vse druge
                  demokratične stranke s svojim programom kandidirala na volitvah in za svojo
                  socialdemokratsko usmeritev dobila ustrezno podporo volivcev, zato menim, da
                  obstojajo razlogi, da se ta amandma podpre in da se ne sprejmejo rešitve, ki bi
                  lahko bile ustavno, po dejanskem stanju pa tudi moralno sporne. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani zbor! Rad bi obrazložil tretji amandma k 35. členu. Ta
                  amandma je sicer odbor zavrnil oziroma zvedel sem, da je bilo preglasovanje. V tem
                  amandmaju naj bi našteli bivše družbenopolitične organizacije. In poleg Zveze
                  komunistov, Socialistične mladine in SZDL sem dodal še Zvezo sindikatov in Zvezo
                  združenj borcev. Tega si nisem sam izmislil. Šel sem po ustavo z leta 1974 in v
                  381. členu so te navedene; to je 179. stran, če ima kdo pri sebi. Torej mi se tu
                  ne moremo skrivati. Če so bile tu navedene te stranke ali organizacije, ali kaj
                  vem, kaj so bile, ali pa asociacije ali pa združenja, potem jih moramo pač tudi
                  tu, ko naštevamo družbenopolitične organizacije, navesti. Ni to moja invencija. To
                  je bilo pač tako. In prosim, da to upoštevate. Tu je navedeno in to sem samo
                  prepisal. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Podpiram tretji amandma, ki ga je vložil gospod Hvalica, in to iz
                  razloga, predvsem ker je premoženje bivših sindikatov nastajalo več let. Vprašamo
                  se, ali smo določeni morali biti v teh sindikatih. 27 let je bilo treba plačevati.
                  Če nisi bil prisiljen, je bilo <q>"mus"</q>. Z ozirom na to bi bilo brezpredmetno, da se
                  ne podržavi premoženje, tudi premoženje bivših sindikatov. To je eno.</p>
               <p>Drugo. Zelo pa nasprotujem prvemu amandmaju, ker mi ena stvar ni logična. Stranka
                  demokratične prenove pravi, da ni naslednica bivše komunistične partije. Če ni
                  naslednica bivše partije, zakaj je pa potem naslednica premoženja bivše partije.
                  Mislim, da ni logično in bi bilo prav, da se, jasno, ne podpre tega prvega
                  amandmaja, da pa iz teh razlogov, kot sem omenil, pa podpremo tretji amandma.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Hvala lepa. Moram reči, da bom vendarle glasoval proti tretjemu amandmaju, ki je
                  vložen. S sprejetjem tega amandmaja bi bili edina evropska država, ki bi si
                  dovolila podržaviti premoženje organizacije, ki ji legitimnost daje prek 400.000
                  članov; več članov kot jih imajo vse politične stranke v Sloveniji. To bi seveda
                  bilo malo smešno. Sedaj, ne oporekam določbam v ustavi, vendar, kakšna so bila
                  realna razmerja, to veste. Ta organizacija in članstvo je zgradilo tudi
                  premoženje, ki niti ni veliko, ampak je majhno. Mislim, da bi tudi zaradi evropske
                  konfederacije sindikatov, katere člani so naši sindikati, bila taka določba zelo
                  problematična z vidika ugleda Slovenije.</p>
               <p>Kar se tiče obveznega članstva v sindikatih, bi rad videl, kje so bile kakšne
                  določbe, ki so določale obvezno članstvo. Sam poznam kar nekaj ljudi, ki niso bili
                  nikoli člani sindikatov.</p>
               <p>Kar se pa tiče - da mogoče odgovorim, mogoče bo še kdo drug - tega nasledstva,
                  političnega nasledstva stranke Združene liste, prejšnjega. Mi smo na ustanovnem
                  kongresu, na katerem so se združile štiri stranke jasno rekli, da Združena lista
                  ni politični naslednik nobene od teh strank. Normalno pa so vse stranke prinesle
                  neka materialna pravna sredstva v to novo stranko; in mislim, da je to korektno.
                  Kaj bi se, recimo, zgodilo, če bi se Slovenska ljudska stranka sedaj preimenovala
                  in bi se odrekla materialnim obveznostim, recimo, do zadnje volilne kampanje? Kdo
                  bi to plačal? Mislim, da neko normalno materialno nasledstvo mora biti, ker to
                  tudi vzpostavlja neko odgovornost v materialnem poslovanju konec koncev v naši
                  državi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Nisem mislil polemizirati o tem. Mislim, da nima smisla,
                  da mi tu sedaj ugotavljamo, da je bil sindikat do leta 1990 res sindikat. Lepo vas
                  prosim, to je bila ena izmed organizacij prejšnjega sistema. Sindikat je sicer
                  zadnje čase nabavljal neko ozimnico, pa neke prikolice itd. To je bilo njegovo
                  glavno delo. Naj bi bilo to sindikalno delo, v bistvu je bila pa to politična
                  organizacija in v sindikatu je bilo ravno tako kot v drugih političnih strankah.
                  Tam so imeli mesta samo nekateri, samo zavedni. To ni bil nikakršen sindikat. Lepo
                  vas prosim, sindikat v družbi, ki je imela delavsko samoupravljanje; saj to je
                  smešno. To je bila politična organizacija, ki se je imenovala sindikat in je bila
                  v bistvu podaljšana roka Socialistične zveze odnosno Zveze komunistov. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  dajem na glasovanje prvi amandma k 35. členu. Ugotovimo sklepčnost! <stage>(73
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 35. členu. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da drugi amandma ni sprejet.</p>
               <p>Na glasovanje dajem tretji amandma k 35. členu. Ugotovimo sklepčnost! <stage>(71
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je tretji amandma sprejet.</p>
               <p>Na glasovanje dajem 35. člen. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 35. člen sprejet.</p>
               <p>V obravnavo dajem 36. člen in amandma k 36. členu, ki je v pregledu, predlagatelj
                  je Sašo Lap; odbor ga ne podpira, Vlada ga ne podpira. Vložen pa je bil k istemu
                  členu tudi amandma skupine poslancev, prvopodpisani Marijan Poljšak, ki ga je
                  medtem umaknil oziroma predlagatelji so ga umaknili. Kdo želi razpravljati o
                  amandmaju k 36. členu in o členu samem? <stage>(Nihče.)</stage> Zato dajem amandma
                  k 36. členu na glasovanje. Ugotovimo sklepčnost! <stage>(67
                  prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem 36. člen. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je 36. člen sprejet.</p>
               <p>Amandma, ki je bil vložen k 37. členu, je tudi umaknjen.</p>
               <p>Prehajamo na obravnavo preostalih členov, h katerim niso bili vloženi amandmaji.
                  Želi kdo razpravljati o teh členih? <stage>(Nihče.)</stage> Zato prehajamo na
                  glasovanje. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da so ti členi sprejeti.</p>
               <p>Opravili smo glasovanje o posameznih členih. Razpravljati in glasovati moramo o
                  naslovu zakona. Želi kdo o naslovu zakona razpravljati? <stage>(Nihče.)</stage>
                  Zato dajem naslov zakona na glasovanje. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Predlagam še sprejem sklepa, da predlog zakona za tretjo obravnavo pripravi Vlada
                  Republike Slovenije za septembrsko sejo Državnega zbora. Želi v tej zvezi kdo
                  razpravljati? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Predlagam, da bi se ta sklep, če sem prav razumel, ste vi, gospod predsedujoči,
                  predlagali, da Vlada pripravi ta zakon? <stage>(Ja.)</stage> Predlagam, ker gre za
                  tehnično opravilo - Vlada pa mora potem zakon še verificirati na zasedanju Vlade
                  itn. - da bi sprejeli sklep, da to pripravi sekretariat, in sicer zato, da ga
                  dobimo v dveh, treh dneh; kajti do septembrske seje, ki se bo začela 27., je malo
                  časa in bomo imeli malo časa vse to preučiti, čeprav v glavnem vemo, kaj je in kaj
                  ni, ampak gotovo bomo vložili še kakšne amandmaje. Ker, če ga bo pripravljala
                  Vlada, ga bodo dva ali tri dni pisali, nakar bodo morali čakati na sejo Vlade, da
                  ga bodo <q>"spustili"</q>; v bistvu gre pa za popolnoma tehnično opravilo. Predlagam, da
                  se sklep glasi, da ga naj pripravi sekretariat.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Po 125. členu poslovnika je tako, da je Sekretariat za zakonodajo tisti, ki
                  pripravi; če pa želimo, da ga pripravi predlagatelj - v tem primeru Vlada -
                  predlagamo in tako sklepamo; zato je bil tak predlog sklepa dan - kar pomeni, če
                  ne bo sprejet, potem bo sekretariat. Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Rad bi samo to pojasnil. Ne predstavljam si, da gre samo za tehnični posel.
                  Predstavljam si, da bi bilo bolje, da Vlada to uredi in dela, ker bo morala ob
                  nekaterih določbah tudi že hkrati amandmajsko predlagati svoje izboljšave,
                  dodelave in tako naprej in bo s tem posel hitreje opravljen. Če pa delamo mi, bomo
                  res samo tehnično skupaj spravili tekst, kakršen je, ne da bi razmišljali o tem,
                  da bi bilo potrebno kaj dopolnjevati, kaj urejati, kaj že hkrati amandmajsko
                  priložiti, da bo stvar takoj dograjena. Na to opozarjam, na to dejstvo. Potem bo
                  ta posel Vlada kljub temu morala še enkrat narediti in bomo morali čakati na njene
                  odzive in na njene amandmaje. To kar sem govoril o tistem amandmaju prej k 4.
                  členu, ki govori o tem, ko sem že prej razlagal, kako je samo eno majhno
                  problematiko zajel, narediti pa bi bilo potrebno ves sistem iz tistega amandmaja,
                  to je že takšen primer, da bo potrebno res razmisliti, ali je to samo tehnični
                  posel. Hvala lepa. Seveda pa Državni zbor odloča, kdo bo. Jasno.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo razpravljati o predlogu sklepa? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Poglejte, v zakonu sedaj ne more in ne sme pisati nič drugega kot ko, kar je bilo
                  sprejeto. Več ali manj vsi vemo: gre za to, da ga formalno čimprej dobimo, zato da
                  se lahko začnejo vlagati amandmaji; ker nekaj jih gotovo bo, gotovo bo tudi Vlada
                  kakšnega vložila. Ampak vem, mi tega zakona ne bomo mogli dobiti prej, če bomo
                  čakali na Vlado, ne ta teden v petek, ampak naslednji teden v petek. Lahko ga pa
                  imamo, ker je to v bistvu stvar izpisa, vpisa teh amandmajev v računalniku, lahko
                  je pojutrišnjem vložen v parlament.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? <stage>(Nihče.)</stage> Na glasovanje dajem
                  predlog sklepa, ki se glasi: <q>"Predlog zakona za tretjo obravnavo pripravi Vlada
                  Republike Slovenije za septembrsko sejo Državnega zbora"</q>. Ugotovimo sklepčnost!
                     <stage>(67 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>Imamo še dva predloga oziroma predloga dveh sklepov. Najprej Ivo Hvalica, poslanec
                  v Državnem zboru, predlaga Državnemu zboru, da sprejme k predlogu zakona o
                  političnih strankah naslednji sklep: "Vlada Republike Slovenije naj v 30 dneh
                  predloži Državnemu zboru seznam nepremičnin bivših druženopolitičnih organizacij
                     <stage>(Zveze komunistov Slovenije, Zveze socialistične mladine Slovenije,
                     Socialistične zveze delovnega ljudstva, Zveze združenj borcev Narodne
                     osvobodilne vojne Slovenije, Zveze sindikatov Slovenije)</stage>, na katerih so
                  imele te organizacije pravico uporabe oziroma lastninsko pravico na dan
                  01.04.1990. Seznam naj vsebuje tudi podatke o sedanjih imetnikih pravice uporabe
                  oziroma lastninske pravice omenjenih nepremičnin, iz katerih naj bo razvidno, na
                  kakšen način so bile v le-te prenešene na nove uporabnike oziroma lastnike".</p>
               <p>Imamo še predlog sklepa, ki ga predlaga poslanka Vika Potočnik. Predlog sklepa se
                  glasi: <q>"V besedilu predloga zakona o političnih strankah naj se uporabljata ..."</q>
                  Vložen je in nekoliko popravljen. Torej ta, ki je v pregledu, je umaknjen in je
                  vložen nov sklep, ki se glasi: "V besedilu predloga zakona o političnih strankah
                  naj se uporabljata, v oblikah, ki so nosilni pojmi zakona, tako ženska kot moška
                  spolna oblika <stage>(predsednik - predsednica, kandidat - kandidatka, državljan -
                     državljanka, član - članica)</stage>".</p>
               <p>Želi kdo o teh dveh sklepih razpravljati? <stage>(Nihče.)</stage> Zato dajem
                  najprej na glasovanje predlog sklepa, ki ga predlaga poslanec Ivo Hvalica.
                  Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta predlog sklepa sprejet.</p>
               <p>Na glasovanje dajem tudi predlog sklepa, ki ga je predlagala poslanka Vika
                  Potočnik. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je tudi ta sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>41. TOČKO DNEVNEGA REDA</title> - <gap n="..."/></p>
               <p>Ali nadaljujemo potem ob 15. uri? Bomo sklepali. Če začnemo sedaj odmor,
                  nadaljujemo ob 15. uri. Ob 15.15? V redu. Saj tako ali tako bo petnajst minut.
                  Torej predlagam sklep, da zaključimo dopoldanski del in nadaljujemo ob 15.15 uri.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(8
                     poslancev.)</stage></p>
               <p>Torej pričakujem, da se bomo sklepa držali. <stage>(15.15)</stage></p>
            </sp>
            <stage type="time">(Seja je bila prekinjena ob 13.10 uri in se je nadaljevala ob 15.20
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujemo z
                  zasedanjem Državnega zbora Republike Slovenije na njegovi 23. seji. Novih obvestil
                  o zadržanosti ni, zato vas prosim, da ugotovimo prisotnost v dvorani. Prosim, da
                  vsi svojo prisotnost javite s pritiskom na gumb. Ugotovimo sklepčnost! Ugotavljam,
                  da je v dvorani 51 poslank in poslancev; Državni zbor je torej sklepčen in lahko
                  odloča.</p>
               <p>Na to sejo so bili povabljeni predstavniki Vlade Republike Slovenije in jih lepo
                  pozdravljam.</p>
               <p>Prehajamo na pa <title>41. TOČKO DNEVNEGA REDA - NA DRUGO OBRAVNAVO PREDLOGA
                     ZAKONA O VOLILNI KAMPANJI</title>.</p>
               <p>Predlog zakona je v obravnavo zboru predložil poslanec gospod Tone Peršak. Želi
                  predlagatelj besedo? Izvolite, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Glede na to, da je iz obrazložitve predloga za
                  drugo obravnavo razvidno, kako je bil zakon pripravljen v skladu s sklepi
                  Državnega zbora in pa v veliki meri tudi s stališči oziroma z mnenjem našega
                  sekretariata in hkrati sem tudi pri pripravi zakona upošteval, kolikor je bilo
                  mogoče, stališča Državnega sveta; poleg tega je iz te obrazložitve razvidno tudi
                  to, da se je zakon pripravljal za drugo obravnavo v sodelovanju z Vlado oziroma
                  pač za to določeno pooblaščeno predstavnico Vlade, zato tega ne bi ponavljal.
                  Povedal bi samo to, da je k zakonu vloženih precej amandmajev <stage>(kar nekaj
                     sem jih vložil tudi sam)</stage>, deloma tudi zato, ker smo takrat hiteli, da
                  smo zakon čimpreje pripravili in je tako, kot sledi iz stališča oziroma iz mnenja
                  sekretariata, bilo potrebno vložiti vrsto amandmajev, ki so izrazito redakcijske
                  narave. To so v glavnem vsi tisti amandmaji, s katerimi soglaša tudi Odbor za
                  notranjo politiko, in ki niso toliko vsebinske narave, ampak so redakcijsko
                  pravno-tehnična dodelava besedila. To je v bistvu večina amandmajev, ki sem jih
                  vložil. Poleg tega sem vložil še nekaj amandmajev, katerih težnja je še bolj
                  omejiti nepotrebno razsipnost političnih strank, ker pač prejkoslej ta razsignost
                  prizadene slovensko gospodarstvo oziroma davkoplačevalce preko proračuna, zato z
                  vrsto amandmajev predlagam dodelavo določb v tej smeri. Naslednjih nekaj
                  amandmajev je vloženih zato, da se še bolj kot doslej zagotovi enakopravnost
                  organizatorjev volilnih kampanj oziroma strank, ki organizirajo volilne kampanje.
                  Tretja skupina zadeva omejevanje možnosti vmešavanja v volilno kampanjo s strani
                  tistih ustanov<gap n="..."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če dovolite. V dvorani bi prosil za tišino, da bo lahko govornik povedal to, kar
                  želi povedati; je ravno predlagatelj tega zakona, pa tudi sicer glede na to, da
                  gre tudi pri tem zakonu zelo hitro za glasovanje in zaradi siceršnje pozornosti
                  vas prosim, da poslušate. Izvolite, gospod Peršak. Prosim, da nadaljujete.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Hvala. Kot rečeno, v tretji skupini <stage>(gre za enega ali dva
                     amandmaja)</stage>, gre za to, da se še bolj, kot je bilo že v predlogu od
                  začetka, omeji možnost vmešavanja v volilno kampanjo tistim ustanovam ali
                  področjem, ki v principu ne spadajo v politiko, da tako rečem. Gre za državne
                  organe, gre tudi za možnost, da bi tudi različne verske skupnosti na ta ali
                  drugačen način sodelovale v volilnih kampanjah s tem, da bi dajale na razpolago
                  prostor ali kakorkoli drugače. Nadalje, gre za amandmaje, ki pač želijo še bolj,
                  kot je bilo že v predlogu samem, onemogočiti nered in spore na področju
                  plakatiranja in tako naprej <stage>(se pravi prelepljanja plakatov in to)</stage>.
                  Ne nazadnje gre za amandma, ki zadeva predvsem en člen, ki želi v čimvečji možni
                  meri <stage>(in to na ta način, da ne bi bilo nesporazumov)</stage> zagotoviti
                  varstvo in zaščito človekovih pravic kandidatov. Gre za tisti člen in za
                  precizacijo tistega člena, ki pravi, da je v nekaterih primerih, ščitene so seveda
                  vse pravice, ampak v nekaterih primerih, kjer lahko neka lažna informacija o nekem
                  kandidatu neposredno vpliva tudi na izid volitev, da je potreben poseben hiter
                  postopek pred sodiščem, da se pač tisto, kar je mogoče popraviti, še popravi.
                  Seveda, vsi vemo, da nekih obtožb nikoli ni mogoče do konca demantirati, zanikati
                  in tako naprej.</p>
               <p>Preden preidemo na glasovanje - o nekaterih amandmajih bom pač spregovoril še
                  sproti - bi povedal še to, da smo danes dobili neke amandmaje na klop, v glavnem
                  iz poslanske skupine LDS, ki na nek način - vsaj moram povedati, da razumem tako -
                  v bistvu sproščajo določbe, ki zadevajo financiranje volilne kampanje in nadzor
                  nad financiranjem volilne kampanje. Rad bi povedal, da gre to malo v nasprotni
                  smeri, kot je sicer intencija zakona; je bolj v skladu s tistim, kar se je
                  dogajalo pri zakonu o političnih strankah. Mislim, da bi bilo dobro premisliti,
                  ali je to smiselno, se pravi, da se te omejitve in strogost nadzora pravzaprav
                  sprošča, namesto da bi se v čimvečji možni meri naredile stroge.</p>
               <p>Rad bi tudi odgovoril še na nekatere očitke, ki so prihajali iz poslanskih skupin
                  na račun zakona in celo v zvezi s tem utemeljitve, češ da bi bilo zakon vrniti
                  nazaj v prvo obravnavo. Eden izmed očitkov je bil, češ da ta zakon oži vire
                  financiranja glede na zakon o političnih strankah. To ne drži, le da je dikcija
                  tega zakona bolj običajna, bom rekel. Ta zakon pravi, kdo ne sme financirati, od
                  koga stranke ne smejo pridobivati sredstev za volilno kampanjo; od vseh drugih
                  potem lahko. Rezultat je pravzaprav isti, kot pri zakonu o političnih strankah, le
                  da zakon nekaj prepoveduje, ne našteva pa, kdo vse lahko strankam oziroma
                  organizatorjem volilnih kampanj daje sredstva za volilno kampanjo. Tako, da tu ne
                  gre za oženje.</p>
               <p>Eden takih očitkov je tudi, da je neustrezno rešeno vprašanje omejitev stroškov za
                  financiranje volilne kampanje, češ da je opredeljen kriterij na volilnega
                  upravičenca, namesto da bi bil na kandidata. To je seveda možno. Vendar moram
                  povedati, da tu ni nobene razlike in da tisti očitek, ki pravi, češ da lahko
                  stranke, ki bodo kandidirale samo v eni volilni enoti ali pa v dveh, porabijo več.
                  To ne drži. Še zlasti smo pa sedaj to z amandmaji, ki sem jih tudi sam vložil, še
                  dodatno zagotovili, da ne. Gre za to, da lahko pač porabi toliko in toliko
                  sredstev na število volilnih upravičencev na območju, na katerem pač vlaga liste.
                  Se pravi, če je to v dveh volilnih enotah, v dveh volilnih enotah, če pa v vsej
                  državi pa v vsej državi. Tako da se na koncu izide, ravno tako na število
                  kandidatur, približno enako za vse.</p>
               <p>Tretji tak očitek je bil, češ da so pri povračilu stroškov za volilno kampanjo iz
                  proračuna favorizirane stranke, ki nastopajo v manj volilnih enotah. Tudi to ne
                  drži. Stranke pač dobijo nazaj denar glede na glasove, ki so jih dobile. Če bo ena
                  nastopala v eni volilni enoti, bo gotovo dobila - razen če je ne vem kakšnega
                  posebnega ugleda - manj glasov kot tista stranka, ki bo nastopala v vsej državi, v
                  petih, šestih ali pa vseh osmih volilnih enotah. Ni logike, ker je tudi teoretično
                  v principu nemogoče, da bi ta zgornja meja lahko bila večja pri taki. Tako da
                  mislim, da gre tukaj za nesporazum.</p>
               <p>Verjetno je pa bil utemeljen - in ti amandmaji sedaj to že rešujejo - očitek o
                  tem, da je predvidena vsota vračanja stroškov za predsedniške volitve previsoka.
                  Ker gre tukaj za enega kandidata, je ta očitek utemeljen in mislim, da amandmaji
                  že predlagajo drugačne rešitve.</p>
               <p>Zato predlagam, da se pač izvede normalno galsovanje; kot pravim, si bom pa pač
                  drznil vašo potrpežljivost še malo obremeniti pri dveh, treh posamičnih
                  amandmajih. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Želi poročevalec odbora besedo? <stage>(Ne.)</stage> Želi besedo
                  predstavnik Sekretariata za zakonodajo in pravne zadeve? <stage>(Ne.)</stage> Želi
                  predstavnik Vlade besedo? <stage>(Tudi ne.)</stage></p>
               <p>Prehajamo torej na obravnavo in odločanje o posameznih členih predloga zakona.
                  Gospod Sašo Lap, dobili boste besedo, ko pridemo do 21. člena. Je to tako
                  mišljeno, v redu.</p>
               <p>V obravnavo in na glasovanje dajem 1. člen. Najprej, seveda, se opravičujem,
                  običajni proceduralni sklep <stage>(mislim, da je dovolj členov, da ga je
                     upravičeno sprejeti)</stage>, da bomo o vseh tistih členih, h katerim ni vložen
                  noben amandma, razpravljali in glasovali ob koncu glasovanja o pregledu
                  amandmajev.</p>
               <p>Prosim, da ugotovimo sklepčnost. Glasujemo torej o sklepu proceduralne narave.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>Prehajam torej k 1. členu, h kateremu je vložen en amandma, in sicer: Člen se
                  spremeni tako, da se glasi: <q>"Ta zakon ureja vprašanje volilne kampanje za volitve
                  poslancev Državnega zbora, predsednika republike in članov občinskih svetov ter
                  županov. Volilna kampanja so po tem zakonu vsa politična propagandna sporočila in
                  druge oblike politične propagande, katerih namen je vplivati na odločanje volivcev
                  pri glasovanju o kandidatih za poslance Državnega zbora, za predsednika republike
                  in za člane občinskih svetov ter župane, in med katere sodijo zlasti: volilna
                  propaganda v javnih glasilih in drugih sredstvih javnega obveščanja, plakatiranje
                  in predvolilni shodi."</q> Predlagatelj je gospod Tone Peršak; odbor amandma podpira.
                  Želi kdo besedo o tem amandmaju in o 1. členu? Ugotavljam, da ne in dajem najprej
                  na glasovanje amandma? Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 1. člen v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo 1. člen sprejeli.</p>
               <p>Tudi k 2. členu je vložen en amandma, in sicer: Prvi stavek tretjega odstavka se
                  spremeni, tako da glasi: <q>"Za zakonitost izvajanja volilne kampanje je odgovoren
                  organizator volilne kampanje."</q> Predlagatelj je gospod Tone Peršak; odbor amandma
                  podpira.</p>
               <p>Želi kdo besedo o tem amandmaju in 2. členu? Ugotavljam, da ne in dajem amandma na
                  glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 2. člen v celoti. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 2. člen v celoti sprejeli.</p>
               <p>K 3. členu je vložen amandma, ki ga imate pod točko 2. Imam pa amandma na amandma
                  pod točko 1. Amandma na amandma se glasi: Besedilo amandmaja v drugemu odstavku
                  tega člena pod zaporedno številko 2 se dopolni tako, da se za drugim stavkom
                  drugega odstavka doda nov stavek, ki se glasi: <q>"Zoper sodbo okrožnega sodišča je
                  dopustna pritožba v roku 48 ur. Višje sodišče mora o pritožbi odločiti v
                  naslednjih štirih dneh."</q> Ostali del besedila drugega odstavka ostane nespremenjen.
                  Predlagatelj je skupina poslancev s prvopodpisanim gospodom Vitodragom Puklom;
                  odbor amandma podpira.</p>
               <p>Ta amandma povzema in dopolnjuje vsebino amandmaja pod zaporedno številko 2, ki pa
                  se glasi: Drugi odstavek tega člena se spremeni, tako da glasi: <q>"Postopek za
                  varstvo pravic v primerih morebitnega nespoštovanja pravice kandidatov je hiter.
                  Sodišče v primerih, ko gre za zahteve po varstvu pravice kandidatov do osebnega
                  dostojanstva in nedotakljivosti osebne integritete, njihove zasebnosti in
                  osebnostnih pravic odloči o zahtevi v 3 dneh po vložitvi zahteve. Odločba se takoj
                  objavi v vseh javnih glasilih iz prvega odstavka 5. člena tega zakona, ki so
                  pretežno v javni lasti. V kolikor je do kršitve pravic kandidatov prišlo z objavo
                  v javnem glasilu pretežno v zasebni lasti ali z objavo v časopisu politične
                  stranke, morata biti odločba in morebitno opravičilo objavljena tudi v tem javnem
                  glasilu."</q> Predlagatelj je gospod Tone Peršak; odbor se z amandmajem strinja.</p>
               <p>Dajem v obravnavo 3. člen in oba amandmaja. Želi kdo besedo? Ugotavljam, da ne in
                  dajem na glasovanje najprej amandma na amandma. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma na amandma sprejeli.</p>
               <p>Na glasovanje dajem tako spremenjeni amandma pod točko 2. Ugotovimo sklepčnost!
                     <stage>(59 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>In dajem na glasovanje 3. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 3. člen v celoti sprejeli.</p>
               <p>K 5. členu je vložen amandma, ki se glasi: Drugi del drugega odstavka tega člena
                  se spremeni tako, da se glasi: <q>"S pravili iz prejšnjega odstavka mora biti
                  zagotovljena enakopravnost kandidatov ter političnih strank in drugih
                  predlagateljev kandidatov pri predstavitvi kandidatov in njihovih programov, pri
                  čemer se lahko predvidijo posebni termini ali prostor za politične stranke, ki so
                  že zastopane v Državnem zboru ali v občinskih svetih oziroma za politične stranke,
                  ki še niso zastopane v Državnem zboru ali v občinskih svetih"</q>. Predlagatelj je
                  gospod Tone Peršak; odbor amandma podpira.</p>
               <p>Želi kdo o amandmaju in o členu besedo? Ugotavljam, da ne in dajem amandma na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 5. člen v celoti. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 8. členu so vloženi trije amandmaji, in sicer: Prvi odstavek prvega odstavka se
                  spremeni tako, da se glasi: "Leplenje in nameščanje plakatov z volilno
                  propagandnimi sporočili <stage>(v nadaljnjem besedilu plakati)</stage> je
                  dovoljeno na plakatnih mestih, ki jih določi občina<q>". Drugi: Drugi odstavek tega
                  člena se spremeni tako, da se glasi: "</q>Občina lahko določi tudi dodatna plakatna
                  mesta, ki so organizatorjem volilne kampanje na razpolago le pod določenimi pogoji
                  in proti plačilu<q>". Predlagatelj obeh je gospod Tone Peršak in oba odbor podpira.
                  Pod točko tri: V tretjem odstavku tega člena se številka "</q>45<q>", spremeni in zamenja
                  s številko "</q>60". Predlagatelj je skupina poslancev s prvopodpisanim gospodom
                  Vitodragom Puklom; odbor amandma podpira. Želi kdo besedo o teh amandmajih in o
                  tem členu? Ugotavljam, da ne in dajem na glasovanje amandma pod 1. točko.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma pod 2. točko. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo tudi ta amandma sprejeli.</p>
               <p>Dajem na glasovanje še amandma pod 3. točko. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 8. člen v celoti. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen v celoti sprejeli.</p>
               <p>K 9. členu je vložen amandma: Doda se nov tretji odstavek, ki se glasi: <q>"Pristojni
                  organ odloči o vlogi iz prejšnjega odstavka v 4 dneh. V kolikor pristojni organ na
                  vlogo ne odgovori v predpisanem roku, velja, da je bila vloga odobrena"</q>. Prejšnji
                  tretji odstavek postane četrti odstavek. Predlagatelj je skupina poslancev s
                  prvopodpisanim gospodom Vitodragom Puklom; odbor amandma podpira.</p>
               <p>Želi kdo besedo o tem amandmaju in 9. členu? Ugotavljam, da nihče in dajem amandma
                  na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 9. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 10. členu sta vložena dva amandmaja. In sicer, prvi: Drugi odstavek tega člena
                  se črta. Predlagatelj je skupina poslancev s prvopodpisanim gospodom Vitodragom
                  Puklom; odbor amandma podpira. Drugi: Doda se nov 10.a člen, ki se glasi:
                  <q>"Organizatorji volilne kampanje morajo najkasneje v 15 dneh po dnevu glasovanja
                  odstraniti vse svoje plakate in druga volilno-propagandna sporočila s plakatnih
                  mest iz drugega odstavka 8. člena in iz 9. člena tega zakona"</q>. Predlagatelja sta
                  gospod Tone Peršak in gospa Danica Simšič; odbor amandma podpira. Amandma je
                  povezan z amandmajem k 30. členu pod zaporedno številko 1.</p>
               <p>Želi kdo besedo o teh amandmajih in o 10. členu? Prosim, gospod Tone Peršak,
                  izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo eno pojasnilo, da ne bo nesporazumov. Ta amandma zadeva tisto plakatiranje,
                  ki je zunaj tistih mest, ki so bila strankam dodeljena brezplačno, to je tisti
                  prostor, ki ga občina razdeli nekako obvezno. Za tista dodatna mesta, ki niso pod
                  ingerenco komunale itd., je to najbrž logično. Je pa nastal na pobudo Mesta
                  Ljubljana. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Dajem na glasovanje najprej
                  amandma k 10. členu pod točko 1. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma pod točko 2. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Zato prehajam na 9. stran pregleda, k 30. členu, kjer imamo pod točko 1 amandma,
                  ki se tiče iste vsebine in za katerega smo najavili, da se povezuje s tem
                  amandmajem. Ta amandma se glasi: V prvem odstavku se doda nova druga alinea, ki se
                  glasi: <q>"- ki ne odstrani plakatov in drugih volilno-propagandnih sporočil v skladu
                  z 10.a členom tega zakona."</q> Predlagatelja sta gospod Tone Peršak in gospa Danica
                  Simšič; odbor ta amandma podpira.</p>
               <p>Želi kdo besedo o tem amandmaju k 30. členu? Ugotavljam, da nihče in dajem ta
                  amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je amandma sprejet.</p>
               <p>Sedaj se vračamo k 10. členu, o katerem moramo še glasovati v celoti. Dajem 10.
                  člen v celoti na glasovanje. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 10. člen v celoti sprejeli.</p>
               <p>K 14. členu imamo amandma: Prvi odstavek se razdeli na dva odstavka, tako da drugi
                  stavek postane nov drugi odstavek, sedanji drugi odstavek pa postane tretji
                  odstavek, tako da se besedilo člena glasi: "Predvolilne shode je prepovedano
                  organizirati v sakralnih objektih in v drugih objektih, ki so last ali v uporabi
                  verskih skupnosti, v šolah, bolnicah, v domovih za ostarele, vrtcih in drugih
                  javnih zavodih. Izjemoma je dovoljeno organizirati predvolilne shode v prostorih
                  osnovne šole, vrtca ali kulturnega doma v kraju, kjer ni na voljo nobene druge
                  zgradbe z dvorano, v kateri bi bilo mogoče zbrati večje število ljudi.</p>
               <p>Shod iz prejšnjega odstavka se sme organizirati najmanj eno uro po zaključku
                  zadnje šolske ure oziroma po zaključku varstva v vrtcu.</p>
               <p>Odgovorna oseba šole oziroma vrtca je dolžna pod enakimi pogoji omogočiti shode
                  vsem organizatorjem volilne kampanje, katere kandidati kandidirajo na območju te
                  šole ali vrtca." Predlagatelj je gospod Tone Peršak; odbor amandma podpira.</p>
               <p>Želi kdo besedo o tem amandmaju in 14. členu? Ugotavljam, da nihče in dajem
                  amandma na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 14. člen v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 14. člen sprejeli.</p>
               <p>K 16. členu je poleg amandmaja, ki ga imate v pregledu, vložen dodatni amandma
                  skupine poslancev, s prvo podpisanim gospodom Tonetom Anderličem, ki se glasi:
                  Besedilo 16. člena se nadomesti z novim, ki se glasi: <q>"Za financiranje volilne
                  kampanje se uporabljajo določila zakona, ki ureja financiranje strank, če ta zakon
                  ne določa drugače."</q></p>
               <p>In drugi, ki ga imamo v pregledu: Prvi odstavek se spremeni tako, da se glasi:
                  <q>"Organizatorji volilne kampanje lahko pridobivajo sredstva za financiranje in
                  izvedbo volilne kampanje v denarju, stvareh ali storitvah"</q>. Predlagatelj je gospod
                  Anton Peršak in odbor amandma podpira. Če seveda prvega sprejmemo, ki spreminja
                  celoten člen, potem o drugem sploh ne bomo glasovali.</p>
               <p>Dajem oba amandmaja in člen v razpravo. Besedo ima gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi se opredelil do tega predloga, ki je zdaj prišel. Poglejte, ne drži to, da
                  sta zakona o političnih strankah in zakon o volilni kampanji identična v teh
                  zadevah in da je zaradi tega nesmiselno, da nekatere stvari ureja zakon o volilni
                  kampanji, češ da so urejene že v zakonu o političnih strankah. Za normalno
                  poslovanje strank, sicer izjemoma že, ampak praviloma pa nekatere stvari, nekatere
                  usluge ne pridejo v poštev. Pri volilni kampanji se bodo stranke mnogokrat
                  dogovarjale z donatorji <stage>(danes smo pa o tem, koliko bodo donatorji lahko
                     dali, že veliko govorili)</stage> tudi za druge vrste uslug. To v zakonu o
                  političnih strankah ni urejeno. Gre za storitve in gre za te razne materialne
                  zadeve. To v zakonu o političnih strankah ni razdelano in zato predlagam, da to
                  ostane v zakonu. Iz tega naprej so predlagatelji izvedli, predlagajo črtanje 17.,
                  18., 19. in 20. člena. Rad bi na to opozoril, da ti členi naprej razdeljujejo dve
                  stvari. Ena je ta, kako se obračunavajo te druge usluge strankam oziroma
                  organizatorjem volilnih kampanj. In druga je ta poseben račun za volilno kampanjo.
                  Rad bi nekaj povedal. Če tega posebnega računa, ki ga poznajo številne ureditve po
                  drugih državah, ne bo, v principu ne bo pregleda, katere stvari so namenjene
                  financiranju volilne kampanje in katere ne oziroma katera sredstva so temu
                  namenjena in kateri računi so na ta račun plačani. Bojim se, da če bi bilo to
                  sprejeto, da bi v principu eden od namenov tega zakona, to je nadzor nad
                  financiranjem volilnih kampanj, bil pravzaprav zelo omejen oziroma težko bi ga
                  bilo izvajati. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše. Izvolite. Gre za repliko. Repliko bo
                  imel tudi gospod Anderlič.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Menim, da se gospod kolega Peršak moti, ker je v 23. členu zakona o političnih
                  strankah zapisano naslednje: <q>"Pravne in fizične osebe ter zasebniki lahko
                  prispevajo prispevke za stranke. Prispevek za stranko je po tem zakonu tudi vsaka
                  brezplačna storitev za stranko oziroma opravljanje storitev za stranko ali prodaja
                  izdelkov itd."</q> Tako da je to omenjeno v zakonu o političnih strankah in mislim
                  celo, da je ta amandma gospoda Peršaka v nasprotju s tendencami, ki jih je imel
                  pri obravnavi prejšnjega zakona o političnih strankah, kjer je bila njegova
                  težnja, da prihrani in onemogoča preveliko razsipnost denarja za stranke in
                  donatorje. Vemo vsi, da je najdražja stran v politični kampanji ravno pred
                  volitvami in ta kampanja s propagando. Zato se strinjam z amandmajem gospoda
                  Anderliča in bom tega tudi podprl, ne pa gospoda Peršaka. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima tudi gospod Anderlič, izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Ravno v tem je bistvo določil v zakonu o političnih strankah, da uvaja
                  popolno razvidnost financiranja in opravljanja raznih drugih storitev, ki se
                  morajo seveda ovrednotiti; in zato smo tudi ta amandma k 16. členu predloga zakona
                  o volilni kampanji predlagali. In ker mora biti tudi vsaka storitev, katere končni
                  uporabnik je stranka - in v tem primeru je stranka, ki kandidira na volitvah,
                  končni uporabnik - izdan račun, se bo skozi to nemogoče izogniti davkom in raznim
                  drugim predpisom, ki urejajo to področje. To pač mora biti urejeno. Zato ker bi
                  radi, da je celotna stvar pregledna in da nihče ne bo mogel izigravati zakonov, da
                  bodo plačani tudi ustrezni davki in razne druge dajatve, ki se bodo morale na
                  osnovi predpisov <stage>(tudi drugih, ki urejajo finančno-materialno
                     poslovanje)</stage> urejati, zato predlagam, da podprete amandma k 16. členu,
                  ki smo ga s skupino poslancev vložili. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Še vedno mislim, da ni čisto tako kot pravite. In sicer ni v tem, prvič, da je ta
                  zakon v kontekstu onega zakona in omejitve, ki so postavljene za doniranje
                  političnim strankam veljajo nasploh.</p>
               <p>Drugo kar je, je ta posebni račun. Moram povedati to, da stranke zbirajo in bodo
                  zbirale sredstva na račun volilne kampanje posebej. Zato se mi zdi smiselno, da je
                  to s tem posebnim računom opredeljeno. Tudi bom sedaj rekel zakaj. Zaradi tega,
                  kar sicer amandmaji gospoda Anderliča izvzemajo, da strankam, ki zbirajo sredstva
                  za volilno kampanjo, potem ni treba presežka sredstev vračati za tiste humanitarne
                  namene tako kot drugim organizatorjem. Vi stranke izvzemate iz te obveze, ne glede
                  na to, da se sredstva zbirajo namensko za volilno kampanjo.</p>
               <p>Drugo kar je, je pa to. Ravno tako členi tukaj notri, zakona sta nastajala
                  paralelno, razdeljujejo to, kako je treba obračunavati storitve in ta materialna
                  sredstva, ki jih pač dobijo, blago ki ga stranke dobijo za te stvari, naj so to
                  pogostitve ali karkoli že. Vemo, da se zelo velik del teh stroškov za volilne
                  kampanje zbira in pokriva na te načine, skozi razne pogostitve, skozi dvorane,
                  skozi ozvočenja, skozi razno razne usluge. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne. Zaključujem razpravo in
                  prehajamo h glasovanju.</p>
               <p>Na glasovanje dajem najprej amandma skupine poslancev s prvopodpisanim gospodom
                  Tonetom Anderličem, ki ga nimate v pregledu. To je ta amandma, ki nadomešča z
                  novim besedilom celotni 16. člen, o katerem je tekla v glavnem razprava. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli. S tem je postal amandma pod številko 2
                  brezpredmeten.</p>
               <p>O členu v celoti pa nam ni potrebno glasovati, ker smo nadomestili celotno
                  besedilo člena.</p>
               <p>Prehajamo torej k 17. členu, kjer je prav tako najprej potrebno glasovati o
                  amandmaju, ki ga je vložila skupina poslancev s prvopodpisanim gospodom Tonetom
                  Anderličem, in sicer: <q>"Črtajo se 17., 18., 19. in 20. člen"</q>. K temu členu je sicer
                  vložen tudi amandma, ki se glasi: Člen se dopolni tako, da se na koncu zadnjega
                  stavka doda besedilo zadnjega stavka iz prvega odstavka 21. člena, ki se glasi:
                  <q>"Morebitni presežek zbranih sredstev se nameni za humanitarne namene"</q>.
                  Predlagatelj je gospod Tone Peršak; odbor amandma podpira. Povsem jasno je, da če
                  sprejmemo amandma pod točko 1, ne bomo glasovali o tem amandmaju, kot tudi ne o
                  amandmajih k 20. členu. K ostalim členom pa do sedaj ni bil vložen nobeden
                  amandma. Želi kdo besedo? Gospod Tone Peršak. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, glede na to, da je bil sprejet amandma k 16. členu, je mogoče 20. člen res
                  brez škode črtati; mogoče tudi 19. člen, sedaj, ko je bil sprejet tisti amandma.
                  Ampak problem sta 17. in 18. člen. Na to pa moram povedati, no dobro, Državni zbor
                  se bo pač odločil; ampak če se bo odločil, da črta 17. člen, se je po mojem
                  odločil za to, da stori, da bodo v čim manjši možni meri transparentni oboje:
                  sredstva, ki so bila izbrana za volilno kampanjo in sredstva, ki so dejansko bila
                  porabljena za volilno kampanjo. Sem proti temu, da se ta člen črta. Ravno tako bi
                  vas nekaj prosil. Prej, pri zakonu o političnih strankah je sicer bil sprejet
                  amandma s tem, ki ga je predlagal gospod Poljšak, da smo sindikate črtali iz tiste
                  omejitve za financiranje strank. Če bomo recimo sedaj črtali 18. člen - vse ostalo
                  v bistvu ni važno, ker ostalo je že vzeto tudi po tistem zakonu - ampak, če boste
                  črtali 18. člen, bo notri v bistvu inplicitno dovoljenje, da stranke neposredno
                  zbirajo sredstva od sindikatov za volilne kampanje. Povem vam, kaj bo to
                  povzročilo. To bo povzročilo, da se bodo sindikati do kraja politizirali, vezali
                  na posamezne stranke. To sedaj ni več normalno zbiranje sredstev za delovanje
                  strank - to kar je prej govoril Poljšak, kar je še na nek način mogoče, čeprav je
                  tudi to malo neobičajno. Ampak vključevanje sindikatov v volilne kampanje z
                  materialnimi sredstvi pomeni to, da bodo v tiste sindikate pač šli samo
                  simpatizerji in člani določenih strank, sindikate mislim. To je po mojem do te
                  mere politizacija sindikatov, da bo pač vsaka stranka imela svoj sindikat. Ali bo
                  to Sloveniji - in tudi slovenskim delavcem, na katere se je skliceval gospod
                  Poljšak - koristilo? Prepričan sem, da ne.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Anderlič. Izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Gre preprosto za to, da je resnično nepotrebno identično urejati določene stvari,
                  določeno področje v dveh zakonih. S tem, ko smo spremenili besedilo 16. člena, smo
                  v bistvu naredili prvi korak k temu, kar je predlagano v tem amandmaju, torej k
                  17., 18., 19. in 20. členu, da se ti črtajo. Gre preprosto za to, da se loči ta
                  zadeva, ali pa grupira v enem zakonu, torej v zakonu o političnih strankah in da
                  je glede na naravo poslovanja in sploh aktivnosti nemogoče ločiti delovanje
                  političnih strank v parlamentu in v enem normalnem političnem delu in seveda v
                  predvolilnih aktivnostih. Celo prepričan sem, da potekajo razne oblike kampanj
                  skozi celotno mandatno obdobje, ne samo tisti čas, ko je, recimo, predviden za
                  volilne kampanje, s tem, seveda, da so oblike različne. Jasno je, da morajo biti
                  vse stvari registrirane. Ne glede na to, kdo vodi določene stvari za stranko, se
                  mora ravnati po predpisih, ki splošno veljajo za vse tiste, ki opravljajo storitve
                  in ki se ukvarjajo pač s finančnimi in raznimi drugimi aktivnostmi, ki so vezane
                  na to dejavnost.</p>
               <p>Zato resnično ne vidim potrebe, da v dveh zakonih stvari urejamo in s tem v bistvu
                  zamegljujemo situacijo. Torej je argument ravno nasproten, kakor govori gospod
                  Peršak. Tako da še enkrat predlagam, da črtamo te štiri člene. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Imam drugačno mnenje, kot gospod Anderlič. Menim, da je bil eden
                  osnovnih namenov Državnega zbora, tudi ko smo šli v spremembo zakona, sploh pa
                  zakona o volilni kampanji, da vendarle omogočimo preglednost financ ob volilnih
                  kampanjah. Nič ni narobe, če se nekatera področja bolj detajlno opredelijo. Zato
                  ne podpiram predloga desetih poslancev, da se črtajo ti štirje členi, ki govorijo
                  torej prav o financiranju glede volilnih kampanij. Menim, da bo škoda, če bomo te
                  člene črtali in bomo potem ponovno nekako deležni očitkov, da smo poslanci sami
                  sprejeli takšen zakon, ki nekako nejasno definira to zelo občutljivo vprašanje.
                  Podpiram tudi predlog gospoda Peršaka, da ostanejo ti členi v zakonu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Ko smo dobili danes amandmaje, seveda sem pregledal na hitro in ne bom
                  za vsako stvar določno trdil, ampak po hitrem pregledu soglašam s temeljno
                  intencijo amandmaja gospoda Anderliča, namreč to, da ni dobro podobne ali pa enake
                  stvari urejati v dveh zakonih in dopuščati celo še eventualno neke razlike, ki so
                  nepotrebne in ki bodo povzročale samo zmedo. Moram pa reči, da me moti v tem
                  predlogu eno dejstvo, namreč črtanje 17. člena, ki uvaja poseben žiro račun za
                  volilno kampanjo. To pa me moti in mislim, da če želimo imeti ločeno financiranje
                  strank in ločeno financiranje volilne kampanje, ki se posebej financira, v katero
                  svoja sredstva vlaga tudi stranka, vendar kjer se višek sredstev, če do njega
                  pride, daje v humanitarne namene, potem se mi zdi, da tega cilja zakona uresničiti
                  brez posebnega žiro računa ne moremo. In predlagal bi, da predlagatelj sam o tem
                  razmisli, če je še možno; drugače pa bom glasoval za amandma, bom pa v tretji
                  obravnavi potem predlagal, da se vrne žiro račun, ker mislim, da ga potrebujemo.
                  Sicer pa se mi zdi, da je boljše, da nimamo dvakrat istih stvari urejenih, ampak
                  da je sklicevanje na zakon o političnih strankah boljše, ker imaš pač tam sistem
                  kontrole, financiranja, obsega itd. urejen, ne pa da dopuščamo možnost, da gre za
                  dvojno različno ureditev. Če je pa možno, da se pripravi nov amandma brez 17.
                  člena, pa moram reči, da bi mi bilo ljubše, ker bi potem ta problem naenkrat
                  rešili, pa ni treba v tretji obravnavi predlagati novih amandmajev. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram povedati, da imam pri sebi pregled ureditev volilne kampanje oziroma
                  zakonodajo v zvezi s tem po evropskih državah. Moram povedati tudi to, da v večini
                  držav pravzaprav zakona o strankah nimajo, ampak imajo zakone, ki urejajo ali v
                  okviru volilne zakonodaje ali pa v okviru posebnih zakonov ravno financiranje in
                  ta vprašanja v zvezi z volilnimi kampanjami. Povsod je težnja v tem, da se te
                  stvari posebej prikazujejo, zaradi tega, ker se je problem takrat najbolj
                  izpostavil.</p>
               <p>Glede na to, da je bil amandma k 16. členu sprejet, bi še enkrat sprejel to, da se
                  tisti 19. in 20. člen črtata. Pri 18. členu imam pomisleke: preprosto ne morem pa
                  pristati na 17. člen, da se črta, ker je eden od dveh, treh osnovnih namenov tega
                  zakona po moje ogrožen.</p>
               <p>Namen tega zakona je narediti transparentne stroške za volilno kampanjo. Če to ne
                  bo posebna postavka, potem bo veliko lažje zameglevanje teh stroškov. Veliko lažje
                  bo prikazovanje, da gre to za nek drug namen, da so to neki drugi stroški itd. Saj
                  bo tudi tako, saj vemo kako je - ampak bo pa potem lažje tudi tistemu, ki bo
                  izvajal nadzor. Predlagam, če že ni mogoče drugače, to kar je rekel že gospod
                  Potrč, da se predlagatelji dogovorijo vsaj to in da izvzamejo ta 17. člen, pa tega
                  vsaj pustijo; ker drugače smo enega od teh namenov zgrešili. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Miroslav Geržina, izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Ker ni bilo jasno določeno, ali je financiranje
                  političnih strank tudi volilna kampanja ali ne - sem šel še enkrat prebrati,
                  vendar mi še vedno ni jasno, ker pač nisem pravnik - in da bo tudi, kot je gospod
                  Potrč rekel, bolj transparentna zadeva. Mislim, da je volilna kampanja nekaj
                  posebnega, ni normalno financiranje strank in se tam marsikaj dogaja. Sem proti
                  črtanju 17. in 18. člena. Naj bo jasno, da je odprt poseben žiro račun za denar,
                  ki gre za volilno kampanjo. Ker sicer piše v nekem členu, da je prepovedano, že v
                  zakonu o političnih strankah financiranje strank in ker ni jasno, ali je
                  financiranje tudi volilna kampanja <stage>(ker o tem pa v zakonu nič ne
                     piše)</stage> in naj ostane še 18. člen. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Na
                  glasovanje dajem torej najprej novi amandma <stage>(ki ga v pregledu
                     nimate)</stage> skupine poslancev s prvopodpisanim gospodom Tonetom Anderličem,
                  o katerem je bilo sedaj največ razprave. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je ta amandma sprejet.</p>
               <p>S tem je naslednji amandma in tudi amandma k 20. členu brezpredmeten in tudi
                  glasovanje o teh členih v celoti. Ali je kaj narobe, gospod Pregelj? Mislim, glede
                  postopka? Izvolite, gospod Žare Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da bi morali brati več členov skupaj, potem pa jih tako tudi
                  amandmirati. Ne pa z enim amandmajem črtati vse člene, ki so tukaj zapisani.
                  Mislim, da je postopek sporen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kolikor vem, gre pri vsebinsko povezanih členih za možnost, da se vlagajo
                  amandmaji k več členom skupaj. Mi smo take primere že imeli. Tudi glasovanje o
                  amandmaju smo že končali. Ta ugovor bi moral biti pred glasovanjem. Obžalujem.</p>
               <p>Prehajam torej k 21. členu, h kateremu je prav tako vložen en amandma <stage>(ki
                     ga nimate v pregledu)</stage> skupine poslancev s prvopodpisanim gospodom
                  Tonetom Anderličem. Prejeli ste ga na posebnem listu, na katerem so amandmaji k
                  21. in naslednjim členom. Amandma k 21. členu se glasi: Besedilo tega člena se
                  nadomesti z novim, ki se glasi: <q>"Najkasneje v treh mesecih po dnevu glasovanja je
                  organizator volilne kampanje dolžan predložiti Državnemu zboru Republike Slovenije
                  poročilo o vseh izdatkih za volilno kampanjo. Če organizator volilne kampanje ni
                  politična stranka, mora poročilo iz prejšnjega odstavka vsebovati tudi podatke o
                  vseh zbranih sredstvih za volilno kampanjo in ostale podatke, ki jih mora na
                  podlagi zakona, ki ureja financiranje političnih strank, navesti v letnem
                  finančnem poročilu politične stranke. Organizator volilne kampanje, ki ni
                  politična stranka, mora morebitni presežek zbranih sredstev nameniti v humanitarne
                  namene."</q></p>
               <p>K temu členu je vložen tudi drugi amandma, ki ga imate v pregledu: Zadnji stavek v
                  prvem odstavku 21. člena se črta. Predlagatelj je gospod Tone Peršak; odbor
                  amandma podpira.</p>
               <p>Za besedo, v zvezi z 21. členom <stage>(in tudi z 22. členom)</stage> je prvi
                  zaprosil gospod Sašo Lap. Besedo ima gospod Sašo Lap. Ga ni.</p>
               <p>Želi kdo besedo o teh dveh amandmajih in 21. členu? Ugotavljam da ne in prehajamo
                  h glasovanju. Gospod Tone Peršak, izvolite, se opravičujem.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Glede na to, da sem zamudil prijavo za razpravo, bom povedal sedaj, zakaj bom
                  glasoval proti temu amandmaju. Prvič zato, ker v drugem odstavku ta amandma po
                  mojem mnenju na neupravičen način dela razliko med drugimi organizatorji volilnih
                  kampanj in političnimi strankami kot organizatorji volilnih kampanj. Ne vem zakaj
                  bi stranke bile upravičene, da jim ni treba poročati o tem, koliko sredstev in
                  kako se zbirajo sredstva za volilno kampanjo, drugi organizatorji pa ja.</p>
               <p>In tretjič, ker se mi zdi, saj to je bil prvotno namen, da se sredstva, ki so bila
                  zbrana za volilno kampanjo, sedaj mi drugim organizatorjem nalagamo, da to dajo za
                  humanitarne namene, strankam pa ni treba. Se mi zdi, da ni dobro, da se na ta
                  način to dela. Je pa seveda to posledica dosedanjega. Moram reči, da znova kaže,
                  tako kot se je kazalo pri 23. členu zakona o političnih strankah, da so ti apetiti
                  zares izjemni. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo pred glasovanjem oziroma obrazložiti glas? Ugotavljam da
                  ne in dajem amandma skupine poslancev s prvopodpisanim gospodom Tonetom Anderličem
                  na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je ta amandma sprejet.</p>
               <p>S tem smo nadomestili celotno besedilo člena z novim besedilom, zato o naslednjem
                  amandmaju ne bomo glasovali in nam tudi ni potrebno glasovati o 21. členu v
                  celoti. Sledijo pa še amandmaji pod 2., 3., 4. in 5., ki so vsi zaradi tega
                  postali brezpredmetni.</p>
               <p>Prehajamo torej k 22. členu, h kateremu so vloženi naslednji amandmaji. Štirje so,
                  zadnjega od teh nimate v pregledu. Prvi: Prvi odstavek tega člena se črta.
                  Predlagatelja sta gospod Tone Peršak in gospod Sašo Lap; odbor amandma
                  podpira.</p>
               <p>Drugi: V drugem odstavku tega člena se na koncu besedila pika zamenja z vejico in
                  doda naslednje besedilo: <q>"če kandidati, za katere organizira volilno kampanjo,
                  kandidirajo na območju vse države, oziroma v vseh volilnih enotah. Če kandidati,
                  za katere organizira volilno kampanjo, ne kandidirajo v vseh volilnih enotah ali
                  volilnih okrajih, lahko organizator volilne kampanje porabi za financiranje
                  volilne kampanje največ po 30 tolarjev na posameznega volilnega upravičenca v
                  volilnih enotah oziroma volilnih okrajih, v katerih kandidirajo kandidati, za
                  katere organizira volilno kampanjo"</q>. Predlagatelji amandmaja so predlagatelj
                  zakona Tone Peršak in skupina poslancev s prvopodpisanim gospodom Leom
                  Šešerkom.</p>
               <p>Tretji: Doda se nov tretji odstavek, ki se glasi: V novem drugem, dosedanjem
                  tretjem odstavku, se za besedo <q>"porabiti"</q>, dodata besedi <q>"največ po"</q>. Predlagatelj
                  je gospod Tone Peršak; odbor amandma podpira.</p>
               <p>Četrti amandma skupine poslancev: Peti odstavek 22. člena se nadomesti z novim, ki
                  se glasi: <q>"Republiška volilna komisija objavi 30 dni pred dnem glasovanjem število
                  volilnih upravičencev v državi, v posamezni volilni enoti in volilnem okrožju, ob
                  lokalnih volitvah pa tudi v posamezni občini."</q> Amandma je vložila skupina
                  poslancev s prvopodpisanim gospodom Tonetom Anderličem.</p>
               <p>Želi kdo besedo o teh amandmajih? Prvi se je javil k besedi tudi za ta člen gospod
                  Sašo Lap. Izvolite. Zdaj je 22. člen, 21. člen smo že.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>K 22. členu predlagamo, da se črta prvi odstavek, ker dikcija prvega odstavka, ki
                  govori o financiranju volilne kampanje, je po našem nedorečena. Ker vsaka
                  zainteresirana stranka, ki sodeluje v volilni kampanji, bo razumela besedo
                  <q>"razumno"</q> v odvisnosti od sredstev, ki jih ima na razpolago. Predlagatelj predlaga
                  omejitev 30 tolarjev na volivca, kar znese v nemških markah približno pol
                  milijona, kar naj bi bilo po njegovem mnenju razumno visoka vsota. Sporna je ta
                  beseda <q>"razumno"</q>, ker je po nekaterih domnevah precej nižja poraba pri nekaterih
                  strankah za zadnje državne volitve. V resnici bo volivec stranko stal veliko,
                  veliko več, če seštejemo vse stroške.</p>
               <p>Torej, predlagamo črtanje tega prvega odstavka, ker izraža samo željo, hotenje za
                  nekakšno razumno mejo in popolnoma nič več. Sicer pa določitev vsakokratnih
                  zneskov na posameznega volilnega upravičenca v državi pove, koliko bo stala s
                  formalnega vidika predvolilna oziroma volilna kampanja. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Nihče.)</stage> Prehajamo h
                  glasovanju.</p>
               <p>Na glasovanje dajem najprej amandma gospoda Toneta Peršaka in Saša Lapa pod točko
                  1. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem amandma predlagatelja zakona in skupine poslancev s
                  prvopodpisanim gospodom Leom Šešerkom, ki ga imate pod točko 2 pregleda. Ugotovimo
                  sklepčnost! <stage>(44 prisotnih.)</stage> Prosim za pozornost! Ponovno dajem na
                  glasovanje amandma pod točko 2. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma gospoda Toneta Peršaka pod točko 3 v pregledu.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še amandma <stage>(ki ga v pregledu nimamo)</stage> skupine
                  poslancev s prvopodpisanim gospodom Tonetom Anderličem, ki nadomešča peti odstavek
                  z novim besedilom, ki sem ga že predhodno prebral. Ugotovimo sklepčnost!
                     <stage>(65 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 22. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>K 23. členu so vloženi štirje amandmaji, tri od teh imate v pregledu.</p>
               <p>Prvi: <q>"Prvi odstavek tega člena se v celoti črta"</q>. Predlagatelj je Tone Peršak;
                  odbor amandma podpira.</p>
               <p>Drugega vlaga skupina poslancev s prvopodpisanim gospodom Tonetom Anderličem, in
                  sicer: V drugem odstavku tega člena se za besedami <q>"v volilni enoti"</q> in pred
                  besedama <q>"in sicer"</q> vstavi besede <q>"ali najmanj 2% od skupnega števila oddanih
                  glasov v vsej državi"</q>, na koncu odstavka pa se pika nadomesti z vejico in se
                  dodata besedi <q>"oziroma državi"</q>.</p>
               <p>Pod točko 2 imamo v pregledu amandma, ki se glasi: Na koncu drugega odstavka tega
                  člena se pika nadomesti z vejico in doda naslednje besedilo: <q>"pri čemer skupni
                  znesek povrnjenih volilnih stroškov ne sme preseči zneska porabljenih sredstev,
                  razvidnega iz poročila iz prvega odstavka 21. člena tega zakona, četudi bi volilni
                  izid to omogočal"</q>. Predlagatelj amandmaja je predlagatelj zakona gospod Tone
                  Peršak in skupina poslancev s prvopodpisanim gospodom Leom Šešerkom.</p>
               <p>In pod točko tri: Zadnji odstavek se spremeni tako, da se glasi: <q>"Določba drugega
                  odstavka tega člena se smiselno uporablja tudi za organizatorje volilne kampanje
                  za kandidate italijanske in madžarske narodne skupnosti"</q>. Predlagatelj je gospod
                  Tone Peršak; odbor amandma podpira.</p>
               <p>Želi o teh amandmajih in o 23. členu kdo besedo? Ugotavljam, da ne in prehajamo h
                  glasovanju. Najprej dajem na glasovanje amandma iz pregleda pod točko 1. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje amandma, ki ga nimate v pregledu, skupine poslancev s
                  prvopodpisanim gospodom Tonetom Anderličem. Mislim, da če bi ga sprejeli, bi
                  morali v tem amandmaju <q>"procente"</q> spremeniti v <q>"odstotke"</q> in <q>"dodajo besedi"</q> v
                  <q>"dodata besedi"</q>. Dajem torej ta amandma na glasovanje. Ugotovimo sklepčnost!
                  Prosim. Izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Samo predlagatelje sprašujem - ali sam ne morem slediti ali je kaj narobe. Mislim,
                  da gre za tretji odstavek pri amandmaju k 23. členu iz tega seznama
                  prvopodpisanega gospoda Anderliča. Tukaj piše <q>"v drugem odstavku tega člena se za
                  besedicami v volilni enoti"</q>. Mislim, da gre za tretji odstavek, ne pa za drugi in
                  prosim, da se popravi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gre za popravek, zato sem seveda pozval kolega poslanca, da to pove,
                  ne za obrazložitev glasu sicer. To se pravi, da se nanaša na drugi odstavek;
                  verjetno gre za to, da ste gledali samo drugo stran tega člena, kjer gre za drugi
                  odstavek na tej strani. Torej dajem ta amandma na glasovanje. Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma iz pregleda pod točko 2. Ja. Obrazložitev glasu gospod
                  Tone Peršak. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi obrazložil glas. Saj je najbrž razumljivo, da bom jaz, ki amandma
                  predlagam, glasoval za, ampak obrazložil bi ga rad zato, ker mislim, da je zelo
                  važno, da je ta amandma sedaj sprejet glede na to, da ni bil sprejet amandma k 22.
                  členu <stage>(kar me je sicer zelo začudilo)</stage>, kajti največ ugovorov je
                  bilo ravno na to, da ni urejeno oziroma nedvoumno jasno urejeno tisto, kar je
                  tisti amandma obravnaval. Ta očitek je bil, da ni jasno, da ni mogoče trošiti
                  sredstev na račun tistih volilnih enot, kjer, recimo, neka lista ne kandidira. Ta
                  očitek je prišel z več strani, tako s strani, mislim, celo s sekretariata, kot s
                  strani najmočnejših strank v Državnem zboru, glasovanje pa je potem izpadlo
                  drugače. Varovalka, vsaj do neke mere, bo sprejem tega amandmaja pri tem členu.
                  Zato bi rad posebej poudaril, da bom glasoval za. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Dajem torej na glasovanje amandma
                  pod točko 2. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še amandma, ki ga imamo v pregledu pod točko 3. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>S tem dajem na glasovanje 23. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 23. člen v celoti sprejeli.</p>
               <p>Prehajam k 24. členu, h kateremu so vloženi trije amandmaji. Prvega od teh nimate
                  v pregledu in se glasi: V prvem odstavku tega člena se drugi stavek nadomesti z
                  novim, ki se glasi: <q>"Če se glasovanje ponovi, sta kandidata, ki kandidirata na
                  ponovnem glasovanju, upravičena do povrnitve stroškov le na osnovi dobljenih
                  glasov na ponovnem glasovanju"</q>. Amandma je vložila skupina poslancev s
                  prvopodpisanim gospodom Tonetom Anderličem.</p>
               <p>Drugi, ki ga imate v pregledu pod točko ena: Na koncu drugega odstavka tega člena
                  se pika zamenja z vejico in doda naslednje besedilo: <q>"pri čemer skupni znesek
                  povrnjenih volilnih stroškov ne sme preseči zneska porabljenih sredstev,
                  razvidnega iz poročila, ki ga je organizator volilne kampanje ali kandidat za
                  predsednika republike predložil v skladu s pogoji, predpisanimi v prvem odstavku
                  21. člena tega zakona, četudi bi volilni izid to omogočal"</q>. Predlagatelj amandmaja
                  je predlagatelj zakona gospod Tone Peršak in skupina poslancev s prvopodpisanim
                  gospodom Leom Šešerkom.</p>
               <p>Če je ta amandma sprejet, je naslednji <stage>(pod točko dva)</stage>
                  brezpredmeten. Ta pa se glasi: Na koncu drugega odstavka se pika nadomesti z
                  vejico in doda besedilo, ki se glasi: <q>"na račun stroškov za morebitni drugi krog
                  volitev pa v višini 10 tolarjev za vsak dobljeni glas"</q>. Predlagatelj je skupina
                  poslancev s prvopodpisanim gospodom Vitodragom Puklom; odbor amandma podpira.</p>
               <p>Želi kdo besedo o 24. členu in teh treh amandmajih? Ugotavljam, da nihče in dajem
                  na glasovanje naprej amandma skupine poslancev s prvopodpisanim gospodom Tonetom
                  Anderličem, ki ga v pregledu nimamo. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje zdaj amandma, ki ga imate v pregledu pod točko 1. Ta je s tem
                  brezpredmeten in umaknjen.</p>
               <p>Kaj je z amandmajem pod točko 2? Ta se nanaša na drugi odstavek, ki ga nismo
                  spremenili. Ne vem samo, če je glede na tisto, kar smo prej sprejeli, smiseln.
                     <stage>(Je.)</stage> Torej ga dajem na glasovanje. Glasujemo o amandmaju na
                  strani osem pod točko 2 k temu členu. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 24. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta člen sprejeli.</p>
               <p>K 25. členu je vložen amandma, ki se glasi: Člen se spremeni tako, da se glasi:
                  <q>"Po sklepu Državnega zbora se organizatorju volilne kampanje za volitve poslancev
                  Državnega zbora ali za volitve predsednika republike oziroma kandidatu volilni
                  stroški na njegovo zahtevo povrnejo iz državnega proračuna najkasneje v treh
                  mesecih po predložitvi poročila o financiranju volilne kampanje, predloženega v
                  skladu z 21. členom tega zakona"</q>. Predlagatelj je gospod Tone Peršak; odbor
                  amandma podpira.</p>
               <p>Želi kdo o tem amandmaju in členu besedo? Ugotavljam, da nihče in dajem amandma na
                  glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta amandma sprejeli in s tem spremenili celotno besedilo člena,
                  zato nam o členu v celoti ni treba glasovati.</p>
               <p>Prehajamo k 28. členu, h kateremu so bili vloženi trije amandmaji. In sicer, prvi:
                  Besedilo druge in tretje alinee se spremeni tako, da se v obeh alineah črta del
                  besedila, ki se glasi: <q>"razen javnih glasil v zasebni lasti političnih strank"</q>,
                  druga alinea, oziroma <q>"razen javnih glasil v lasti političnih strank"</q>, tretja
                  alinea. Predlagatelj je gospod Tone Peršak; odbor amandma podpira. Drugi: druga
                  alinea tega člena se spremeni tako, da se glasi: " - odgovorni urednik javnega
                  glasila, ki objavi raziskavo javnega mnenja v obdobju sedem dni pred dnem
                  glasovanja - <stage>(drugi odstavek četrtega člena tega zakona)</stage>."
                  Predlagatelj je gospod Ivan Verzolak; odbor se z amandmajem strinja, predlagatelj
                  zakona ne nasprotuje in vsebino amandmaja smiselno povzema s svojim amandmajem pod
                  zaporedno številko 1, ki sem ga že prebral.</p>
               <p>In tretji. Tretja alinea tega člena se spremeni tako, da se glasi: "- odgovorni
                  urednik javnega glasila, če objavi volilno propagandno sporočilo brez navedbe
                  naročnika <stage>(prvi odstavek 6. člena)</stage>". Predlagatelj je gospod Ivan
                  Verzolak; odbor se strinja; predlagatelj zakona ga je prav tako povzel v amandmaju
                  pod številka ena.</p>
               <p>Dajem te amandmaje in 28. člen v razpravo. Želi kdo besedo? Ugotavljam, da nihče
                  in prehajam h glasovanju.</p>
               <p>Na glasovanje dajem amandma gospoda Toneta Peršaka pod številko 1. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Gospod Verzolak, ali je potrebno glasovati o vaših dveh amandmajih? Gospod
                  Verzolak ne umika amandmajev, zato dajem na glasovanje tudi amandma pod točko 2.
                  Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Dajem na glasovanje še amandma pod točko 3. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da tudi tega amandmaja nismo sprejeli.</p>
               <p>Na glasovanje dajem še 28. člen v celoti. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta člen sprejeli.</p>
               <p>K 29. členu je vložen en sam amandma, in sicer: Člen se spremeni, tako da se
                  glasi: <q>"Z denarno kaznijo najmanj 200.000 tolarjev se za prekršek kaznuje:
                  izdajatelj informativno-političnega javnega glasila v pretežno javni lasti, ki ne
                  sprejme in ne objavi pravočasno pravil iz prvega odstavka 5. člena ali ki ravna v
                  nasprotju z drugim odstavkom 5. člena tega zakona; izdajatelj sredstva javnega
                  obveščanja, ki ne navede podatkov v skladu s 7. členom tega zakona; izdajatelj
                  informativno-političnega javnega glasila v pretežno javni lasti, ki ravna v
                  nasprotju z drugim odstavkom 6. člena tega zakona. Z denarno kaznijo najmanj
                  20.000 tolarjev se za prekršek iz tega člena zakona kaznuje tudi odgovorna oseba
                  pravne osebe."</q> Predlagatelj je gospod Tone Peršak; odbor amandma podpira.</p>
               <p>Želi kdo besedo o tem amandmaju k temu členu? Ugotavljam, da nihče in dajem
                  amandma na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo ta amandma sprejeli in sprejeli novo besedilo celotnega
                  člena.</p>
               <p>Prehajamo k 30. členu, pri katerem smo pri amandmaju pod točko 1 že glasovali in
                  ga sprejeli. V obravnavo pa dajem 3 amandmaje, od katerih enega nimate v
                  pregledu.</p>
               <p>Prvi je v pregledu pod točko 2: <q>"V prvem odstavku se črta tretja alinea"</q>.
                  Predlagatelj je gospod Tone Peršak; odbor amandma podpira.</p>
               <p>Naslednjega v pregledu nimate in se glasi: <q>"V prvem odstavku tega člena se črta
                  zadnja alinea"</q>. Predlaga ga skupina poslancev s prvopodpisanim gospodom Tonetom
                  Anderličem.</p>
               <p>Naslednji je v pregledu pod točko 3 na strani 10: Drugi odstavek tega člena se
                  spremeni tako, da se glasi: <q>"Z denarno kaznijo najmanj 20.000 tolarjev se za
                  prekršek iz tega člena kaznuje tudi odgovorna oseba organizatorja volilne
                  kampanje."</q> Predlagatelj je gospod Tone Peršak; odbor amandma podpira.</p>
               <p>Te tri amandmaje in 30. člen v celoti dajem v razpravo. Želi kdo besedo?
                  Ugotavljam, da nihče in dajem na glasovanje najprej amandma iz pregleda pod
                  številko 2 gospoda Toneta Peršaka. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma skupine poslancev s prvopodpisanim gospodom Tonetom
                  Anderličem, ki ga v pregledu nimate. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma, ki ga imate v pregledu pod točko 3 na strani 10.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 30. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 30. člen v celoti sprejeli.</p>
               <p>K 31. členu so vloženi trije amandmaji. Prvega nimate v pregledu, in se glasi:
                  Besedilo tega člena se nadomesti z novim, ki se glasi: "Z denarno kaznijo najmanj
                  milijon tolarjev se kaznuje za prekršek organizator volilne kampanje, ki ne
                  predloži poročila o financiranju volilne kampanje <stage>(21. člen)</stage>. Z
                  denarno kaznijo najmanj 80.000 tolarjev se kaznuje za prekršek tudi odgovorna
                  oseba pravne osebe oziroma fizična oseba, ki stori prekršek iz prvega odstavka."
                  Predlagatelj je skupina poslancev s prvopodpisanim gospodom Tonetom
                  Anderličem.</p>
               <p>Naslednji amandma imate v pregledu pod točko 1: Doda se nov tretji odstavek, ki se
                  glasi: <q>"Če je organizator volilne kampanje sam kandidat ali kaka druga fizična
                  oseba, se za kršitev določb 16. in 17. člena kaznuje z denarno kaznijo najmanj
                  50.000 tolarjev."</q> Predlagatelj je gospod Tone Peršak; odbor amandma podpira. - Če
                  se ne motim, smo ta 17. člen črtali.</p>
               <p>In drugi: Doda se nov 31.a člen, besedilo katerega se glasi: <q>"Z denarno kaznijo
                  najmanj 500.000 tolarjev se za prekršek kaznuje organizator volilne kampanje, ki
                  za financiranje volilne kampanje za volitve poslancev Državnega zbora ali za
                  volitve predsednika republike prekorači omejitve iz 22. člena tega zakona. Z
                  denarno kaznijo najmanj 200.000 tolarjev se za prekršek kaznujejo organizator
                  volilne kampanje, ki za financiranje volilne kampanje za volitve članov občinskih
                  svetov ali županov prekorači omejitve iz 22. člena tega zakona. Z denarno kaznijo
                  najmanj 30.000 tolarjev se za prekršek iz tega člena kaznuje tudi odgovorna oseba
                  organizatorja volilne kampanje."</q> Predlagatelj je gospod Tone Peršak in skupina
                  poslancev s prvopodpisanim gospodom Leom Šešerkom.</p>
               <p>Dajem te amandmaje in 31. člen v celoti v razpravo? Želi kdo besedo? Ugotavljam,
                  da nihče in dajem na glasovanje najprej amandma, ki ga nimate v pregledu in ki ga
                  je vložila skupina poslancev s prvopodpisanim gospodom Tonetom Anderličem.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Ker smo sprejeli celotno besedilo tega člena, so ostali amandmaji brezpredmetni in
                  tudi glasovanje o 31. členu v celoti.</p>
               <p>Prosim, gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Predlagam, da se glasuje. Ta tekst nadomešča tekst, ki je bil v predlogu zakona.
                  Amandma pod številko 1 v pregledu uvaja še eno temo, ki je sedaj v zakonu ni bilo.
                  Amandma za 31.a člen pa je sploh nova tema. Predlagam, da se o obeh amandmajih
                  glasuje, ker ta pod ena pomeni dopolnitev 31. člena tudi glede na prejšnjo določbo
                  31. člena. Ta pa sploh pomeni novo določbo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Torej zagotovo moramo glasovati o amandmaju pod točko 2, kar pomeni 31.a člen.
                  Dodati novi tretji odstavek k členu, ki smo ga v celoti že spremenili, o tem pa ne
                  moremo glasovati.</p>
               <p>Torej glasujemo lahko samo o amandmaju pod točko 2, ki uvaja novi 31.a člen. O
                  prejšnjem, ki smo ga pravkar sprejeli, ne moremo, ker bi moral sicer biti
                  prekvalificiran v amandma na amandma. Ne glede na to, bi v razpravi to lahko
                  naredili. Če je potrebno popraviti, mislim da lahko tudi za tretjo obravnavo predlagatelj predlaga amandma.</p>
               <p>Na glasovanje torej dajem amandma pod točko 2, ki uvaja nov 31.a člen. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Prehajamo k 32. členu, kjer sta vložena dva amandmaja, in sicer: Doda se novi 32.a
                  člen, besedilo, katerega se glasi: <q>"Vsi zneski iz tega zakona, ki določajo višino
                  dovoljene porabe sredstev za volilno kampanjo in omogočajo povrnitev stroškov za
                  volilno kampanjo, se za vsake volitve po letu 1994 revalorizirajo na osnovi
                  izračunane rasti življenjskih stroškov. Revalorizirane zneske ob vsakokratnem
                  razpisu volitev določi Državni zbor na predlog Vlade Republike Slovenije. Vsi
                  zneski, ki jih določajo kazenske določbe tega zakona, se za vsake volitve po letu
                  1994 prilagodijo sorazmerno drugim denarnim kaznim za prekrške, o čemer ob razpisu
                  vsakokratnih volitev odloči Državni zbor Republike Slovenije"</q>. Predlagatelj
                  amandmaja je predlagatelj zakona gospod Tone Peršak in skupina poslancev s
                  prvopodpisanim gospodom Leom Šešerkom.</p>
               <p>Naslednji amandma je brezpredmeten, če sprejmemo prvega. Pod točko 2: Doda se nov
                  32.a člen, ki se glasi: <q>"Do uveljavitve zakona o političnih strankah se skladno z
                  omejitvami glede financiranja volilnih kampanj za pravne osebe iz drugega odstavka
                  16. člena tega zakona na enak način upoštevajo določbe iz veljavnega zakona o
                  političnem združevanju"</q>. Predlagatelj je gospod Tone Peršak; odbor amandma
                  podpira.</p>
               <p>Dajem ta dva amandmaja in 32. člen v razpravo. Želi kdo besedo? Gospod Tone
                  Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Drugi amandma najbrž koga čudi, zakaj se je pojavil. Pojavil se je na opozorilo,
                  da se lahko zgodi <stage>(in še vedno se seveda lahko zgodi, čeprav upam, da se ne
                     bo)</stage>, da zakon o strankah ne bi bil sprejet, ta bi pa bil sprejet,
                  recimo, na septembrski seji. Mislim, da kot varovalka v prehodnih določbah
                  popolnoma nič ne škodi, če je notri. Če pa bo zakon sprejet, pa bo tako in tako
                  brezpredmeten. Če bo isti vrstni red, se lahko v tretji obravnavi to črta.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče. Prehajamo h glasovanju. Na
                  glasovanje dajem najprej amandma pod točko 1. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je amandma sprejet.</p>
               <p>S tem seveda glasovanje o amandmaju pod točko 2. ni potrebno. Pač pa glasovanje o
                  32. členu v celoti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 32. člen sprejeli.</p>
               <p>K 33. členu je vložen amandma: <q>"Ta člen se črta v celoti"</q>. Predlagatelj je gospod
                  Tone Peršak; odbor amandma podpira. Želi kdo besedo o tem amandmaju in 33. členu?
                  Ugotavljam da nihče in dajem najprej amandma na glasovanje. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>V razpravo dajem vse ostale člene, h katerim ni bil vložen noben amandma. Želi kdo
                  besedo o ostalih členih? Ugotavljam, da ne in dajem vse ostale člene zakona na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona. Želi kdo besedo o naslovu zakona? Ugotavljam, da
                  nihče in dajem še naslov zakona na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov zakona sprejeli.</p>
               <p>Dajem na glasovanje še sklep, ki glasi, da zakon za tretjo obravnavo na
                  septembrski seji pripravi predlagatelj zakona. Je to v redu, gospod Peršak? V
                  redu.</p>
               <p>Dajem torej na glasovanje sklep, da predlagatelj zakona pripravi zakon za tretjo
                  obravnavo na seji, ki se začne 27. septembra. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Spoštovane kolegice poslanke, spoštovani kolegi poslanci. Z našim sklicem je bilo
                  predvideno, da po teh dveh točkah preidemo k 15. izredni seji Državnega zbora. Med
                  sklicem 15. izredne seje je prišlo do nekaterih predlogov za razširitev njenega
                  dnevnega reda. Med drugim tudi do predloga, da se dnevni red razširi s točko
                  <q>"Ugotovitev o prenehanju mandata poslanca Državnega zbora in funkcije predsednika
                  Državnega zbora ter izvolitev predsednika Državnega zbora"</q>. Zaradi narave te točke
                  dnevnega reda smo menili v vodstvu, da bi to točko morali uvrstiti na prvo mesto
                  te seje in da bi jo, ko jo začnemo, morali tudi v kontinuiteti zaključiti, seveda
                  tudi z ustrezno sklepčnostjo, zlasti glede na to, da izvolitev potrebuje 46
                  glasov.</p>
               <p>Zato bomo to 15. izredno sejo začeli jutri ob 10.00 uri. Ta trenutek pa vas
                  sprašujem in vam dajem glede na sklic na glasovanje predlog, da nadaljujemo 23.
                  sejo danes do 19. ure, kot normalno delamo, z naslednjimi točkami dnevnega reda
                  23. prekinjene seje. Dajem vam ta predlog na glasovanje glede na to, da je bilo v
                  sklicu omenjeno drugače. V primeru, da bi ga sprejeli, bom dal 15 minut odmora, da
                  boste lahko tisti, ki ga nimate s seboj, odšli po preostalo gradivo te seje.</p>
               <p>Dajem torej na glasovanje predlog, da nadaljujemo s 23. sejo. Naslednja točka po
                  vrsti so nagrade na področju šolstva. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(25
                     poslancev.)</stage> Upam, da bomo kljub temu nadaljevali sklepčni. Sprejeli smo
                  torej ta sklep in dajem 15 minut odmora.</p>
               <p>Nadaljevali bomo ob 17.15 uri s 37. točko dnevnega reda in potem po vrsti naprej,
                  tako kot so točke ostale, tako kot je tudi navedeno v vabilu.</p>
            </sp>
            <stage type="time">(Seja je bila prekinjena ob 17.00 uri in se je nadaljevala ob 17.23
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Nadaljujemo z zasedanjem Državnega zbora na njegovi 23. seji. Pred prehodom na
                  nadaljnje točke dnevnega reda ugotovimo prisotnost! Ugotavljam, da je v dvorani 46
                  poslank in poslancev; kar pomeni, da je Državni zbor tenko sklepčen in lahko tenko
                  odloča.</p>
               <p>Prehajamo na <title>37. TOČKO DNEVNEGA REDA</title>, v upanju, da se bo med tem
                  sklepčnost okrepila, to je <title>NA OBRAVNAVO PREDLOGA ZAKONA O NAGRADAH
                     REPUBLIKE SLOVENIJE NA PODROČJU ŠOLSTVA</title>, za katerega smo predvideli, da
                  ga bomo obravnavali v drugi in tretji obravnavi. Zbor je ob določanju dnevnega
                  reda sklenil, da bo združil drugo in tretjo razpravo; prehajamo torej k drugi.
                  Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Besedo ima gospod minister dr. Slavko Gaber.
                  Izvolite.</p>
            </sp>
            <sp who="SDZ1:GaberSlavko">
               <speaker>DR. SLAVKO GABER:</speaker>
               <p>Gospe in gospodje! Sam bi želel opozoriti pravzaprav na eno samo dejstvo, za
                  katerega bi želel, da ga uredimo s tem zakonom na povsem določen način. V osnovi
                  seveda ostajam pri predlogu zakona v takšni obliki, kot je pred vami, zato bi
                  želel opozoriti, da je mnenje Vlade, in seveda tudi ministrstva ter moje osebno
                  mnenje, da bi bilo glede na vse razprave okrog imena teh nagrad daleč najbolj
                  primerno, če bi ostali pri inicialnem predlogu, to je predlog zakona o nagradah
                  Republike Slovenije na področju šolstva - brez imena. Vemo, da različna imena na
                  različne načine netijo strasti - ne trdim, da vedno po potrebnem, dostikrat pa po
                  nepotrebnem - in temu bi se želeli izogniti s tem, da bi tem nagradam preprosto
                  rekli nagrade Republike Slovenije na področju šolstva. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za kulturo, šolstvo in šport kot
                  matično delovno telo. Želi poročevalec odbora besedo? Izvolite. Besedo ima gospod
                  Rudi Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Odbor je predlagal obravnavani zakon in ugotovil, da je
                  pripravljalec za drugo fazo upošteval vse sklepe odbora razen tistega sklepa, ki
                  je naročil Vladi, da naj bi pri pripravi za drugo fazo spremenila to, da bi odbor
                  za podeljevanje nagrad imenoval Državni zbor ne Vlada. Ker smo ob obravnavi tega
                  ugotovili, da je odbor pri naslednjem zakonu, to je pri zakonu o podeljevanju
                  Bloudkovih nagrad, sprejel sklep, da naj se to področje uredi enotno, in ker smo
                  pri Bloudkovih nagradah in nagradah na področju zdravstva, raziskovanja in tako
                  naprej sprejeli amandma, da odbor imenuje Vlada na predlog določenega resornega
                  ministra, zato smo potem pustili tudi v tem predlogu, sedajle v drugi fazi, da naj
                  Vlada imenuje na predlog ministra za šolstvo ta odbor. Ugotovili smo tudi, da te
                  nagrade niso bile podeljene že štiri leta. Zaradi tega smo potem tudi pozvali
                  Državni zbor, da naj na tej seji opravi drugo in tretje branje, tako da bi lahko
                  letos te nagrade podelili tudi v šolstvu.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Prehajamo na obravnavo in odločanje o posameznih členih
                  predloga zakona. Prejeli ste pregled amandmajev. V tem pregledu manjka en sam
                  amandma, ki je pravzaprav amandma na amandma k 8. členu. Predlagam, da sprejmemo
                  najprej sklep proceduralne narave, da bi o vseh tistih členih zakona, o katerih ni
                  vložen noben amandma, razpravljali in glasovali skupno po glasovanju o drugih
                  členih zakona. Dajem ta sklep na glasovanje. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je sklep sprejet.</p>
               <p>Prehajam k 1. členu zakona, h kateremu sta vložena dva amandmaja. Prvi: 1. člen
                  predloga zakona se spremeni tako, da se glasi: <q>"Ta zakon ureja postopek
                  predlaganja in podeljevanja Slomškovih nagrad kot najvišjih nagrad Republike
                  Slovenije na področju šolstva"</q>. Predlagatelj je skupina poslancev s prvopodpisanim
                  gospodom Jožefom Kopšetom. In drugi: Besedilo 1. člena se spremeni tako, da se
                  glasi: <q>"Ta zakon ureja postopek predlaganja in podeljevanja Trubarjevih nagrad kot
                  najvišjih nagrad Republike Slovenije"</q>. Predlagatelj je skupina poslancev s
                  prvopodpisanim gospodom Tonetom Anderličem. Seveda se ta dva amandmaja
                  izključujeta v prvem in v vseh ostalih členih, h katerim so vloženi smiselno
                  enakovredni amandmaji, ki spreminjajo naslov oziroma dodajo naslovu nagrade
                  ime.</p>
               <p>Odpiram razpravo o teh dveh amandmajih in o 1. členu. Kdo želi besedo? Gospod
                  Jožef Kocuvan izvolite, potem pa gospod Janez Kocijančič in pa gospod Kopše.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani poslanci, poslanke! <stage>(Podpredsednik dr. Lev Kreft: Prosim za mir
                     in posluh v dvorani. Izvolite.)</stage> Dovolite, da obrazložim svoj podpis k
                  predlogu, da se najvišje nagrade na področju šolstva imenujejo po Antonu Martinu
                  Slomšku. Predlagano novo ime se navezuje na rešitev, ki jo uveljavlja predlog
                  zakona o Bloudkovih priznanjih kot najvišjih državnih priznanjih za delo in
                  dosežke na področju športa. Ta zakon s svojim imenom odraža vrednotenje osebnosti
                  in dela Stanka Bloudka. Enaka merila bi bilo potrebno uporabiti tudi pri imenu
                  nagrade za najvišje dosežke na področju šolstva. Zakon naj se torej poimenuje po
                  osebnosti, ker je s svojim ugledom in delom bistveno vplivala na razvoj
                  slovenskega šolstva in družbe v celoti. Taka vidna osebnost Anton Martin Slomšek
                  gotovo je.</p>
               <p>Anton Martin Slomšek, rojen 26. 11. 1800, je s svojim delom na področju slovstva,
                  jezikovni zavesti in šolstva ena najpomembnejših osebnosti druge polovice 19.
                  stoletja. Kot spiritual v Celovcu je spodbujal slovstveno ustvarjalnost gojencev.
                  Leta 1842 je napisal znamenito delo Blaže ino Nežica v nedeljski šoli, natisnjeno
                  v nenavadno veliki nakladi in kmalu razprodano. Leta 1844 je postal šolski
                  nadzornik, pospeševal ustanavljanje šol; leta 1846 je ustanovil glasilo
                  Drobtinice. Njegove nasvete o jeziku v šoli je upošteval celo minister Thun, ki je
                  v letih 1849 do 1860 vodil avstrijsko šolstvo in je o Slomšku zapisal, da je mož,
                  ki more z največjim uspehom vplivati na razvoj šolstva, kajti v njem je
                  poosebljena znanost, veljavnost in lastna izkušnja. Na podlagi Thunove prošnje je
                  Slomšek napisal vrsto učbenikov <stage>(Malo berilo, Veliko berilo, Ponovilo,
                     Abecednik, Nemška slovnica)</stage>. Veliki Slomškovi zaslugi sta tudi prenos
                  sedeža lavantinske škofije v Maribor, saj se je s tem ohranila severna meja in
                  slovenskost štajerske metropole ter ustanovitev Mohorjeve družbe. Zato sem
                  podpisal ta predlog. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kocijančič, za njim bo na vrsti gospod Jožef
                  Kopše.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, kolegice in kolegi! V razpravi imamo nagrade na
                  področju šolstva, ki so se doslej imenovale nagrade Staneta Žagarja po
                  organizatorju vstaje, učitelju z Gorenjskega, ki je padel v NOB in to v bojih z
                  Nemci. Mislim, da je sprejemljivo in da je bil dosežen neke vrste konsenz, da je v
                  tem trenutku nepotrebno obremenjevati s političnimi, ideološkimi ali podobnimi
                  naboji področje kot je področje šolstva in da bi bilo primerno vsaj za te čase, in
                  za karakter naših medsebojnih odnosov, da te nagrade nimajo imena. Sicer ne bi
                  želel trditi, da je to rešitev za vse čase in iskreno upam, da se bomo dokopali
                  tudi do takih medsebojnih razmerij, ko imena ne bodo imela več ideoloških in
                  političnih nabojev. Vendar se mi zdi, da se sedaj, 5 minut po tem, ko smo se
                  dogovorili, da se eno ime umakne, čeprav ne poznam nobenega madeža, ki bi se ga
                  dalo dati na to ime, nadomesti z drugim ali tretjim imenom. V vsakem primeru gre
                  za znane Slovence, v vsakem primeru gre za ljudi iz drugih dob. V enem primeru gre
                  za protestanta, v drugem primeru gre za narodnega prosvetitelja in katoliškega
                  škofa, v tretjem primeru gre za komunista in partizana, v enem primeru gre za
                  Štajerca, v drugem primeru gre za Dolenca, v tretjem primeru gre za Gorenjca.</p>
               <p>Svetoval bi, da se vsemu temu izognemo in bi želel podpreti stališče ministra v
                  uvodni besedi, da se te nagrade zaenkrat ne imenujejo z nobenim imenom. Zato bom
                  glasoval proti vsem poimenovanjem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše, za njim bo na vrsti Jurij Malovrh.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovane kolegice in kolegi! Kot eden izmed predlagateljev imena moram reči, da
                  so mi simpatične besede ministra za šolstvo in poslanskega kolega gospoda
                  Kocijančiča, vendar me obhaja neka druga misel pri tem. Ali bomo zaradi tega, ker
                  imamo pri nas takšne čudne ideološke razlike, imeli vse naše ustanove in vse naše
                  ulice, trge, vse naše nagrade, vse naše svečane dneve brez imen in popolnoma gole?
                  Vsak narod spoštuje svoje prednike, zaslužne prednike, tako tudi upam, da te
                  ideološke pregrade, ki so med nas mogoče vsiljene, <stage>(trdim, da so vsiljene,
                     ker stvarno ne obstajajo)</stage> ne bodo preprečevale, da ne bi poimenovali
                  določenih stvari in določenih slovesnih trenutkov v tej naši novi, hvala bogu
                  samostojni državi, da ne bi tudi teh Slovencev potegnili iz prašne zgodovine, jim
                  dali častno mesto na posameznih področjih, kot je tudi to šolstvo.</p>
               <p>Ne smemo se ustrašiti tega ideološkega spora, ki trdim, da je umetno voden v
                  Sloveniji in ponovno oživljen po drugi svetovni vojni in zaradi tega ne moremo
                  uničiti nekaterih imen, ki si zaslužijo svoje mesto v slovenski zgodovini in ki si
                  zaslužijo svoje mesto v slovenskem spominu.</p>
               <p>Znan sem v tem zboru, kot bi rekel temu, kot nasprotnik ali nasprotnik trde dogme,
                  ali pa trde ideologije, ki se še vedno občasno pojavlja v naših razpravah - in to
                  sem v resnici takšen.</p>
               <p>Zakaj sem eden od predlagateljev imena dr. Martina Slomška za nosilca imena
                  nagrade v šolstvu v Sloveniji? Iz enostavnega razloga. Vsi veste, da sem član
                  Slovenske nacionalne stranke, veste kakšen je program naše stranke in slovenstvo
                  je res na prvem mestu. In če v Sloveniji iščemo, iščemo med mnogimi znanimi
                  Slovenci, med mnogimi Slovenci, ki so se potegovali za ta narod na vseh področjih,
                  bomo brez skrbi naleteli hitro, če bomo iskali, na dr. Antona Martina Slomška. To
                  je človek, ki je prenesel Lavatinsko škofijo na najbolj občutljivo področje
                  Gregorčičevih pesmi. Poznate jo: Maribor, Gorica, Trst - samo Maribor je še ostal.
                  Da je ostal, ima mnogo zaslug dr. Anton Martin Slomšek. Gledam ga kot narodnjaka.
                  Velika razlika je med kleriki, ki so službovali na narodnih mejah Slovenije in med
                  kleriki, ki so v epicentru Slovenije službovali in delovali; je tudi velika
                  politična razlika. Tega se marsikdo od nas zaveda. Ti kleriki, ki so delovali na
                  področju narodnostnih bojev, ali je to na Primorskem, ali je to na Štajerskem ali
                  drugje, so imeli posebne posle, se niso imeli časa ukvarjati z drugo politiko kot
                  narodnostno politiko. To je bil dr. Martin Slomšek.</p>
               <p>Danes je govoril moj kolega Kocuvan iz Radgone. Ne gre za Štajerstvo. Tokrat se
                  distanciram zaradi tega, ker sem Štajerc, zato ker je bil Slomšek Štajerc, ampak
                  zato, ker je bil prvovrstni branilec slovenske zavesti in spodbujevalec slovenske
                  narodne zavesti. Zato sem podpisal tole in zato bom tudi glasoval. Toliko. Ta
                  distanca mora biti danes dana pri tako svetlem imenu kot je dr. Anton Martin
                  Slomšek. Zakaj je toliko pomemben, ne samo na šolskem področju ampak na narodnem
                  področju? Mislim, da je zelo pomemben datum 1859, ko je v Mariboru v bivšem
                  vojaškem vežbališču pri Alojzijevi cerkvi postalo bogoslovno vseučilišče. To je
                  pomemben datum za Štajersko, za vso Slovenijo, za vso severo-vzhodno Slovenijo.
                  Prvi gojenci tega vseučilišča so prišli iz Celovca, ki so nadaljevali svoje
                  letnike. Naslednji gojenci so bili, prvi vpis je bil pa leta 1859 v prvi letnik v
                  mariborskem vseučilišču. Kateri ljudje so izhajali iz tega vseučilišča? Aškerc,
                  dr. Korošec; dr. Rajič, znan župnik je bil eden izmed profesorjev na tem
                  učiteljišču. V Celovcu je končal v latinski škofiji bogoslovno vseučilišče. Vrsta
                  je imen, ki so pozneje v zgodovini ogromno pomenili za Slovence, za slovenski
                  narod. Vse to je nastalo z dnem 14.10.1859, ko je sam Slomšek odprl to
                  vseučilišče. Predvsem je poudaril ob sami otvoritvi narodni pomen. Zaradi tega sem
                  bil v pokrajinskem arhivu v Mariboru. Nekatere stvari sem pregledal, da bi sam
                  sebe prepričal, da ne bi slučajno v tem čudnem vzdušju, ki ga imamo, nekdo
                  obtoževal, da vlečem s klerikalci ali kaj takega, ampak sem šel s tega pogleda:
                  poudarjam, da ne bi bilo svobodnega Maribora in ne svobodne Štajerske, če ne bi
                  bilo takih ljudi kot je bil dr. Martin Slomšek ali pa njegovih učencev.</p>
               <p>Pred kratkim sem na bolšjem sejmu kupil eno razglednico - vsi vemo kje je Šentilj,
                  na sami meji - ki jo je poslal župnik iz Šentilja, ki je bil tudi gojenec tega
                  vseučilišča. In ob 20-letnici Slovenskega doma v Šentilju leta 1910, na skrajni
                  meji tega dela slovenskega prostora je skozi vso avstroogrsko monarhijo in prej
                  Avstrijo ravno klerik župnik bil tisti, ki je zdržal do konca. Bil je Maistrov
                  borec, bil je osebni prijatelj in kolega vseh članov Maistrovega sveta od katerih
                  je bil eden dr. Jože Hofnec, ki je tudi bil vseučiliščni profesor bogoslovja v
                  Mariboru iz iste generacije Slomškovih dijakov. Iz teh razlogov upam, da boste
                  podrli in ne boste gledali ali tak ali tak in pustili to nagrado brez takega
                  simbola. Vsi Slovenci zaslužimo simbole in Slovenci bomo počastili Trubarja, ker
                  je velik mož, ker je bil prvi, ki je besedo spregovoril; vendar ne zanemariti
                  zaradi ideoloških dogem ali kakšnih drugih pogojev tudi klerikov, ki so delovali
                  na tem področju in ki so bili težak narodnostni boj na teh slovenskih mejah.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jurij Marovrh, za njim bo dobil besedo še gospod dr.
                  Dimitrij Rupel.</p>
            </sp>
            <sp who="SDZ1:MalovrhJurij">
               <speaker>JURIJ MALOVRH:</speaker>
               <p>Spoštovani predsedujoči, gospe in gospodje! Kar malce nerodno mi je, da je ta
                  amandma vložil gospod Kopše glede na to, da je bil gospod Slomšek rojen na
                  Ponikvi. In če bi živel danes, bi bil šentjurski občan, kateri občini predsedujem.
                  Pa vendar bi rad povedal nekaj besed o tem velikem Slovencu, vzgojitelju, učitelju
                  in tudi škofu. Naj neke stvari taksativno naštejem. Rodil se je novembra 1800, bil
                  sodobnik Prešerna, Kopitarja, Čopa in ostalih preporoditeljev. Umrl je 24.
                  septembra 1862. Dvoletno šolanje je končal pri župniku Prašnikarju, zavednemu
                  Slovencu, trivialko pa pri<gap n="..."/></p>
               <p><stage>(Pripombe iz klopi.)</stage>
                  <stage>(Podpredsednik dr. Kreft: Prosim, da ne prekinjate govorcev. Saj, če je
                     potrebno kakšno pojasnilo, imamo to predvideno s poslovnikom, da se lahko
                     kasneje naredi. Izvolite, gospod Malovrh, kar nadaljujete.)</stage></p>
               <p>Trivialko je končal pri učitelju Cviklju, nemškutarju, in prav to ga je verjetno
                  spodbudilo, da je postal zaveden Slovenec, saj je ta učitelj vsem slovensko
                  govorečim učencem obešal sramotilno znamenje okrog vratu. S 14 leti je šel v
                  gimnazijo in sedemletno gimnazijo končal v štirih letih. V enem letu je končal
                  filozofijo, čeprav je trajala dve leti, in sicer v Senju. V treh letih je potem
                  končal tudi bogoslovje, čeprav je bogoslovje trajalo 5 let. To se pravi, da je
                  14-letno šolanje praktično končal v osmih letih, kar govori o izjemnem talentu in
                  tudi o izjemni doslednosti.</p>
               <p>Njegovo službovanje bom preskočil. Povedal bom samo to, da je bil spiritual v
                  Celovcu, kjer je objavil nekatera dela in bil izjemno dober vzgojitelj predvsem
                  slovensko govorečim bogoslovcem. 1845. leta je uvedel Drobtinice, ker mu več ni
                  bilo dovoljeno. 1846 pa je bil imenovan za celjskega opata in še istega leta za
                  škofa v St. Andražu. Takrat ni bila navada, da bi bil sin kmečkih staršev lahko
                  škof. Tudi zato, ker ni bil sin plemenitega rodu in niti ne bogatašev. Še manj pa
                  je bila navada, da bi bil lahko škof zaveden Slovenec, ki je že izdal do takrat
                  kar lepo število del. Tako kot je povedal gospod Kocuvan, izdal je že Malo berilo,
                  Veliko berilo, Ponovilo, Abecednik, Nemški Slavikum, potem izdal je knjigo Blaže
                  ino Nežica v nedeljski šoli, katero so uporabljali kot praktikum v Češki, Poljski
                  in tudi v Rusiji, nekdanji Sovjetski zvezi do srede 50. let, kajti nekatere stvari
                  v tem praktikumu, ki je obsegal 52 lekcij, so še danes aktualne.</p>
               <p>1852. leta je uvedel Mohorjevo družbo v Celovcu, ki je bila odločilnega pomena v
                  tem času za slovenstvo.</p>
               <p>1859. leta je premestil sedež škofije Šenterjaževo v Maribor in koliko je bilo
                  truda in diplomacije potrebne, da je v slabih 13. letih preselil sedež in uredil
                  meje škofije s salzburškim nadškofom, sekuškim škofom in zagrebškim škofom, kajti
                  te meje je bilo ponovno treba urediti med nemško, madžarsko in hrvaško govorečo
                  duhovščino, med Vatikanom in Dunajem. Če se spomnimo samo Razkrižja, koliko besed
                  je bilo potrebnih, vemo, kako velik človek in kako velik diplomat je bil Slomšek;
                  posebej še, če omenim, da je bil graški škof potomec grofov Atemsov. Da je to
                  uspelo človeku s kmečkim poreklom, po vrhu še Slovencu, je bila izredna
                  daljnosežna diplomatska poteza in govori o tem, da je bil izredno psihološko
                  nadarjen diplomat.</p>
               <p>Poleg tega, da se je ukvarjal z vsem tem, se je ukvarjal tudi s tem, da je bil
                  šolski nadzornik in da je ob prostem času tudi pesnil. Skoraj vse njegove pesmi so
                  ponarodele. Naj jih nekaj navedem - verjetno ne veste, da so to Slomškove: Hola
                  hola, fantje vstajajte, Glejte že sonce zahaja, Preljubo veselje kje si doma, Le
                  predi, dekle, predi, Zlati časi in druge. Bil pa je tudi dobrovoljne narave in je
                  napisal tudi nekaj zdravljic, katere prav radi še danes prepevamo: Slovenec
                  Slovenca vabi, En hribček bom kupil, Pijmo Šentjanževca; in še bi jih lahko
                  našteval.</p>
               <p>Kako velik je bil ta človek<gap n="..."/> <stage>(Vmes podpredsednik dr. Kreft: Ponovno se
                     opravičujem, gospod Malovrh. Ponovno bi prosil, vsaj za toliko miru v dvorani,
                     da, kot sem že večkrat rekel, govorca slišijo tisti, ki ga želijo poslušati.
                     Prosim.)</stage></p>
               <p>Kako velik človek je bil, to govori tudi dejstvo, da je uvedel v vseh župnijah,
                  kjer ni bilo šole, dvoletno obvezno šolanje, katero so morali vršiti
                  duhovniki.</p>
               <p>Drugo je uvedel to, da so v slovensko govorečih župnijah bili nastavljeni
                  slovenski duhovniki; če pa ni bil nastavljen slovenski duhovnik, pa je moral
                  nemški duhovnik znati govoriti slovensko.</p>
               <p>Kaj je zahteval od svojih sodelavcev kot zanimivost? Ob ponedeljkih in četrtkih so
                  mu morali njegovi najbližji sodelavci pri obedu govoriti latinsko, ob torkih in
                  petkih nemško, ob sredah in sobotah slovensko. S tem je zahteval dosledno
                  disciplino in dosledno znanje vseh treh jezikov.</p>
               <p>Tudi njegova smrt govori o tem, da je bil to velik Slovenec, kajti še isti dan po
                  pogrebu, ko so pogrebci odšli, je nemška drhal prišla na pokopališče, pljuvala v
                  njegov grob, metala v njegov grob kamenje in njegov grob tudi onečastila.</p>
               <p>Prav je, da se nagrada v šolstvu imenuje po tem velikanu prejšnjega stoletja,
                  kajti, bil je velik za takratni in še tudi za današnji čas. Eden največjih
                  diplomatov, Slovenec, voditelj in redovitelj. Brez njega, kot je rekel gospod
                  Kopše, bi bila Slovenija znatno manjša, brez Koroške in Prekmurja in tudi brez
                  dela Štajerske, zato predlagam, da za njega glasujete. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel. Izvolite.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Sem še kar zbrano
                  poslušal, kar je bilo doslej povedanega o Martinu Slomšku in seveda mislim, da gre
                  za eno pomembnih osebnosti slovenske zgodovine, slovenske narodne zgodovine.
                  Seveda pa mislim, da je to ime ne za vse, ampak za en del Slovencev verjetno tudi
                  na nek način obremenjeno in bom povedal kako obremenjeno oziroma na kakšen način
                  to razumem. Poglejte. Slovenci imamo neko nesrečo, da smo imeli v svoji zgodovini
                  veliko pomembnih mož, ki pa so bili pomembni možje bodisi za eno stran ali pa za
                  drugo stran ali, če nekoliko bolj učeno rečen, da so bili problematične
                  avtoritete. Bili so avtoritete za ljudi, ki so jim verjeli, za ljudi, ki so jih
                  družili skupni ideali ideologije, bi rekel, tudi politični cilji in tako naprej,
                  za druge so bile pa zelo sporne avtoritete. Mi imamo celo vrsto takšnih spornih
                  avtoritet. Da dam za primer, recimo, vsi se spomnite pokojnega Dušana Pirjevca, ki
                  je bil bog za ene, za druge pa zelo sporna avtoriteta. Edvard Kocbek že spet silno
                  pomembna avtoriteta za nekatere, za druge zelo sporna avtoriteta. Danes bi
                  verjetno lahko govorili na podoben način o teoretikih marksizma, socializma, ki so
                  bili nekaj časa celo nesporne avtoritete in so že spet postali sporne avtoritete.
                  Kaj hočem povedati? Stvar je takšna, da slovenska zgodovina - in še posebej tista
                  zgodovina, ki je povezana s šolstvom, s kulturo - premore veliko pomembnih
                  osebnosti, ampak tudi veliko ali pa celo največ takšnih osebnosti, ki delijo
                  ljudi.</p>
               <p>Da ne bi ob tem primeru, o katerem danes govorimo, ko gre za nacionalne nagrade,
                  da ne bi naredili neke napake, saj ne vem, če je velika napaka ali majhna napaka,
                  ampak vendarle se mi zdi, da bi bila napaka, ko bi poimenovali to nacionalno
                  nagrado, ki naj bi pač nagrajevala ljudi ne glede na prepričanje, ne glede na
                  takšno ali drugačno orientacijo. Mislim, da bi morali v tem primeru pač najti neko
                  nesporno slovensko avtoriteto. Ta hip nisem pripravljen govoriti o spornosti
                  Slomška, ampak mislim, da bi vendarle nekateri ljudje menili, da, kaj jaz vem, če
                  dobijo Slomškovo nagrado, da bi to dobili nagrado ene sorte, ne pa nacionalno
                  nagrado.</p>
               <p>Zato menim, da bi bilo prav, ko bi si izbrali neko vsesplošno sprejemljivo
                  avtoriteto in ime ali če hočete neko znamko, neko firmo za to nagrado ali pa, da
                  bi dejansko počakali z imenovanjem te nagrade. Osebno bi seveda z veliko večjo
                  lahkoto, pri čemer poudarjam, da nimam nič proti Slomšku, bi z večjo lahkoto
                  glasoval za Trubarja, kajti Trubar se mi zdi, je pa za vse nas nesporen.</p>
               <p>V tem smislu bi seveda predlagal, bi menil, da bi bilo slabo, ko bi se razdelili
                  na tej točki in mislim, da bi bilo dobro, ko bi se opredelili za takšno rešitev,
                  ki bi bila za vse sprejemljiva. Navsezadnje tudi glasovanje ne bi bilo prav zelo
                  dobra stvar, ker bi pač že spet bilo neko merjenje moči na eni točki, ki bi lahko
                  imela potem tudi nekatere neprijetne posledice. Tisti, ki zaslužijo nacionalno
                  nagrado na področju šolstva, naj dobijo nagrado z imenom, ki je dejansko
                  vsesplošno slovensko sprejemljivo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko gospod Partljič. Repliko ima<gap n="..."/> Ne, tudi redna prijava.
                  Besedo ima gospod Tone Partljič. Izvolite.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Skoraj se počutim malo nelagodno, ker sem bil celo v prvi fazi pripravljen
                  podpisati ta predlog in potem v novi formulaciji ga nisem več podpisal. Na nek
                  način sem tudi s Štajerske, kar je bilo že omenjeno in seveda izven dvoma je, da
                  menim, da se mogoče prek Slomška utrjuje na nek način res tudi slovenstvo. Tudi
                  predlog se mi ne zdi niti malo nesmešen ali vreden kakršnegakoli posebnega
                  posmeha. Ampak, da bi imel čisto vest pred seboj, čeprav me tam prijatelji
                  opozarjajo, da mogoče ni niti smotrno, da govorim, bi rad povedal to, da se mi zdi
                  prav, da smo slišali tudi še kakšno drugo stran, to je besedo gospoda Rupla, kajti
                  vse je res, kar ste ostali povedali. Četudi ob vsem, kar ste naštevali, je bilo
                  pravzaprav zelo malo argumentov o tem, da bi imel Slomšek zelo veliko zvezo
                  predvsem s šolstvom. Zagotovo ima največjo zvezo z ohranitvijo slovenstva, za
                  Maribor, čeprav ima tudi Maister kakšno zaslugo za Maribor, ampak mogoče tudi on
                  ne bi mogel svojega narediti, če ne bi bilo tam slovenske škofije. Sam sem bil
                  učitelj na šoli, kjer je Slomšek nekoč učil verouk na tisti šoli. Sam sem bil tudi
                  na Zgornji Velki, ki je zelo pozno prišla v Mariborsko škofijo, takrat ni zmogla.
                  Govorim pa lahko toliko bolj čiste vesti, ker mislim, da sem tudi veliko storil,
                  za spomin Slomška. Kot veste, smo imeli v Mariboru veliko razstavo, ki jo je
                  obiskala vsa Slovenija in sem kot podpredsednik za družbene dejavnosti, ne bi
                  mogel reči, da sem imel kako posebno vlogo, so drugi ljudje to delali, ampak vsaj
                  najmanj kar je, sem držal podporo. Toda Slomška sem za razliko mogoče od koga tudi
                  zelo natančno bral. Res mi je nekoč celo v vlaku gospod Malovrh te reči tudi še
                  razjasnjeval. Videl sem, da ve pravzaprav res veliko več kot jaz, tudi da ga je
                  veliko bral in mi je marsikatero stvar povedal.</p>
               <p>Moram reči, da nekih velikih argumentov v Slomškovem delu za ime te nagrade in za
                  to kar ste tukaj govorili, se mi na nek način zdi po svoje dvomljivo. Ob vsej
                  veliki stvari, ki jo je naredil za Slovence, je nedvomno to, da je Slovence učil
                  ponižnosti. Če ne drugega, ponižnosti do Boga in še kakšne druge ponižnosti.
                  Njegovi nauki krščanskim deklicam so danes pravzaprav na nek način lahko predmet
                  posmeha. Njegovo tretiranje ženske, se mi zdi, je tako, v skladu s časom v katerem
                  je živel. Vendar se mi zdi, da morda bi se danes zdelo nam čudno, da ga mi danes
                  izbiramo za ime pedagoških nagrad. Če bi državno nagrado za zasluge za slovenstvo
                  poimenovali po Slomšku vam garantiram, da bi tu stal in bi se za to potegoval.</p>
               <p>Dimitrij Rupel je omenil Trubarja. Tudi Trubar ni ravno šolnik od nog do glave. Je
                  najbrž v našem spominu najprej kot slovenski protestant in še kaj drugega. Toda,
                  po naravi stvari se je moral seveda ukvarjati tudi s šolstvom in nam je res
                  napisal prvi abecednik. Ali, poslušajte, v času razsvetljenstva kot veste, je bil
                  Valentin Vodnik, ki je zaradi potreb napisal ne vem koliko učbenikov, ne vem
                  koliko priročnikov; od priročnika za babištvo, kuharstvo itd. Tako da Slomškova
                  pedagoška dejavnost je bila pač ena od dejavnosti, ki so takrat za utrditev
                  slovenstva bile nujne in to je: v slovenske šole slovenski pouk. Drugače pa moram
                  reči, če pa danes berete njegovo literaturo, boste videli, da je najprej res dober
                  Slovenec, dober slovenski duhovnik, odličen ljudski pesnik, kar je bilo že
                  povedano; če je njegova poezija postala ljudska, pomeni, da je toliko vredna, da
                  je šla skozi vse čase.</p>
               <p>Eno pedagoško načelo mi povejte, razen načelo slovenskega jezika, ki bi na nek
                  način pravzaprav zdržalo. Da se slabo bere, so navsezadnje tudi argumenti tukaj,
                  Maribor, Gorica, Trst; ne vem, če ni bilo rečeno, da je to napisal Gregorčič.
                  Pravzaprav ti argumenti morajo biti natančni - da je napisal Župančič. Jasno ni
                  res. Je tragično, da imamo samo Maribor. Mogoče ga imamo tudi zaradi Slomška.
                  Ampak zasluži si neko drugo nagrado, nagrado za utrjevanje ali pa kakšno cerkveno
                  nagrado ali pa za utrjevanje slovenstva. Na pedagoški stvari, če ga berete danes,
                  moram reči, iz tistega časa ga razumeš, drugače pa ti je pravzaprav skoraj malo,
                  da ne rečem, vsaj meni, nelagodno.</p>
               <p>Mi smo v istem času imeli tudi druge ljudi - Levstika smo imeli in še koga - ki so
                  seveda bili popolnoma na drugem bregu. Zato ne bi smeli pozabiti tega, kar je
                  rekel Rupel. Niti ne vem kako bom glasoval. Gotovo ne bom glasoval za. Morda ne
                  bom glasoval proti, se bom vzdržal, da ne bi neke kampanje vodil proti Slomšku,
                  ampak vsaj to vam želim reči. Njegovi pedagoški nazori so danes taki, da so tudi v
                  njegovem času bili po svetu veliko naprednejši nazori. Ta Urad za ženska
                  vprašanja, ki je zdaj s temi plakati kar velik predmet tudi smeha in posmeha, je
                  izdal knjigo neke Angležinje, ki je 60 let pred Slomškom pisala o ženskah tako, da
                  je spričo tega Slomšek naravnost smešen.</p>
               <p>Tako da se mi zdi, da o pedagoški nagradi, tudi če boste izglasovali, če imate
                  prav, če vsi isto trdite, vsem želim nekako reči, da se mi vseeno zdi malo hecno
                  in lahko da bo tudi kakšen mlad učitelj s kakšno ironično pripombo to nagrado
                  nesel domov - ker je na nek način enobarvna. Ne da bi kakorkoli postavljal pod
                  vprašaj, recimo, vprašanje njegovega slovenstva; vendar v tem primeru se potem
                  lahko vse nagrade na slovenskem po njem imenujejo, če je to prvi kriterij. To sem
                  nekako čutil za svojo vest, da povem, ker, ne boste verjeli, tudi mi lahko imamo
                  vest, pa kakršnokoli že.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jurij Malovrh, za njim pa še gospod Jožef
                  Kopše.</p>
            </sp>
            <sp who="SDZ1:MalovrhJurij">
               <speaker>JURIJ MALOVRH:</speaker>
               <p>Spoštovani! Morate vedeti, da je Slomšek živel v svojem času. Dejansko je bil
                  duhovnik, dejansko je bila to tudi njegova primarna naloga. Vendar je poleg tega
                  opravljal še kup drugih zadev, kar ni bila njegova dolžnost in prav v tem je
                  njegova veličina. Tule, nekaterim sem že pokazal to knjigo -</p>
               <p>Blaže in Nežica, tretji ponatis. Res je, da je tu to, kar je povedal gospod
                  Partljič, kup stvari, za katere se danes nasmehnemo. Ampak takšno je bilo takratno
                  znanje. Mogoče tudi ni zasledil vseh tistih novitet, katere bi lahko. Če bo pa
                  komu nerodno nositi Slomškovo priznanje, se ga pa lahko odreče, vendar mislim, da
                  bo nerodno prav zanj.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, repliko ima gospod Jožef Kopše, potem še gospod Dimitrij Rupel in
                  potem še gospod Tone Partljič. - Samo upam, da zaradi take razprave ne bo na koncu
                  vsem nerodno. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Minister Gaber je z veliko bojaznijo, veliko bojaznijo, ki jo je izrekel, se zdaj
                  potrjuje. Malenkostno, zelo nežno je načel to dr. Dimitrij Rupel in moj kolega iz
                  Maribora je pa to posplošil in izredno resno naredil to, kar nobeden verjetno od
                  nas ni želel. Primerjati Slomškov čas z današnjim časom in eventualni posmeh
                  mladega učitelja: tu si ne morem zamisliti učitelja, ki bi se smejal Slomškovi
                  nagradi. Upam, da takih učiteljev v Sloveniji ni in da se moj kolega Partljič
                  močno moti. Taka primerjava je nemogoča. Pred kratkim sem gledal film Kremenčkovi,
                  kolega Tone. To so fantastično zaostal narod, oni so imeli televizijo, pa vse so
                  imeli, pa imeli so dirkalne avtomobile, pa vse skupaj in take primerjave niso
                  znosne, kolega; in govoriti o deklištvu in o šoli - on je celo ljubezenske pesmi
                  pisal kot klerik. Drugo pa je o neki možnosti; ta možnost obstaja v tej
                  ljubljanski pokrajini, ljudje; nikjer drugje tega ni. Na Štajerskem je duhovščina,
                  ali so kleriki živeli z ljudmi in so bili nadgradnja poznejšega liberalizma tudi v
                  slovstvu in tudi v književnosti in v vsem drugem. Res, da je Mohorjeva družba
                  pisala za to, da se je človek znal slovensko naučiti, da je lahko mašo poslušal.
                  Ampak nadgradnjo so spet naredili na istem narodnostnem območju; to je bil župnik
                  Krajič med drugim, ki je vzpodbujal in iks prispevkov zbral na slovenskem
                  Štajerskem zato, da so lahko v Ljubljani ustanovili Matico slovensko in Matica
                  slovenska je ravno tisti pojem, ki je slovenstvo dvignila na drugo stran. Prosim
                  vas, da res ne gremo iz teh ozirov, da je bil klerik, ampak da gremo iz teh
                  njegovih zaslug in naj enkrat začnemo Slovence enakopravno obravnavati. Ne vem,
                  zakaj naj ne bi bilo. Vsaka čast Trubarju, pa če ga kdo spoštuje, ga jaz
                  spoštujem. Še ravno zaradi tega, ker je protestant, ker vedno rečem, svojevrstni
                  social-demokratski način mišljenja je vnesel v 16. stoletju v to družbo, kar je
                  protestantizem v dogmi, za mene vsaj, in liberalni način mišljenja, ampak tokrat
                  govorimo o Slomšku in bi prosil, da naj ga vseeno nihče ne žali, njegovega spomina
                  in njegovega dela, če se že ne strinja s tem imenom. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel. Ne, gospod Tone Partljič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Torej dragi predlagatelji tega imena, opravičujem se vam, če je kdo imel občutek,
                  da ga žalim v zvezi s tem predlogom. Ga ne. Rekel sem že, da če bi videli mojo
                  Slomškovo knjigo doma, bi videli, da je obrabljena-Slomškova knjiga. Ne zato, da
                  bi iskal ironična mesta, ampak da bi se učil, zlasti v njegovi poeziji, zakaj
                  lahko z neko tako preprosto resnico preživiš 150 let. Ker je znano, da imajo tudi
                  mene za bolj preprostega pisatelja, pa gledam, kaj je pravzaprav to. To pomeni, da
                  nisem želel žaliti, in globoko spoštujem spomin Slomška. Izrekel sem samo dvom v
                  njegov pedagoški del. To, kar mi govorite o času: veste, v redu, mi zdaj živimo v
                  drugem času in danes dajemo imena, toda v Slomškovem času je živel Prešern, ki se
                  nobenemu Slovencu ne zdi sporen, ker je bil druge duhovne dimenzije. Me razumete,
                  ni bil samo razsvetljen, priden in pobožen, ampak je imel velikanske duhovne
                  dimenzije; pa bi si drznil našteti še kakšnega Slovenca. To hočem povedati, da po
                  duhovnem volumnu se mi je to zazdelo na pedagoškem področju sporno. Ne bom več
                  polemiziral. Hotel sem vam samo razložiti. Kremenčkovi pa pač Kremenčkovi, v to se
                  ne bi spuščal.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Janko Predan. Javila pa sta se še gospod Jožef Kopše in gospod
                  Ciril Pucko. Ne, ja, gospod Kopše najprej. Prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice, kolegi! Res se, prosim, izognimo tem ocenam. To je neverjetno. Na nekaj
                  se pa le moramo še spomniti. Mi smo Prešerna slavili. Vsaj odkar se zavedam, smo
                  Prešerna slavili, slavili smo tudi Primoža Trubarja, vendar zaradi tistih odnosov,
                  ki so bili v družbi, gospe in gospodje, smo zapostavili nekatere velike Slovence
                  zaradi takratne ideologije, ki je takrat obstajala. Pa mi smo komaj - Tonetu
                  Partljiču hvala lepa kot podpredsedniku izvršnega sveta za to, kar je naredil,
                  tudi Slomškov spomenik smo postavili v Mariboru - ampak mi smo 40 let nekatera
                  imena negirali, ampak ne se sedaj izgovarjati samo na tista imena, ki smo jih
                  stalno in stalno forsirali. Res je, da so bili bolj zaslužni in bolj prosvetljeni.
                  Se strinjam. Vendar smo 40 let zanikali vsakega klerika v tej deželi, tudi velike,
                  take kot je bil Slomšek. Res bi prosil, ne bi želel zaradi njegovega častnega
                  imena, da se danes na banalen način prepiramo o teh stvareh.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa, gospod podpredsednik. Spoštovane poslanke in poslanci! Gospod
                  Partljič, jaz vam iskreno želim, da bi vaša dela in humoreske preživele ne 150,
                  ampak 300 let; ker mogoče bo potem takrat kdo tudi za mene slišal. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi še kdo replicirati? Ugotavljam, da ne. Besedo ima gospod Zmago Jelinčič.
                  Izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa, gospod predsedujoči. Kolegice in kolegi! Lep dober dan. Težko se je
                  odločiti za ime, ki naj bi ga nosile te nagrade na področju šolstva. Gre za dva
                  velika Slovenca, brez katerih Slovencev danes ne bi bilo. To je prav gotovo. In
                  tako kot je res, da je bil gospod Slomšek velik znanilec slovenstva, je tudi res,
                  da je gospod Primož Trubar že četrt tisočletja pred njim izdal abecednik, četrt
                  tisočletja pred rojstvom gospoda Slomška in več kot 300 let pred njegovo smrtjo.
                  Če bi povprašali gospod Slomška in gospoda Prešerna, ki je bil njegov sodobnik in
                  sošolec, takrat, ko sta se na celovških slovstvenih večerih leta 1832 pogovarjala
                  o slovenskem narodu ali pa takrat, ko sta se leta 1837 srečala v ljubljanskem
                  gledališču, za koga bi glasovala - mislim, da bi bila oba nesporno za Primoža
                  Trubarja. In tako bom tudi sam za Primoža Trubarja. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Jurij Malovrh, izvolite.</p>
            </sp>
            <sp who="SDZ1:MalovrhJurij">
               <speaker>JURIJ MALOVRH:</speaker>
               <p>Spoštovane gospe in gospodje! Nagrado za Primoža Trubarja dobivajo že knjižničarji
                  in bibliotekarji in mogoče bi bilo malce narobe, da bi današnji zbor sprejel, da
                  prejemajo šolniki in knjižničarji isto nagrado. Toliko.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janko Predan, izvolite. Se opravičujem sem mislil,
                  da ste se javili k repliki.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Spoštovani gospod podpredsednik, gospe in gospodje! Cenim in spoštujem osebnost
                  škofa Slomška in vse te dobre besede, ki so bile o njem spregovorjene od
                  predhodnikov. Pa vendar se ne strinjam, da bi po njem poimenovali nagrado v
                  šolstvu in tudi se ne strinjam, da bi po katerikoli Slovenki ali Slovencu to
                  nagrado poimenovali.</p>
               <p>Želim pa opozoriti še na eno dimenzijo, ki še ni bila danes povedana. Škof Slomšek
                  je v procesu za beatifikacijo; to pomeni, da ga bodo proglasili za svetnika. To
                  lahko na eni strani ta proces po mojem zavre, po drugi strani pa se mi zdi, da
                  svetniku ne bi bilo v čast, da bi se po njem imenovala šolska nagrada kot tudi ni
                  v čast tistim, ki to dimenzijo svetništva škofa Slomška pozabljajo in ga
                  predlagajo, da se po njem imenuje ta šolska nagrada. Verjetno bi bili edini, da bi
                  v laičnem šolstvu po svetniku - je pa res, da škof Slomšek ni svetnik - imeli
                  šolsko nagrado. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Jožef Kopše, izvolite. Replika
                  verjetno.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Ravno v tem je gospe in gospodje. Zakaj bi delili klerike slovenske preteklosti na
                  te, ki so bili izven cerkve, med seboj. Gospod Predan ima mogoče prav. Res je, da
                  je predlagan za svetniški sjaj na svoji glavi, posmrtni, vendar nekaj je. Zakaj bi
                  delili? V tem je problem. Naj enkrat nehamo s temi delitvami. Potemtakem imajo
                  kleriki samo v cerkvi svoje zasluge, sekretarji samo v komunistični partiji itd.;
                  saj vendar to ne gre. Oni so Slovenci, oboji so Slovenci, za slovenstvo delovali
                  vsak na svojem področju. Tako kot se ne strinjam, da danes pljuvajo po NOB, tako
                  se ne morem strinjati, da bi klerike Slovence, ki so zaslužni za narod, tlačili
                  spet samo v cerkve. To je bistvena razlika. Enkrat dajmo preseči te pojme. To so
                  bili Slovenci in zaslužni Slovenci in nehajmo s temi oslarijami.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Replika, gospa Jadranka Šturm-Kocijan. <stage>(Ne.)</stage> Imate vi repliko
                  gospod Tone Partljič? Izvolite. Za besedo se je javila gospa Jadranka
                  Šturm-Kocjan.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Z vsem, kar je ravnokar povedal moj kolega iz Maribora, se seveda strinjam. Še en
                  primer bi povedal. V nedeljo, upam, da to poslušate, ne vem kako se oddaja
                  pravzaprav imenuje, po radiju je, recimo, oddaja iz duhovnega življenja ali pa
                  krščanskega. In je bila oddaja o slovenskem slovničarju tu iz Ihana o dr.
                  Brezniku. Ni sporno, razumite, kakšen poklic je opravljal tisti, ki je na nekem
                  področju največ naredil, ni sporno. V tem primeru hočem povedati, da je bila
                  pedagoška dejavnost ena od dejavnosti in morda niti ne glavna; ni sporno, se
                  popolnoma strinjam in bi bilo zelo napačno, če se imenujejo in tudi imamo nagrade,
                  ki se imenujejo po ljudeh, ki so bili iz verskega življenja, posebej jezikoslovci.
                  Prav sem poslušal centralno oddajo v nedeljo dopoldan, govori o slovenskem
                  slovničarju Brezniku, ki je bil duhovnik. Ni šlo za duhovniški poklic, temveč za
                  stroko.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo replicirati? Besedo ima gospa Jadranka Šutrm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Spoštovani gospod podpredsednik, spoštovane gospe poslanke, gospodje poslanci!
                  Razprava okrog tega kaže na to, da lahko do 19. ure in še jutri verjetno govorimo
                  o zaslugah enega ali drugega imena. Tudi predlagatelji, ki predlagajo Primoža
                  Trubarja, bi zagotovo lahko veliko povedali o njem, pa mislim, da je to za te, ki
                  tu sedimo, nepotrebno.</p>
               <p>Govoriti o imenu nagrade na področju šolstva je zopet priložnost, vsaj tako se mi
                  zdi, da se razdelimo na dva tabora, tokrat na šolskem področju. V izogib temu
                  predlagam, da obe skupini umakneta svoja predloga, tako za ime Slomšek, kot za ime
                  Trubar, in mislim, da je Ministrstvo za šolstvo in šport ravnalo še kako modro, ko
                  je v svoj prvotni predlog, v tem svojem predlogu to že upoštevalo in imena sploh
                  ni predlagalo. Ker glede na to, kako se res lahko stvari vnamejo in razširijo ob
                  takih predlogih, mislim, da je najbolje, če ostane nagrada, kot je gospod minister
                  tudi sam predlagal. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Gospod Jožef Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Mislim in tudi nimam občutka, da bi nas delilo - vsaj tokrat ne - razen nekih
                  malenkosti, ki so se vršile v tej razpravi. V začetku, če ste me gospa Jadranka
                  Šturm poslušali, se ravno tega bojim, da bomo imeli vse stvari brez imen zaradi
                  teh ideoloških oziroma dogmatskih razlik. Zakaj ne bi tem Slovencem dali častno
                  mesto v zgodovini. Ali je to Trubar, ali je to Slomšek, zakaj bi zaradi tega
                  našega dvojnega spora - ponavljam, kar sem rekel na začetku - ne bi imeli šolniki
                  ali kdorkoli drug nagrade, ali slavnostnega dneva samo zaradi teh naših čudnih
                  razprtij v tem zboru. Na žalost ne odstopam od tega amandmaja iz istega razloga,
                  ker mislim, da so zaslužni, pa je tokrat lahko tudi Trubar, in bom zaploskal, če
                  bo tako izglasovano. Vendar mislim, da si ti Slovenci zaslužijo, da imajo svoje
                  ime in da nosijo ljudje to ime. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jurij Malovrh, izvolite.</p>
            </sp>
            <sp who="SDZ1:MalovrhJurij">
               <speaker>JURIJ MALOVRH:</speaker>
               <p>Malce bom sarkastičen. V Ameriki so izumili poimenovanje ulic; 5. avenija, 7.
                  avenija. Pa dajmo še pri nas nagrada št. 1, številka 2, številka 3 ipd.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Izvolite, gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>To ni moje področje, vendar sem se vseeno odločil, da pridem gor in povem, kar
                  mislim. To, kar sedaj razpravljamo in kar bomo izbrali, ni absolutna ocena o tem,
                  kdo je boljši: ali je boljši Trubar ali Slomšek. Tu gre v bistvu za spopad naših
                  predstav oziroma naše politike. Naša politika se o tem bori. Mi se sedaj borimo,
                  katera vizija in ta vizija in tiste predstave oziroma vrednote, ki jih vnašamo, so
                  pač naše vrednote.</p>
               <p>Recimo, bom tudi na strani Slomška - pa ne trdim, da je to boljša rešitev -
                  nekateri drugi bodo na strani Trubarja. To je morda boljše, morda slabše. To je
                  relativno in zato, ker je relativno, bom pokazal, zakaj bom za Slomška. Toliko
                  stvari poznam in razumem, da on ni bil vrhunska elita. Ni bil elitni kulturnik,
                  Prešeren je bil bistveno višji. Vprašanje je pa sedaj, ali nosi narodno kulturo
                  elita, ali jo nosijo tisti, ki ustvarijo bazo. Vi imate lahko slovensko elito in
                  boste imeli muslimansko bazo, da tako rečem, ker se mi gospod Rupel smeje, ampak
                  čez 50 oziroma 100 let ne bo več slovenske kulture. Glasoval bom za Slomška zato,
                  ker je on predstavnik ustvarjene bazične kulture. Očitno jo je ustvaril na
                  Štajerskem in tam je zato Slovenija do tiste meje - pa lahko bi bila še malo čez,
                  če bi bila tudi politika tako dobra, kot je bila Slomškova kultura - ker je on
                  ustvaril kulturno bazo in potem je bila politična nagrada, da je Maister šel in je
                  osvojil; pa bi lahko malo več, če bi bila politika ljubljanske elite, ki se je
                  gotovo delala, da je kulturna elita, malo boljša. Povedal sem po svoje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospa Jadranka Šturm-Kocjan. Izvolite.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. Gospod Poljšak me je vzpodbudil s tem stavkom, s katerim je rekel, da
                  gre za boljšo rešitev. Ravno to se mi ne zdi. Ne gre za reševanje, ampak
                  zapletanje zadev, zato še enkrat predlagam, da ostanejo stvari nevtralne kolikor
                  se da. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci! Tudi moje področje ni ta stvar, kako
                  naj se imenuje</p>
               <p>nagrada, ampak vendarle. Mislim, da gre za nekoliko globlji spopad, ki pa ni tako
                  nevaren, kot so ga nekateri skušali označiti. Mislim, da gre za zdrav spopad in da
                  ta spopad v bistvu pomeni tudi, da smo na poti, recimo, tudi k moralni prenovi
                  slovenske zavesti. Za kaj gre? Na eni strani sem začutil liberalizem, ampak ne
                  slabega liberalizma, da ne bo pomote, na drugi strani pa žlahtni konzervativizem,
                  na katerega prisegamo tudi krščansko demokrati. Mislim, da se tukaj lomijo kopija
                  ob teh dveh imenih, če sta, recimo pogojno rečeno, Trubar in Slomšek antipoda. Sam
                  mislim, da nekaj tega je, in da gre tudi za vprašanje, ali bo v slovenskem šolstvu
                  ali v slovenski vzgoji in izobraževanju - ob tem, ko smo vsi tudi za napredne
                  ideje - ostalo kaj žlahtnega konzervativizma. Zakaj govorim o tem? Zaradi tega,
                  ker sem prepričan ob svojih izkušnjah s tremi otroci, kako funkcionira sedanja
                  šola, sem prepričan, da nastaja veliko nesporazumov, da ostaja premalo prostora za
                  vzgojo v šolah, tudi zaradi, bomo rekli, preveč liberalizma ali pozabljanja
                  zdravega konzervativizma. To mislim popolnoma resno. Popolnoma resno zaradi tega,
                  ker vem, da sedaj, ko imamo tudi že možnost, recimo, nekoliko različnih šol na
                  isti stopnji, se vendarle da že s prstom pokazati, ali razlike so in v čem so te
                  razlike med posameznimi šolami. Mislim, da bi bila nagrada poimenovana po Slomšku
                  lahko tudi ta korak, ta skupni korak, da tudi v šolstvu v nekaterih korakih
                  nekoliko upočasnimo, v nekaterih korakih pa nekoliko pospešimo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod dr. Dimitrij Rupel. Izvolite.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod podpredsednik, spoštovane kolegice in kolegi! Saj me je že
                  nekajkrat skrbelo, da bi repliciral v tej razpravi, posebej recimo, kar zadeva
                  primerjavo med Prešernom in Slomškom, ampak so moji kolegi pravzaprav važne stvari
                  povedali. Sedaj pa je gospod Polajnar povedal eno stvar, ki pa je zelo politična,
                  in ki je zelo pomembna, in ki je ni mogoče, da tako rečem, obiti. On je rekel, da
                  obstajajo konservativni predlogi za šolske nagrade in liberalni predlogi za šolske
                  nagrade. Oziroma, da obstaja spopad med liberalno koncepcijo in med konservativno
                  koncepcijo šole. Predlagam, da mi ne predlagamo danes tukaj v Državnem zboru, da
                  ne začnemo pogovora v tem Državnem zboru o tem, ali naj bo naša šola konservativna
                  ali liberalna, ampak sem zato, da mi pustimo šolo, da je nevtralna, in da se ne
                  opredeljuje niti za konzervativizem niti za liberalizem. V tem smislu seveda
                  razumem sedaj ta predlog mnogo bolj dramatično, kot je bilo v začetku predstavljen
                  in kot sem do tega hipa razumel. Sedaj je on v bistvu izenačil predlog, ime za
                  Slomškove nagrade s konservativno šolsko politiko. Nisem za to, da danes mi šolsko
                  politiko usmerimo v konservativno smer; pri čemer potem seveda ne vem natančno,
                  kaj to pomeni in kaj vse ta konservativna smer skriva. Sem pa za to, da se
                  pogovarjamo enkrat v Državnem zboru o tem, ali je potreben na slovenskem
                  konzervativizem, liberalizem itd., pa morda tudi še ob kakšni drugi priložnosti pa
                  na kakšnem drugačnem zborovanju. Mislim pa, da ne smemo naših pedagogov in
                  šolarjev itd. naprej obremenjevati s tem, da jih bomo, ne glede kakšnega nazora
                  so, obremenjevali s konzervativno nagrado. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Ignac Polajnar, potem pa še gospod Marijan Poljšak.
                  Imate tudi vi repliko gospod Poljšak?</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Gospod Rupel, moj poslanski kolega, ne gre za to ali bomo imeli
                  konservativno ali liberalno šolo. Gre za tisto, kar sem rekel na koncu: da v
                  nekaterih točkah pospešimo, v nekaterih pa tudi nekoliko upočasnimo korak, ko gre
                  za slovensko šolo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Imam samo toliko replike, da se strinjam, da gre za nek spopad med konservativnim
                  in liberalnim, ampak menim, da glede konservativnosti predstavlja to zadevo
                  predlog gospoda Slomška. Ne morem pa smatrati Primoža Trubarja, da on predstavlja
                  nek liberalizem. Primož Trubar je predstavljal nek upor, revolucionarnost. To ni
                  liberalizem. Samo v tem smislu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Ivan Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Očitno te razprave ne moremo končati in
                  predlagam, da sklenemo nek kompromis. Očitno bi vsaka pokrajina hotela imeti
                  svojega tako imenovanega svetnika. Predlagam, da imamo na Štajerskem in Prekmurju
                  Slomška, v Ljubljani in Dolenjskem Trubarja, na Gorenjskem pa Staneta Žagarja.
                  Predlagam, da gremo na glasovanje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prehajamo torej h glasovanju. Prosim za pozornost.
                  Glasovali bomo najprej o amandmaju k 1. členu zakona pod točko 1 skupine
                  poslancev, s prvopodpisanim gospodom Jožefom Kopšetom. Obrazložitev glasu,
                  izvolite.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani poslanci! Vem, da ste že nestrpni in izmučeni. Dovolite, da obrazložim
                  svoj glas. Anton Martin Slomšek, naš veliki učitelj, je v spomin rajnim rodoljubom
                  in utemeljiteljev našega slovstva v Drobtinicah leta 1862 zapisal: <q>"Hvalite svoje
                  rajne dobrotnike, povzdigniti njih lepa dela in znamenite zasluge je nam ravno
                  tolikšna dolžnost kakor njih slavne zglede posnemati. Kdor svojih slavnih
                  prednikov ne časti, njih vrli naslednik biti ne zasluži."</q> V mislih je imel Anton
                  Martin Slomšek predvsem brata Cirila in Metoda in pa Primoža Trubarja. In
                  nadaljuje: <q>"Hvalite torej, dragi prijatelji, sloveče može, rodoljube naše,
                  ponavljate njih spomin."</q> Hvalimo torej spomin na Antona Martina Slomška, saj je
                  bil globoko prežet z ljubeznijo in zvestobo do slovenskega naroda. Enako tudi
                  Primož</p>
               <p>Trubar, ki je iz svoje vere in svojo ljubezen do slovenskega jezika, napisal prvo
                  slovensko knjigo z namenom, da se oznanja božja beseda v slovenskem jeziku.</p>
               <p>Anton Martin Slomšek pa je bil predvsem narodni voditelj in šolnik, celo šolski
                  nadzornik, ki je poznal pedagoško bedo ljudskih šol, avtor vrste učbenikov in je s
                  svojim delom bistveno vplival na razvoj slovenskega šolstva. Mnenja sem, da je
                  primerno, da rodoljuba in prvega šolnika med šolniki, Antona Martina Slomška,
                  hvalimo in mu naklonimo to, da se najvišje nagrade na področju šolstva imenujejo
                  po njem. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Jožef Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glede na predzadnje govorce za tem odrom moram reči nekaj: boj se zaveznikov.
                  Prosim vas, da v skladu s tem, kar sem rekel, res poskušate po svoji pameti, vsaj
                  iz tega ozira, kot sem rekel, da se ta zbor in ta država vsaj na takih stvareh ne
                  deli. Ne vidim drugega razloga. V stvari bom glasoval za ta predlog, ki sem ga
                  podpisal.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne. Prehajamo h
                  glasovanju. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(39
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Zato dajem na glasovanje predlog, ki ga imate v pregledu pod točko 2. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da tudi ta amandma ni sprejet.</p>
               <p>Dajem na glasovanje 1. člen v celoti. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo 1. člen v celoti sprejeli in hkrati seveda, da nimamo več
                  amandmajev, ker so brezpredmetni, k 2. in 5. členu.</p>
               <p>K 8. členu pa ostaja amandma pod točko 2., ki ga imate na tretji strani. Prvi
                  odstavek 8. člena se spremeni tako, da se glasi: <q>"Odbor slovesno podeli nagrade
                  enkrat letno v začetku šolskega leta"</q>. Predlagatelj je skupina poslancev s prvo
                  podpisanim gospodom Tonetom Anderličem. Dajem torej v obravnavo ta amandma k 8.
                  členu in 8. člen.</p>
               <p>Želi kdo besedo? Ugotavljam, da ne in dajem ta amandma na glasovanje. Glasujemo o
                  amandmaju pod točko 2. na tretji strani. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je ta amandma sprejet,</p>
               <p>Dajem na glasovanje še 8. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Imamo še amandma za novi 12.a člen: V prehodnih in končnih določbah se oblikuje
                  nov 12.a člen, ki se glasi: <q>"Ne glede na določilo prvega odstavka 8. člena se
                  nagrade za leto 1994 podelijo najkasneje do 24.12.1994"</q>. Predlagatelj je skupina
                  poslancev s prvopodpisanim gospodom Tonetom Anderličem.</p>
               <p>Želi kdo besedo o tem amandmaju in o tem členu? Gospod dr. Slavko Gaber, minister
                  za šolstvo in šport, izvolite.</p>
            </sp>
            <sp who="SDZ1:GaberSlavko">
               <speaker>DR. SLAVKO GABER:</speaker>
               <p>Gospe in gospodje! Želel bi zgolj opozoriti na dejstvo, da je sprejem amandmaja v
                  enem členu nazaj pravzaprav onemogočil podelitev nagrad letos, če ni sprejet tudi
                  ta amandma. Zato bi prosil, če se lahko sprejme ta amandma, da bomo lahko po večih
                  letih prvikrat podelili nagrade šolnikom, ki mislim, da si to najbolj
                  zaslužijo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče. Dajem ta amandma na
                  glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem v obravnavo vse ostale člene tega zakona, h katerim ni bil vložen noben
                  amandma. Želi kdo besedo? Ugotavljam, da ne in jih dajem na glasovanje. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo vse ostale člene sprejeli.</p>
               <p>K naslovu zakona zdaj ni več amandmajev, naslov zakona pa dajem v razpravo. Želi
                  kdo besedo? Ugotavljam, da nihče in dajem na glasovanje še naslov zakona.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sprejeli tudi naslov zakona in s tem zaključili drugo
                  obravnavo.</p>
               <p>Glede na to, da smo spremenili samo prvi odstavek 8. člena in sprejeli nov 12.a
                  člen, vas sprašujem, ali lahko takoj preidemo k tretji obravnavi, ne da bi terjali
                  čistopis zakona? Vidim, da ni ugovarjanja, zato prehajamo k tretji obravnavi
                  zakona. Najprej sprašujem, ker smo dva člena spremenili, če želi k tema dvema
                  členoma, ki sta bila spremenjena, kdo vložiti amandma v skladu s poslovnikom.
                  Ugotavljam, da nihče.</p>
               <p>Če ni nobenega vloženega amandmaja, lahko v tretji obravnavi zakon v celoti dam na
                  glasovanje. Pred tem pa sprašujem, če želi še predstavnik Vlade besedo? Želi
                  besedo predstavnik odbora? Tudi ne.</p>
               <p>Torej dajem na glasovanje zakon v celoti. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog zakona v celoti sprejeli.</p>
               <p>S tem zaključujem to točko dnevnega reda.</p>
               <p>Predlagam vam, da do današnjega konca te seje - če se s tem seveda strinjate,
                  imamo še 15 minut - odpremo še drugo obravnavo predloga zakona o Bloudkovih
                  priznanjih. Mislim, da glede na sklepčnost to lahko storimo.</p>
               <p>Prehajam torej k <title>38. TOČKI DNEVNEGA REDA</title>, to je na <title>OBRAVNAVO
                     PREDLOGA ZAKONA O BLOUDKOVIH PRIZNANJIH, DRUGA IN TRETJA OBRAVNAVA</title>.</p>
               <p>Gremo k drugi obravnavi. Predlog zakona je v obravnavo zboru predložila Vlada
                  Republike Slovenije. Želi predstavnik Vlade besedo? <stage>(Ne.)</stage> Predlog
                  zakona je obravnaval Odbor za kulturo, šolstvo in šport kot matično delovno telo.
                  Želi poročevalec odbora beseda? Ja, prosim, gospod Rudi Moge, izvolite. Seveda
                  prosim vse poslanke in poslance, da ostanejo v dvorani, da bomo lahko to točko
                  tudi dokončali. Izvolite.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Odbor je obravnaval omenjeni zakon, ugotovil, da je predlagatelj
                  za drugo obravnavo upošteval vsa stališča in sklepe Državnega zbora in ker ni bilo
                  vloženih nobenih amandmajev do seje odbora, odbor predlaga, da hkrati obravnavamo,
                  torej zakon obravnavamo v drugi in tretji fazi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Saj to je bilo že sprejeto. Želi besedo predstavnik Sekretariata za
                  zakonodajo in pravne zadeve? <stage>(Ne.)</stage></p>
               <p>Prehajamo na obravnavo in odločanje o posameznih členih predloga zakona. Vložen je
                  bil en sam amandma, zato predlagam, da vse ostale člene zakona obravnavamo in o
                  njih sklepamo skupno. Dajem ta predlog na glasovanje. Prosim, da vsi sodelujete
                  pri ugotavljanju sklepčnosti. Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Dajem v obravnavo amandma k 4. členu: V drugi vrstici drugega odstavka se besede
                  <q>"posameznik v športni ekipi ali organizaciji"</q> nadomestijo z besedo <q>"nagrajencu"</q>.
                  Amandma je vložil gospod Sašo Lap. Želi kdo besedo o tem amandmaju in o 4. členu?
                  Ja, prosim, gospod Rudi Moge, izvolite.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Ker je amandma redakcijske narave, bi samo to pripomnil, da bi
                  neprimerno boljša dikcija bila <q>"dobitnik"</q> ali pa <q>"prejemnik"</q>. Mislim, da je ta
                  amandma redakcijske narave. Namreč omenjena termina, torej <q>"dobitnik"</q> ali
                  <q>"prejemnik"</q> sta zakonska termina, medtem, ko <q>"nagrajenec"</q> ni. Zato mislim, da bom,
                  vsaj osebno ta amandma zavrnil.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandmaja nismo sprejeli.</p>
               <p>Dajem na glasovanje 4. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 4. člen sprejeli.</p>
               <p>Dajem v obravnavo vse ostale člene zakona, na katere ni bil vložen noben amandma.
                  Želi kdo besedo? Ugotavljam, da ne in</p>
               <p>dajem na glasovanje vse ostale člene zakona. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>Dajem v obravnavo naslov zakona. Želi kdo besedo? Ugotavljam, da ne in dajem
                  naslov zakona na glasovanje. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli tudi naslov zakona.</p>
               <p>S tem smo zaključili drugo obravnavo.</p>
               <p>Glede na to, da ni bil spremenjen noben člen zakona, lahko v tretji obravnavi dam
                  zakon na glasovanje. Pred tem sprašujem, če želi še predstavnik sekretariata
                  besedo glede uskladitve teksta in če želi besedo predstavnik Vlade, ali
                  predstavnik matičnega delovnega telesa? Ker ne želijo besede, dajem na glasovanje
                  v tretji obravnavi zakon v celoti. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon sprejeli.</p>
               <p>Zaključujem to točko dnevnega reda ter današnje zasedanje Državnega zbora.</p>
               <p>Kot ste bili že obveščeni, jutri ob 10.00 uri pričenjamo s 15. izredno sejo
                  Državnega zbora. Hvala lepa.</p>
            </sp>
            <stage type="time">(SEJA JE BILA PREKINJENA 13. SEPTEMBRA 1993 OB 18.42 URI IN</stage>
         </div>
      </body>
   </text>
</TEI>