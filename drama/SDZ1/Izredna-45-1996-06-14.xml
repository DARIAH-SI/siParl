<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-45-1996-06-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">201996129EE8C7B6C1257832004838DE</idno>
               <idno type="URI">201996129EE8C7B6C1257832004838DE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-45-1996-06-14.DZ" n="45">
               <name>Izredna</name>
               <date when="1996-06-14"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-45-1996-06-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 14. JUNIJA 1996 OB 10.17 URI.)</stage>
            <sp xml:id="SDZ1-Izredna-45-1996-06-14.sp1">
               <speaker>PODPREDSEDNIK DR. LEV KREFT:</speaker>
               <p>Gospodje, pričenjam nadaljevanje 45. izredne seje Državnega zbora Republike
                  Slovenije. Obveščen sem, da so zadržani in se današnje seje ne morejo udeležiti
                  naslednje poslanke in poslanci: Jadranka Šturm-Kocjan, Janez Vindiš, dr. Janko
                  Predan, dr. Bojan Korošec, Andrej Lenarčič, dr. Franc Zagožen, dr. Peter Tancig,
                  Maria Poszonec, Vitodrag Pukl, mag. Dragan Černetič, dr. Mateja Kožuh-Novak, Ivo
                  Hvalica, Alojzij Metelko, Marjan Podobnik, Franc Potočnik, Drago Šiftar, Rafael
                  Kužnik, Žarko Pregelj, Roberto Battelli, Danica Simšič, dr. Jože Pučnik, Feri
                  Horvat, Mihaela Logar, Izidor Rejc, Jože Jagodnik, Ciril Pucko, Miroslav Geržina,
                  mag. Janez Jug, Breda Pečan, Jožef Kocuvan in Alojz Peterle. Gospod Pukl je pa
                  kljub najavi tu. Prosim, da ugotovimo prisotnost v dvorani. Ugotavljamo
                  sklepčnost! Še vedno ugotavljamo prisotnost! Ugotavljam, da je v dvorani 47
                  poslank in poslancev.</p>
               <p>Državni zbor je sklepčen in lahko odloča, kar bomo sicer videli iz nadaljnjega. Na
                  sejo sem vabil predstavnike Vlade Republike Slovenije in predstavnike Državnega
                  sveta Republike Slovenije ter jih lepo pozdravljam. Današnje nadaljevanje 45.
                  izredne seje bomo pričeli z obravnavo včeraj prekinjene 2. točke dnevnega reda, to
                  je <title>PREDLOGA ZAKONA NA DAVKU ZA IZPLAČANE PLAČE</title>, ter zatem po
                  dnevnem redu dalje.</p>
               <p>Prehajam k prekinjeni 2. točki dnevnega reda, na obravnavo <title>PREDLOGA ZAKONA
                     O DAVKU NA IZPLAČANE PLAČE PO HITREM POSTOPKU</title>, kjer smo ostali pri
                  razpravi, povezani z glasovanjem o 4. členu. V razpravi so bili prijavljeni včeraj
                  še Feri Horvat, Ivo Verzolak in Tone Anderlič. Gospoda Horvata trenutno ni tukaj,
                  zato dajem besedo gospodu Verzolaku. Se odpoveduje. Gospod Tone Anderlič, želite
                  besedo? Želi še kdo besedo v razpravi? Ugotavljam, da ne in prehajam h
                  glasovanju.</p>
               <p>Najprej dajem na glasovanje amandma. Na 2. strani pregleda imate pod 3. točko, ta
                  bo prvi prišel v poštev za glasovanje, potem pa pod številko 1 kot drugi in kot
                  tretji ta, ki ga imate pod številko 2. Poleg tega imamo dva naknadno vložena
                  amandmaja, prvi se nanaša na amandma pod sedanjo točko, o kateri bomo najprej
                  glasovali, zato moramo najprej glasovati o tem. Ali ni amandma LDS na Združeno
                  listo vložen? <stage>(Glasovi iz ozadja.)</stage> Amandma SKD imamo najprej na to
                  točko. Prehajam h glasovanju.</p>
               <p>Na glasovanje dajem amandma gospe Metke Karner-Lukač. Ni razprave, obrazložitev
                  glasu. <stage>(Glasovi iz ozadja.)</stage> Vlada ne more dobiti več besede. To je
                  ta amandma, ki se glasi: črta se besedilo 4. člena in se nadomesti z novim, ki se
                  glasi: stopnje davka so od 85.000 tolarjev, potem od 85.001 do 95.000 tolarjev in
                  tako dalje, z zadnjo postavko nad 750.000 tolarjev, tista enim se mora, kot smo
                  včeraj slišali, popraviti na ničlo. Menim, da je bil ta redakcijski popravek
                  vložen. Se strinjate, gospa dr. Metka Karner-Lukač? Torej, ta amandma dajem na
                  glasovanje. Glasujemo o amandmaju gospe Metke Karner-Lukač. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem pravzaprav glasovanje o vseh ostalih amandmajih k temu, razen o zadnjem, ki
                  dodaja nov tretji odstavek... Točno. Spremenili smo celotni člen. Potem odpadejo
                  vsi ostali amandmaji in tudi ni potrebno glasovanje o tem členu v celoti.</p>
               <p>V obravnavo dajem 11. člen in dva amandmaja, vložena k 11. členu. Prvi je amandma
                  gospe Danice Simšič: besedilo 11. člena se spremeni, tako da se glasi: <q>"Z denarno
                  kaznijo najmanj 300 tisoč tolarjev se kaznuje za prekršek davčni zavezanec iz 2.
                  člena tega zakona, če ne obračuna in ne plača davka od osnove na način in v roku,
                  kot je določeno v 3., 4., 5., 6. in 7. členu tega zakona - bom opozoril potem - z
                  denarno kaznijo najmanj 200 tisoč tolarjev se kaznuje za prekršek tudi odgovorna
                  oseba davčnega zavezanca, ki stori dejanje iz prvega odstavka tega člena."</q>
                  Opozarjam vas, da je besedica <q>"in"</q> med <q>"če ne obračuna in ne plača"</q> redakcijsko
                  spremenjena v <q>"oziroma"</q>, kar je pač v bistvu pravni popravek, ki daje polno moč
                  tej formulaciji. Želi potem drugi amandma Odbora za finance in kreditno-monetarno
                  politiko.</p>
               <p>Prvi odstavek se spremeni, tako da se glasi: <q>"Z denarno kaznijo najmanj milijon
                  dolarjev se za prekršek kaznuje davčni zavezanec iz 2. člena tega zakona, če ne
                  obračuna davkov od osnove na način in v roku, kot je določeno v 3., 4., 5., 6. in
                  7. členu tega zakona."</q> Želi kdo besedo o teh dveh amandmajih in o tem členu?
                  Izvolite. Potem pa še gospod Tone Peršak.</p>
            </sp>
            <sp xml:id="SDZ1-Izredna-45-1996-06-14.sp2">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Vlada se ne strinja s predlogom
                  amandmaja gospe Danice Simšič iz naslednjih dveh razlogov. Prvič zaradi tega, ker
                  so predvidene kazni manjše, in to kar precej, kar je s tega vidika nesprejemljivo,
                  drugič pa tudi zaradi tega, ker ni potrebno, da se bolj za besedo <q>"obračuna"</q> doda
                  <q>"in ne plača iz razlogov"</q>, ker v primeru, da nekdo ob zapadlosti ne plača tega
                  davka, se tako uvede prisilna izterjava, davčni organ namreč izda sklep o prisilni
                  izterjavi in dodatno je v bistvu kot kazen zamudna obrestna mera oziroma plačilo
                  zamudnih obresti. Hvala.</p>
            </sp>
            <sp xml:id="SDZ1-Izredna-45-1996-06-14.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima besedo.</p>
            </sp>
            <sp xml:id="SDZ1-Izredna-45-1996-06-14.sp4">
               <speaker>ANTON PERŠAK:</speaker>
               <p>Spoštovani! Rad bi samo pojasnil, zakaj je gospa Simšičeva vložila ta amandma, pa
                  bo potem razumljivo. Kar zadeva prvo vprašanje <q>"in oziroma"</q>, prej smo rekli
                  <q>"oziroma plača"</q>, je to bilo dano v bistvu na opozorilo sekretariata, kajti
                  sekretariat je opozoril na to, da sta možna oba prekrška, da samo obračuna v
                  <q>"ne-plače"</q> ali pa, da ne naredi niti enega niti drugega. To je, kar zadeva to.</p>
               <p>Zakaj? Predlaga se zmanjšanje te najnižje možne kazni za prekršek. Ta zakon zadeva
                  veliko paleto zavezancev, med drugim tudi vrsto tistih, ki so samozaposleni, se
                  pravi individualcev, majhnih podjetij z enim zaposlenim, tistim samim zaposlenim,
                  ki je tudi lastnik podjetja in tudi v naši dikciji piše <q>"najmanj"</q>. Zdi se nam
                  preprosto prav, da tisti, ki je razsojal o prekršku, na nek način upošteva stanje,
                  kajti če boste z najmanj milijon kaznovali v nekaterih primerih tiste, ki so kot
                  brezposelni iskali izhod zato, da so si našli neko samozaposlitev in mogoče
                  dosegajo minimalni dohodek, lahko s kaznijo najmanj milijon celo uničite takšnega
                  samostojnega podjetnika oziroma tak d.o.o., ki je komaj začel poslovati. Še vedno
                  piše najmanj. In tisti, ki bo, kot pravim, razsojal o kazni, bo pač na nek način
                  verjetno upošteval tudi te okoliščine. Zaradi tega smo to predlagali, zato da ne
                  bi delali neke druge določbe, ki bi lahko bila verjetno bolj vprašljiva, da bi
                  rekli, samostojni podjetniki plačajo najmanj toliko, ne vem, tisti, ki imajo 20
                  zaposlenih najmanj toliko in tako naprej. Sodišču oziroma organu, ki presoja, je
                  pa na nek način prepuščeno, kar je verjetno tudi logično, da presodi o oportunosti
                  višine kazni. Hvala.</p>
            </sp>
            <sp xml:id="SDZ1-Izredna-45-1996-06-14.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opozoril bi vas, da smo v Državnem zboru vsi enaki, vendar lahko samo
                  eden govori naenkrat in bi prosil, da prisluhnete govorcu, ki ima besedo. Hvala
                  lepa.</p>
               <p>Želi še kdo besedo?</p>
               <p>Ugotavljam, da ne in prehajam h glasovanju. Na glasovanje dajem najprej amandma k
                  11. členu gospe Danice Simšič. Ugotovimo sklepčnost! <stage>(42
                     prisotnih.)</stage> Ugotovimo sklepčnost! <stage>(44 prisotnih.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma Odbora za finance in kreditno-monetarno politiko.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem 11. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta člen sprejeli.</p>
               <p>V obravnavo in na glasovanje dajem vse ostale člene zakona. Ali želi kdo besedo?
                  Ugotavljam, da ne in dajem vse ostale člene zakona na glasovanje. Ugotovimo
                  sklepčnost! <stage>(44 prisotnih.)</stage> Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>V obravnavo in na glasovanje dajem naslov zakona. Ali želi kdo razpravljati o
                  naslovu zakona? Ugotavljam, da ne in dajem naslov zakona na glasovanje. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(43
                     prisotnih.)</stage> Ugotovimo sklepčnost! Še vedno ugotavljamo sklepčnost, kdaj
                  bo minilo deset minut, odločam pa tako ali tako jaz. To je po navadi takrat, ko
                  preštejem, da nas je dovolj v dvorani. Še vedno ugotavljamo sklepčnost. Ali kdo
                  ugovarja temu, da je deset minut minilo? Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov zakona sprejeli.</p>
               <p>V drugi obravnavi znotraj hitrega postopka smo vnesli spremembe v 3., 4. in 11.
                  člen. Želi kdo vložiti, seveda od tistih, ki so za to upravičeni oziroma
                  pristojni, amandma k tretji obravnavi? Izvolite, gospod Miran Potrč ima
                  besedo.</p>
            </sp>
            <sp xml:id="SDZ1-Izredna-45-1996-06-14.sp6">
               <speaker>MIRAN POTRČ:</speaker>
               <p>Hvala lepa. Za tretjo obravnavo poslanska skupina Združene liste vlaga popolnoma
                  enak amandma, kot ga je k 4. členu vložila tudi v drugi obravnavi, in sicer: Prvi
                  odstavek 4. člena se spremeni, tako da se glasi: <q>"Stopnje davka so, če znaša
                  mesečna bruto plača zaposlenega do 95.000 tolarjev nič, od 95.001 do 105.000 1%,
                  od 105.001 do 115.000 2%, od 15.001 do 130.000 3%, od 130.001 do 350.000 4%, od
                  350.001 do 600.000 5%, od 600.001 do 900.000 6% in nad 900.000 tolarjev 8%"</q>. Tudi
                  obrazložitev je enaka. Rad bi poudaril na kratko samo to, da smo v Združeni listi
                  prepričani, da je temeljni cilj sprejema tega zakona razbremenitev
                  delovno-intenzivnih panog, ne pa njihova večja obremenitev.</p>
               <p>In drugo, da temeljni cilj ni napajanje proračuna, ampak omogočiti
                  delovno-intenzivnim panogam večjo konkurenčnost. Amandma, ki je bil sprejet, je v
                  celoti v nasprotju s temi cilji in poslanke in poslanci, ki ste za njega
                  glasovali, ste samo prispevali k temu, da bodo obremenitve gospodarstva mnogo
                  večje, kot so bile predlagane v osnovnem tekstu, k osnovnemu cilju zakona pa
                  ničesar. Hvala lepa.</p>
            </sp>
            <sp xml:id="SDZ1-Izredna-45-1996-06-14.sp7">
               <speaker>PODPREDSEDNIK DR. LEV KREFT:</speaker>
               <p>Amandma je torej vložen, formalno, dejansko gre pa za enako besedilo kot v drugi
                  obravnavi. Gospa doktor Metka Karner-Lukač. Izvolite. Imate repliko? Gospod Zmago
                  Jelinčič ima besedo, se opravičujem. Ima repliko.</p>
            </sp>
            <sp xml:id="SDZ1-Izredna-45-1996-06-14.sp8">
               <speaker>ZMAGO JELINČIČ:</speaker>
               <p>Hvala lepa za besedo. Samo vprašal bi gospoda Potrča za pojasnilo. Rekel je, da
                  gre za obremenjevanje gospodarstva pri teh obdavčitvah. Mislim, da ne gre za
                  obremenjevanje gospodarstva, ker gre za direktne obremenitve plače, to se pravi
                  osebnega dohodka, to se pravi tukaj gospodarstvo ni prav nič bolj obremenjeno
                  navkljub temu, da bi bil davek na plačo višji. Hvala.</p>
            </sp>
            <sp xml:id="SDZ1-Izredna-45-1996-06-14.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Potrč bo pojasnil. Smo še pri replikah.</p>
            </sp>
            <sp xml:id="SDZ1-Izredna-45-1996-06-14.sp10">
               <speaker>MIRAN POTRČ:</speaker>
               <p>Hvala lepa. Zelo prijazno in moram reči malo grobo, tudi normalno, bi bilo, da bi
                  poslanke in poslanci po celodnevni razpravi o tako pomembnem zakonu poznali
                  njegovo vsebino. Če bi jo gospod Jelinčič poznal, da v tem primeru ne gre
                  obremenjevanje bruto plače na način, da se zniža ta bruto plača, mislim, da se
                  zniža neto plača, ampak da gre za obremenitev, ki jo plača podjetje na izplačano
                  bruto plačo. V tem primeru, ker je tako v tem zakonu, je moja trditev pač točna.
                  Hvala.</p>
            </sp>
            <sp xml:id="SDZ1-Izredna-45-1996-06-14.sp11">
               <speaker>PODPREDSEDNIK DR. LEV KREFT:</speaker>
               <p>Hvala. Gospa dr. Metka Karner-Lukač, potem pa še gospa Milojka Kolar za
                  predlagatelja.</p>
            </sp>
            <sp xml:id="SDZ1-Izredna-45-1996-06-14.sp12">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Menim, da ta amandma, ki ga je predložila
                  Združena lista, ni nekako v skladu z interesi, ki naj bi jih ta stranka zastopala
                  vseskozi, kar je meni znano v tem parlamentu. Za kaj gre? Ravno pri Združeni listi
                  smo vedno slišali, da so razlike med najnižjo in najvišjo plačo prevelike. Tukaj
                  imate sedaj, gospod Potrč in vaša poslanska skupina, tudi možnost, da poleg
                  učinka, ki ga ima ta zakon, da bo toliko in toliko proračunskih sredstev prinesel
                  v blagajno, tudi, da te razlike zmanjša. Kajti s tem, ko imamo v zgornjem delu
                  lestvice plač večje davčne obremenitve, pomeni, bom še enkrat poudarila, mislim,
                  da sem bila včeraj dovolj jasna, bom pa še enkrat povedala, da te plače ne bodo
                  več nekontrolirano rasle. Sedaj pa ne vem, zakaj se pravzaprav vi zavzemate? Mi se
                  zavzemamo za umiritev zgornjih plač in tudi za umiritev oziroma ne tako hitro
                  večanje povprečne plače v gospodarstvu in tudi s tem povprečne plače v državi. Mi
                  moramo upoštevati še nekaj, da so razbremenitve v masi, ki se izplača za osebne
                  dohodke, ki jih bo imel delodajalec po tistem zakonu, ki smo ga včeraj sprejeli,
                   kar znatne in sem rekla, da so še premajhne. Vendar je pa razumljivo, da po eni
                  strani obremenimo predvsem večje plače in ne manjših, kar pa z vašim amandmajem,
                  oprostite, ne bo zagotovljeno. Pri vas prelagate obremenitev, mislim, v tem
                  srednjem delu ostane popolnoma nespremenjena. Res ste dvignili mejo na 95.000 in
                  ste tam naredili 0, samo tukaj je pa treba še upoštevati kolektivno pogodbo.
                  Veste, katere kategorije sodijo v to kolektivno pogodbo in veste, da ravno pri teh
                  kategorijah ni mogoče dvigniti plač, ker jim niti socialni sporazum ne daje te
                  možnosti, niti jim ne bodo dali tisti, ki o tem odločajo v podjetjih. Zato,
                  spoštovane gospe in spoštovani gospodje, če dejansko hočemo doseči dvojni namen
                  tega zakona, potem ohranite ta amandma, ki smo ga izglasovali v drugi obravnavi.
                  Hvala.</p>
            </sp>
            <sp xml:id="SDZ1-Izredna-45-1996-06-14.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko? Gospod Potrč, potem pa še gospod Pavlica, potem pa
                  predstavnica Vlade. Hkrati vas obveščam, da je bil za tretjo obravnavo ponovno
                  vložen v istem besedilu tudi amandma poslanske skupine Slovenske nacionalne
                  desnice, ki ga imate že v pregledu iz druge obravnave. Izvolite, gospod Potrč.</p>
            </sp>
            <sp xml:id="SDZ1-Izredna-45-1996-06-14.sp14">
               <speaker>MIRAN POTRČ:</speaker>
               <p>Gospa Metka Karner-Lukač, poslanci Slovenske ljudske stranke, po mojem pregledu
                  tudi poslanci samostojne skupine poslancev, Slovenske nacionalne desnice in LDS,
                  ki ste glasovali za ta amandma - po mojem hitrem pregledu, če sem koga užalil, naj
                  mi oprosti. To, kar govorite, gospa Lukačeva, je čista demagogija, čista in
                  najbolj čista demagogija! Trditi, da je osnovni namen tega zakona spremeniti
                  razmerja plač - je laž! Je laž? S tem zakonom se razmerja plač spreminjati ne
                  morejo in to tudi ni njegov cilj; njegov cilj je obdavčevanje zato, da bi ob 4%
                  zmanjšanju prispevnih stopenj zagotovili pokrivanje dela tega izpada v proračunu.
                  Naš cilj je, da se ta izpad pokrije v skladu s temeljnim namenom tega zakona,
                  pokrivati ga v manjši meri v delovno intenzivnih panogah in panogah, ki imajo po
                  razredih nižje skupine plač, kot pa obratno. Zato je naš temeljni cilj pogovarjati
                  se o tem, kako se spodnje kategorije v manjši meri obremenijo. Rekli smo pa
                  včeraj, in če želite, soglašamo tudi danes, vložite amandma, dodatni, in
                  predlagajte višje obremenitve višjih skupin, če mislite, da je treba proračun
                  napajati. Naša kritika vašega amandmaja je, da do skupine 115.000 ohranjate
                  dosedanji vladni predlog in ohranjate nato, da bo oprostitev samo do 85.000, ne pa
                  do 95.000, kot je naš, in da so razponi takšni, da se do 115.000 s 3% obremenjuje
                  po 10.000; pri nas do tega pride šele pri višini 130.000. Če upoštevamo, kar je
                  bilo včeraj že ugotovljeno, da je celotna statistika delana na septembru, da je v
                  tem času prišlo za cca 7% povečanja, potem dejansko 130.000 pomeni danes povprečno
                  bruto plačo v gospodarstvu. Ne govoriti, da je vaš amandma v smislu odpravljanja
                  socialnih razlik, ampak povejte, da je vaš amandma v cilju napajanja proračuna, da
                  je pa vam za položaj delovno intenzivnih panog in za to, da bi bile v čim manjši
                  meri obremenjene ali pa da bi bila razbremenitev čim bolj uspešna, da vam je za to
                  vseeno. Hvala.</p>
            </sp>
            <sp xml:id="SDZ1-Izredna-45-1996-06-14.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Pavlica ima tudi repliko - ne! Repliko ima gospa Metka
                  Karner-Lukač. Imate vi tudi repliko, gospa Milojka Kolar? <stage>(Ne.)</stage> Vam
                  nič ne pomaga, boste morali počakati, da se replike zvrstijo, potem pa Vlada pride
                  na vrsto. Izvolite.</p>
            </sp>
            <sp xml:id="SDZ1-Izredna-45-1996-06-14.sp16">
               <speaker>METKA KARNER-LUKAČ:</speaker>
               <p>Spoštovani gospod Potrč! Bom zelo kratka. Niste pravilno razumeli, rekla sem, da s
                  tem zakonom ni namen zakona - nisem tako neumna, da bi ga tako razumela - oženje
                  razmerja plač, vendar pa mislim, da bi moral hkrati, da napaja proračunski vir,
                  tudi to zasledovati. To je eno. Drugič, naj vam pa še to povem: Nismo za to, da bi
                  se proračun napajal pri delovno intenzivnih firmah, smo pa za to, da se bolj
                  napaja ali pa da se več odvaja od visokih plač, kot pa od nizkih, in to drastično
                  več - za to pa smo.</p>
            </sp>
            <sp xml:id="SDZ1-Izredna-45-1996-06-14.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še gospod Ivo Verzolak, izvolite.</p>
            </sp>
            <sp xml:id="SDZ1-Izredna-45-1996-06-14.sp18">
               <speaker>IVAN VERZOLAK:</speaker>
               <p>Repliko imam na gospoda Potrča zaradi nesporazuma. Prej je omenil, da smo tudi mi
                  glasovali, Slovenska nacionalna desnica, za amandma gospe Lukačeve - mi nismo
                  glasovali zanj, celo proti v tem primeru, ker imam pa tudi svoj predlog in menim,
                  da je boljši. Ali bi lahko?</p>
            </sp>
            <sp xml:id="SDZ1-Izredna-45-1996-06-14.sp19">
               <speaker>PODPREDSEDNIK DR. LEV KREFT:</speaker>
               <p>Ne v repliki, kasneje.</p>
            </sp>
            <sp xml:id="SDZ1-Izredna-45-1996-06-14.sp20">
               <speaker>IVAN VERZOLAK:</speaker>
               <p>Hvala.</p>
            </sp>
            <sp xml:id="SDZ1-Izredna-45-1996-06-14.sp21">
               <speaker>PODPREDSEDNIK DR. LEV KREFT:</speaker>
               <p>Besedo ima državna sekretarka gospa Milojka Kolar. Izvolite.</p>
            </sp>
            <sp xml:id="SDZ1-Izredna-45-1996-06-14.sp22">
               <speaker>MILOJKA KOLAR:</speaker>
               <p>Hvala za besedo. V imenu Vlade prosim za 10 minut odmora, ker bo Vlada pripravila
                  amandma na 3. in 4. člen.</p>
            </sp>
            <sp xml:id="SDZ1-Izredna-45-1996-06-14.sp23">
               <speaker>PODPREDSEDNIK DR. LEV KREFT:</speaker>
               <p>Hvala. Odmor dajemo poslanskim skupinam, Vladi pa ne. Te možnosti ni. Izvolite,
                  gospa Jana. Ali želite besedo v razpravi? Pred vami se je javil še gospod
                  Verzolak. Gospod Verzolak ima besedo. Izvolite. Upam, da ima Vlada še kakšno
                  poslansko skupino, ki lahko namesto nje zahteva odmor. Izvolite.</p>
            </sp>
            <sp xml:id="SDZ1-Izredna-45-1996-06-14.sp24">
               <speaker>IVAN VERZOLAK:</speaker>
               <p>Hvala. Naša poslanska skupina je vložila v tretji obravnavi isti amandma k 4.
                  členu, kajti menimo, da je ta naš predlog zelo dober, ker smo še bolj razčlenili,
                  se pravi, tabela ima celo okrog 11 postavk. Mislim, da bi bila v bistvu naša
                  sprejemljiva, ker dejansko ni pretirana v teh procentih za obdavčitev. Mislimo, da
                  s tem dejansko razbremenjujemo gospodarstvo. Dali smo zadnjo postavko - nad 700
                  000 smo dali 10%, vmes smo pa še razčlenili tudi na pol procenta, tako da mislim,
                  da bi bilo smotrno, da sprejmemo ta amandma. Hvala.</p>
            </sp>
            <sp xml:id="SDZ1-Izredna-45-1996-06-14.sp25">
               <speaker>PODPREDSEDNIK DR. LEV KREFT:</speaker>
               <p>Besedo ima gospa Jana Primožič, jaz bom pa potem, ko bo razprava zaključena, dal
                  odmor, da bo lahko Vlada vložila svoj amandma. Izvolite.</p>
            </sp>
            <sp xml:id="SDZ1-Izredna-45-1996-06-14.sp26">
               <speaker>JANA PRIMOŽIČ:</speaker>
               <p>Hvala za besedo. Tudi moj namen je bil tak, v glavnem pa ugotavljam, da je z
                  amandmajem gospe Metke Karner-Lukač v to blagajno države priteklo oziroma bi
                  priteklo več denarja, kot je bilo v bistvu predvideno po vladnem predlogu. Naš
                  namen je podoben kot namen poslancev Združene liste, to je, da se razbremeni
                  podjetja z nižjimi plačami, zato bi tudi poslanska skupina Slovenskih krščanskih
                  demokratov rada dvignila ta spodnji prag - namesto 85 000 na višji znesek, tako da
                  se res razbremenijo ta podjetja z nižjimi plačami in v tej zvezi prosim za pol ure
                  odmora. Hvala.</p>
            </sp>
            <sp xml:id="SDZ1-Izredna-45-1996-06-14.sp27">
               <speaker>PODPREDSEDNIK DR. LEV KREFT:</speaker>
               <p>Želel sem vas na nek način prepričati, da lahko gremo na prvo obravnavo naslednje
                  točke, da Vlada medtem pripravi svoje amandmaje, ampak če boste v imenu poslanske
                  skupine želeli odmor, ga bomo dali. Gospod Anderlič je še želel besedo.
                     <stage>(Ne.)</stage> Ali želite odmor? Sejo bomo nadaljevali ob 11.30 uri.</p>
            </sp>
            <stage type="time">(Seja je bila prekinjena ob 10.50 uri in se je nadaljevala ob 11.38
               uri.)</stage>
            <sp xml:id="SDZ1-Izredna-45-1996-06-14.sp28">
               <speaker>PODPREDSEDNIK DR. LEV KREFT:</speaker>
               <p>Ponovno prosim vse poslanke in poslance, da pridejo v veliko dvorano. Začeli bomo
                  z delom. Odmor je potekel, Vlada pa je vložila amandma.</p>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo delo! Pred prekinitvijo je svojo odsotnost, po 11.30 uri, opravičil še
                  gospod Tone Partljič. Ugotovimo sklepčnost! <stage>(47 prisotnih.)</stage> Državni
                  zbor je sklepčen in lahko odloča. Med odmorom sta bila vložena še 2 amandmaja, in
                  sicer poslanske skupine Slovenskih krščanskih demokratov k istemu 4. členu in
                  vladni amandma, ki je bil že tudi najavljen pred odmorom. Za odmor pa je prosila
                  poslanska skupina Slovenskih krščanskih demokratov in sprašujem, če želite besedo?
                  Vladni amandma se deli v dvorani.</p>
               <p>Vlada je vložila amandma najprej še k 3. členu, in sicer člen se spremeni, tako da
                  se glasi: <q>"Davek se obračunava in plačuje od bruto plač"</q>. K 4. členu pa je vložila
                  amandma - prvi odstavek se spremeni, tako da se glasi: <q>"Stopnje davka so: če znaša
                  mesečna bruto plača zaposlenega do 90.000 tolarjev, znaša davek 0%, od 90.001 do
                  95.000 tolarjev 1%, od 95.001 do 105.000 tolarjev 2%, od 105.001 do 115.000
                  tolarjev 3% in od 115.001 do 750.000 tolarjev 4%, nad 750.000 tolarjev pa
                  10%"</q>.</p>
               <p>Amandma poslanske skupine Slovenskih krščanskih demokratov pa je vložen k 4. členu
                  - prvi odstavek 4. člena se spremeni, tako da se glasi: <q>"stopnje davka so: če
                  znaša mesečna bruto plača zaposlenega do 95.000 tolarjev, znaša davek 0%, od
                  95.001 do 105.000 tolarjev 1%, od 105.001 do 115.000 tolarjev 2%, od 115.001 do
                  130.000 tolarjev 3%, od 130.001 do 350.000 tolarjev 4%, od 350.001 do 550.000
                  tolarjev 5%, od 550.001 do 750.000 tolarjev 10% in nad 750.000 tolarjev 15%"</q>.
                  Glasovali bomo tako, da bomo najprej glasovali o amandmaju k 3. členu, ki ga je
                  vložila Vlada, potem pa o amandmajih k 4. členu, in sicer najprej o amandmaju
                  poslanske skupine Slovenskih krščanskih demokratov, potem o amandmaju Vlade, nato
                  pa o dveh amandmajih, ki sta bila vložena v enakem besedilu, kot smo ju že imeli v
                  drugi obravnavi, in sicer najprej amandma poslanske skupine Slovenske nacionalne
                  desnice in potem še amandma gospoda Mirana Potrča oziroma zdaj poslanske skupine
                  Združene liste socialnih demokratov.</p>
               <p>V obravnavo dajem najprej amandma Vlade k 3. členu. Člen se spremeni, tako da se
                  glasi: <q>"Davek se obračunava in plačuje od bruto plač"</q>. Ali želi kdo besedo o tem
                  predlogu amandmaja? Gospa državna sekretarka Milojka Kolar, izvolite.</p>
            </sp>
            <sp xml:id="SDZ1-Izredna-45-1996-06-14.sp29">
               <speaker>MILOJKA KOLAR:</speaker>
               <p>Hvala za besedo. Rada bi samo še enkrat poudarila in ponovila tisto, kar sem že
                  včeraj povedala pri tem amandmaju v drugem branju. S sprejetim amandmajem k temu
                  členu je pač določena davčna osnova za davek od plač na nivo plač, ki je določen
                  po kolektivni pogodbi glede na stopnjo izobrazbe in delovno mesto. Menimo, da se
                  davčna osnova ne more določiti glede na predpostavljeno izplačilo bruto plače,
                  ampak se lahko nanaša le na dejansko izplačano plačo. Obveznost izplačevanja plač
                  v skladu s kolektivno pogodbo je namreč obveznost delodajalcev, ki so jo sprejeli
                  tako s socialnim sporazumom, kot tudi obveznost, ki bo urejena z zakonom o
                  izvajanju tega sporazuma. Predlog, da se fiskalno utrdi izplačevanje plač v skladu
                  s kolektivno pogodbo, je zato nepotreben. Zato menimo, da je potrebno 3. člen
                  spremeniti, tako kot je predlagano s tem amandmajem. In dodatno, kot sem povedala
                  tudi že včeraj, so vsi ostali prejemki od bonitet in drugih, obdavčeni v skladu z
                  zakonom o dohodnini. Hvala.</p>
            </sp>
            <sp xml:id="SDZ1-Izredna-45-1996-06-14.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Jana Primožič ima besedo o tem amandmaju. Izvolite.</p>
            </sp>
            <sp xml:id="SDZ1-Izredna-45-1996-06-14.sp31">
               <speaker>JANA PRIMOŽIČ:</speaker>
               <p>Hvala lepa za besedo. Drage poslanke in poslanci, gospod predsedujoči in ostali!
                  Nikar se...</p>
            </sp>
            <sp xml:id="SDZ1-Izredna-45-1996-06-14.sp32">
               <speaker>PODPREDSEDNIK DR. LEV KREFT:</speaker>
               <p>Se opravičujem, prosil bi, prosil vse naslovljene, da tudi poslušajo, kar bo
                  sledilo. Izvolite.</p>
            </sp>
            <sp xml:id="SDZ1-Izredna-45-1996-06-14.sp33">
               <speaker>JANA PRIMOŽIČ:</speaker>
               <p>Hvala za opozorilo. Zavedamo se, da so lahko številni problemi ob izvajanju te
                  določbe, vendar pa je žalostno, da Vlada ugotovi, da je predlog, da se tudi
                  fiskalno utrdi izplačevanje plač v skladu s kolektivno pogodbo, zato nepotreben.
                  Menim, da je Vlada za to, da probleme rešuje in opozorili smo zato na ta velik
                  problem in ko minister govori o tako imenovani registrirani sivi ekonomiji, bi na
                  vsak način radi videli, da bi nekaj za to tudi Vlada storila. Kako si Vlada
                  predstavlja, da bo odpravljala to tako imenovano registrirano sivo ekonomijo, če
                  se niti v tem 3. členu ne - lahko po domače rečem - spomni kaj drugega, kot samo
                  to, da se izplačuje od izplačanih plač, vse ostalo pa je po starem. Hvala lepa. In
                  bi rada slišala odgovor Vlade, kako konkretno se loteva tega problema? Hvala. Tega
                  amandmaja ne podpiram.</p>
            </sp>
            <sp xml:id="SDZ1-Izredna-45-1996-06-14.sp34">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Gospa doktor Metka Karner-Lukač.</p>
            </sp>
            <sp xml:id="SDZ1-Izredna-45-1996-06-14.sp35">
               <speaker>METKA KARNER-LUKAČ:</speaker>
               <p>Spoštovane gospe in gospodje! Sedaj sem natančno pogledala tisti amandma, za
                  katerega sem včeraj glasovala, to se pravi amandma Krščanskih demokratov, ki
                  govori, da se davek obračunava in izplačuje od izplačanih bruto plač, vendar
                  najmanj od osnove, določene po kolektivni pogodbi, se strinjam, glede na stopnjo
                  izobrazbe tudi in delovno mesto. Kot vem, o teh delovnih mestih kolektivna pogodba
                  ne govori, ampak govori o tarifnih razredih, ne vem, kako boste to obračunavali.
                  Mislim, da bo prišlo do še večje zmede in številnih špekulacij, zato oprostite, ne
                  morem tega vašega amandmaja podpreti oziroma tokrat mi je amandma Vlade, ki pravi
                  <q>"od bruto plač"</q>, torej celotnih plač, kar je izplačanega, bomo to podprli. Hvala
                  lepa. Ali pa, če mi obrazložite, kako si to predstavljate in če nas prepričate,
                  bomo pa ravnali drugače, bomo glasovali proti amandmaju Vlade.</p>
            </sp>
            <sp xml:id="SDZ1-Izredna-45-1996-06-14.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Jana Primožič, izvolite.</p>
            </sp>
            <sp xml:id="SDZ1-Izredna-45-1996-06-14.sp37">
               <speaker>JANA PRIMOŽIČ:</speaker>
               <p>Hvala lepa za besedo. Mogoče me včeraj niste dobro poslušali, ko sem povedala
                  primer, da se, recimo, nekomu z visoko izobrazbo izplačuje bruto, recimo 50.000
                  tolarjev na mesec. Ta, ki se zaposli, se pač strinja s tem, kajti namesto bruto
                  plače v pravi višini po kolektivni pogodbi, se z delodajalcem dogovorita, da se mu
                  izplačujejo razne bonitete, kilometrine, dnevnice in ostale stvari po dogovoru. Se
                  pravi, gre za kršenje tako imenovanih kolektivnih pogodb in za to, da se socialna
                  varnost teh zaposlenih zelo zniža. Če se, recimo, zgodi kakšna nesreča in se
                  invalidsko tak delavec upokoji, bo prejemal samo minimalno pokojnino, in še veliko
                  podobnih primerov. Zato bi res želela od Vlade, da se malo bolj poglobi v te
                  stvari, res bi rada videla, da nam pove, na kakšen način se bo tega lotila, če že
                  ne v tem zakonu, če tega ne želi, pa v kakšnem drugem, vendar pa mislim, da se
                  Vlada premalo ukvarja z velikimi problemi tako imenovane sive ekonomije, ki v
                  končni fazi gredo na račun zaposlenih. Hvala lepa.</p>
            </sp>
            <sp xml:id="SDZ1-Izredna-45-1996-06-14.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa dr. Metka Karner-Lukač ima besedo, izvolite.</p>
            </sp>
            <sp xml:id="SDZ1-Izredna-45-1996-06-14.sp39">
               <speaker>METKA KARNER-LUKAČ:</speaker>
               <p>Oprostite, res ne razumem, namreč, točno to sem slišala, kar ste mi danes še
                  enkrat povedali. Strinjam se do višine kolektivnih pogodb in najbrž je res nekaj
                  takih primerov, verjetno zelo veliko, da se dogovorijo, pa izplačujejo manj in
                  delavci pristanejo na to, ampak kaj imajo tukaj delovna mesta - kaj pa je to? Ker
                  namreč kolektivna pogodba nima nobenega dodatka na delovna mesta, tega ne pozna
                  kolektivna pogodba - kaj pa je to? To sprašujem.</p>
            </sp>
            <sp xml:id="SDZ1-Izredna-45-1996-06-14.sp40">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Milojka Kolar, izvolite.</p>
            </sp>
            <sp xml:id="SDZ1-Izredna-45-1996-06-14.sp41">
               <speaker>MILOJKA KOLAR:</speaker>
               <p>Hvala za besedo. Mogoče se bom spet ponovila v tistem delu, kar sem včeraj rekla,
                  da ločimo dve zadevi: ena zadeva je izplačevanje in obdavčitev bonitet in drugih
                  prejemkov, ki jih daje delodajalec delojemalcu. To, kot sem že povedala, je zajeto
                  v skladu s 16. in 17. členom zakona o dohodnini. Za ene in druge zadeve so, prvič,
                  dane omejitve, se pravi minimalni nivo, do katerega je zadeva neobdavčena, od
                  dnevnic, prav tako je za bonitete določeno - videli ste tudi v paketu - pri zakonu
                  o dohodnini, da prav obdavčitev bonitete, recimo za avtomobile, povečujemo na 1%.
                  Tako da kar se tega dela tiče, je to obdavčeno posebej in je zajeto tam. Če bi
                  sprejeli zdaj ta amandma oziroma ta tekst, kot ga predlaga stranka Krščanskih
                  demokratov, pomeni to, prvič, da bi bile v tem delu bonitet in teh izplačil zadeve
                  dvakrat obdavčene; drugič bi to pomenilo, da bi imeli dve osnovi: ena osnova bi
                  bila dejansko bruto plača, od katere bi se obračunavali in plačevali prispevki, se
                  pravi prispevki za invalidsko, pokojninsko in zdravstveno zavarovanje, drugo pa bi
                  bila davčna osnova po tej višini, se pravi po obveznosti po kolektivni pogodbi za
                  obračun omenjenega davka na plače. To je nesprejemljivo, poleg tega si pa tudi
                  administrativno in tehnično zelo težko predstavljamo, kako bodo podjetja, pa tudi
                  davčni organ to nadzirali in spremljali.</p>
               <p>Še odgovor na vprašanje: to je, kar vi omenjate, problem tako delovne inšpekcije
                  in davčne uprave, da na terenu ugotovi, kako se dejansko izplačuje in spoštuje
                  kolektivna pogodba. Hvala.</p>
            </sp>
            <sp xml:id="SDZ1-Izredna-45-1996-06-14.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa dr. Metka Karner-Lukač ima besedo, izvolite.</p>
            </sp>
            <sp xml:id="SDZ1-Izredna-45-1996-06-14.sp43">
               <speaker>METKA KARNER-LUKAČ:</speaker>
               <p>Moram reči, da po tej obrazložitvi gospe državne sekretarke še manj vem, kot sem
                  prej vedela. Namreč, govorite, da bi s tem amandmajem SKD bile bonitete dvakrat
                  obdavčene. Pa saj so plače tudi dvakrat obdavčene, potem bi pa zdaj bile bonitete,
                  ali ne vem, kaj ste zdaj tukaj mislili, gospa Kolarjeva. Plače so dvakrat
                  obdavčene, bonitete naj bi bile pa enkrat ali kako po zakonu o dohodnini. Tako ste
                  mislili? To se pravi bonitete enkrat, plače pa dvakrat. Ne vem, če mi lahko na to
                  odgovorite, ker sem vas tako razumela.</p>
            </sp>
            <sp xml:id="SDZ1-Izredna-45-1996-06-14.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite odgovoriti, gospa Milojka Kolar? Izvolite.</p>
            </sp>
            <sp xml:id="SDZ1-Izredna-45-1996-06-14.sp45">
               <speaker>MILOJKA KOLAR:</speaker>
               <p>V predlogu zakona o davku na plače je osnova enaka, kot je osnova, od katere se
                  plačujejo prispevki. Na to sem odgovorila v tem smislu, ker so pač v drugi
                  obravnavi, v obrazložitvi gospoda poslanca, Štefana Kocipra, kot obrazložitev na
                  ta amandma na 3. člen omenjeni tudi ti, tako imenovani funkcionalni dodatki,
                  službeni avtomobil in dnevnice in druge zadeve. Zato sem v obrazložitvi dodatno
                  navedla, kako so bonitete obdavčene, zaradi njihove obrazložitve, ki je bila
                  podana pri amandmaju v drugi obravnavi.</p>
            </sp>
            <sp xml:id="SDZ1-Izredna-45-1996-06-14.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Jana Primožič, izvolite.</p>
            </sp>
            <sp xml:id="SDZ1-Izredna-45-1996-06-14.sp47">
               <speaker>JANA PRIMOŽIČ:</speaker>
               <p>Hvala lepa za besedo. Mislim, da pri vsej tej stvari ne gre toliko za bonitete, na
                  kar se naslanja Vlada v svojem odgovoru. Vemo, da so bonitete, kakršnekoli že so,
                  da so to dnevnice, kilometrina, vključene v zakonu o dohodnini ali podobno. Gre v
                  glavnem za to, da je bruto plača premajhna. Mislim, da je potrebna tu velika
                  pozornost Vlade, da ta problem tako imenovane registrirane sive ekonomije razreši.
                  Državo še enkrat opozarjam na to. Če se pač Vlada s tem amandmajem tokrat ne
                  strinja, lahko samo upam, da bo davčna uprava s 1.7. tako učinkovita, da vam bom
                  lahko samo čestitala. Hvala lepa.</p>
            </sp>
            <sp xml:id="SDZ1-Izredna-45-1996-06-14.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Na
                  glasovanje dajem torej amandma Vlade, ki se glasi: člen se spremeni, tako da se
                  glasi: <q>"Davek se obračunava in plačuje od bruto plač"</q>. Ugotovimo sklepčnost!
                  Glasujemo o amandmaju k 3. členu. <stage>(43 prisotnih.)</stage> Ponovno vas
                  prosim, da ugotovimo sklepčnost. Še vedno ugotavljamo sklepčnost. <stage>(46
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je ta amandma sprejet.</p>
               <p>Dajem v obravnavo in na glasovanje amandma poslanske skupine Slovenskih krščanskih
                  demokratov k 4. členu. Prvi odstavek... Proceduralno? Izvolite, gospod Miran Potrč
                  ima proceduralno.</p>
            </sp>
            <sp xml:id="SDZ1-Izredna-45-1996-06-14.sp49">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi, vem, da je pristojnost predsedujočega,
                  da določa vrstni red glasovanja. Vem, da ima za to dogovorjena pravila, ali pa jih
                  imamo dogovorjena po oddaljenosti. Vendar moram reči, da ko sem pregledoval
                  amandmaje, ni pa vseeno po kakšnem vrstnem redu se glasuje, to tudi vsi vemo, da
                  mi argumentacija oddaljenosti ni najbolj jasna. Izhajam pa iz tega, da imamo
                  sprejet amandma v drugi obravnavi in da oddaljenost računamo od njega, in to je
                  85% neobdavčenega in nad 750.000 najvišja obdavčitev 20%, kar se mi zdijo tiste
                  skrajne meje, na katere kaže. Glede na to, če bi po tem merili, moram reči, da je
                  moje mnenje takšno, da je res, da je najbolj oddaljen amandma, ki so ga vložili
                  poslanci Slovenske nacionalne desnice zaradi tega, ker za 10.000 tolarjev znižuje
                  spodnjo mejo in na zgornji meji ostaja namesto na 20 na 10.000 obdavčitve, pa še
                  vse notranje razrede spreminja. Mislim, da je ta najbolj oddaljen.</p>
               <p>Drugič, moram reči, da menim, da je najbolj oddaljen naš amandma zaradi tega, ker
                  povečuje spodnjo mejo za 10.000 tolarjev. Na zgornji meji ima največjo razliko od
                  20% na 8% in še notranja razmerja spreminja. Tretji je vladni zaradi tega, ker
                  spodnjo mejo spreminja samo za 5.000, na vrhu pa od 20 na 10, in četrti potem
                  amandma SKD, ki spodnjo sicer spreminja za 10, na vrhu pa samo za 5%, ker gre od
                  20 na 15%. Zdaj vem, spoštovani kolega predsedujoči, da je to zelo težko, ampak
                  mislim, da bi bilo dobro, če bi kdorkoli pojasnil, kakšni so bili argumenti za ta
                  vrstni red, ker se mi zdi, da vzdržijo tudi ti, ki sem jih povedal, ne rečem pa,
                  da so edini. Moram pa reči, da je vrstni red glasovanja zelo zelo pomemben. Hvala
                  lepa.</p>
            </sp>
            <sp xml:id="SDZ1-Izredna-45-1996-06-14.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, vrstni red glasovanja, se strinjam, da je zelo pomemben. Vrstni
                  red, ki sem ga predlagal, je bil pač narejen, verjetno z manj natančnim
                  preračunavanjem odstotkov, kot ste ga vi naredili, v vsakem primeru pa se mi zdi,
                  ob tem, da je ta vrstni red zelo pomemben, nisem pripravljen odstotkov računati na
                  decimalke. Te razlike so namreč tudi v tem, koliko različnih stopenj obstaja, eni
                  jih imajo več, drugi manj in tako dalje. Skratka ne vem, če sem sposoben
                  kakršenkoli predlog dati take vrste, tega vrstnega reda, ki bi ustrezal vsem
                  kriterijem, ki si jih lahko katera poslanska skupina zastavi v odnosu do teh
                  amandmajev. Edina druga možnost, ki jo sam lahko predlagam, je po abecednem zapisu
                  imen predlagateljev. Če pa obstaja o tem dilema, lahko je tudi čas vložitve, samo
                  to so sekunde. Gospod Anderlič ima verjetno tudi predlog glede vrstnega reda
                  glasovanja. Izvolite.</p>
            </sp>
            <sp xml:id="SDZ1-Izredna-45-1996-06-14.sp51">
               <speaker>TONE ANDERLIČ:</speaker>
               <p>Spoštovani! Vem, da je ta parlament edini najbrž v Evropi, ki ima ureditev pri
                  glasovanju tako narejeno, da po oddaljenosti in pač tudi po zadregah, v katerih se
                  lahko znajdemo, na tak način glasuje. Zato predlagam, da vendarle glasujemo
                  najprej o vladnem amandmaju, ki je tudi predlagateljica zakona, ki na nek način
                  konsistentno ureja celotno vprašanje in tudi konec koncev smisel tega zakona je v
                  tem, da se ta obremenitev sorazmerno naredi, tako da se najnižje plače
                  razbremenijo oziroma da so manjši davki na najnižje plače in večja obremenitev pri
                  večjih plačah. Zato predlagam, če je mogoče, da glasujemo najprej o predlogu
                  Vlade, ki se mi zdi, da je smiseln. Lahko tudi predlagam, da glasujemo o tem
                  vrstnem redu, da se najprej glasuje o vladnem predlogu, glede na to, kar sem že
                  rekel, da je Vlada predlagateljica zakona, da so v drugi obravnavi bili sprejeti
                  amandmaji, in da zakon ima nek svoj smisel, če je tudi težnja zakona, zaradi
                  katere je bil sploh vložen, dosežena. Bila bi pa dosežena s tem ali pa, najbolj bi
                  se približali z vladnim amandmajem. Predlagam, da glasujemo o tem vrstnem redu, da
                  je najprej vladni amandma in potem po vrstnem redu, kakor boste določili.
                  Hvala.</p>
            </sp>
            <sp xml:id="SDZ1-Izredna-45-1996-06-14.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naredili bomo tako - moj predlog je bil, da se glasuje po vrstnem redu
                  amandmajev: Slovenski krščanski demokrati, Vlada, Slovenska nacionalna desnica,
                  Združena lista socialnih demokratov. Ta svoj predlog bom dal na glasovanje. V
                  primeru, da ta predlog ne bi bil sprejet, bomo glasovali po edinem drugem
                  kriteriju, ki ga poslovnik vsebuje, to pa je po času vložitve amandmajev, glede na
                  to, da se vsi nanašajo na isto materijo in pokrivajo isti del zakona. Druge
                  možnosti nimamo, kajti drugih kriterijev naš poslovnik ne pozna, tudi tega ne, da
                  bi imel predlagatelj, recimo, kakšno posebno pravico pri vlaganju amandmajev.</p>
               <p>Dajem torej na glasovanje. Želite vi v zvezi s tem, gospod Kopše? Ker gre za
                  proceduralno, bi dal na glasovanje najprej ta svoj predlog. Dobro. Dajem torej na
                  glasovanje proceduralni predlog, da glasujemo po vrstnem redu: SKD, Vlada, SND,
                  ZLSD. Ugotovimo sklepčnost! <stage>(44 prisotnih.)</stage> Ponovno vas prosim, da
                  ugotovimo sklepčnost! <stage>(45 prisotnih.)</stage> Zdaj pa 10 minut ugotavljamo
                  sklepčnost! Še vedno ugotavljamo sklepčnost! Prosim tudi vodje in sekretarje
                  poslanskih skupin, da zagotovijo prisotnost poslank in poslancev v dvorani.
                  Ugotavljamo sklepčnost - tretjič - za glasovanje o proceduralnem predlogu.
                  Ugotavljamo sklepčnost! Še malo, pa bomo prešli h glasovanju. Prosim vse, da
                  pridete v veliko dvorano in se udeležite glasovanja, za katerega zdaj ugotavljamo
                  sklepčnost! <stage>(44 prisotnih.)</stage></p>
               <p>Ugotavljam, da Državni zbor tudi po 10 minutah ni sklepčen in ne more odločati.
                  Sejo bomo nadaljevali ob 12.30 uri. Prosim, da do takrat vodje in sekretarji
                  poslanskih skupin zagotovite prisotnost vseh poslank in poslancev v dvorani!</p>
            </sp>
            <stage type="time">(Seja je bila prekinjena ob 12.07 uri in se je nadaljevala ob 12.37
               uri.)</stage>
            <sp xml:id="SDZ1-Izredna-45-1996-06-14.sp53">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo delo. Prosim, da ugotovimo prisotnost v dvorani! Še vedno ugotavljamo
                  prisotnost v dvorani! <stage>(46 prisotnih.)</stage> Državni zbor je torej
                  sklepčen in lahko odloča.</p>
               <p>Na glasovanje dajem torej predlog proceduralnega vrstnega reda glasovanja o
                  amandmajih, vloženih k 4. členu v tretji obravnavi predloga zakona o davku na
                  izplačane plače. Torej nadaljujemo 2. točko dnevnega reda, da bi ta vrstni red
                  bil: amandma poslanske skupine Slovenskih krščanskih demokratov, nato amandma
                  Vlade, nato amandma Slovenske nacionalne desnice in končno amandma Združene liste
                  socialnih demokratov. Kot sem že povedal, v kolikor ta predlog proceduralnega
                  vrstnega reda ne bi bil sprejet, bi uporabili vrstni red prispelih amandmajev po
                  času, ko so bili vloženi. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da bomo glasovali po predloženem vrstnem redu.</p>
               <p>Na glasovanje dajem naprej amandma, ki ga je vložila poslanska skupina Slovenskih
                  krščanskih demokratov in se glasi: Prvi odstavek 4. člena se spremeni, tako da se
                  glasi: <q>"Stopnje davka so; če znaša mesečna bruto plača zaposlenega do 95.000
                  tolarjev znaša davek 0%, od 95.001 do 105.000 tolarjev 1%, od 105.001 do 115.000
                  tolarjev 2%, od 115.001 do 130.000 tolarjev 3%, od 130.001 do 150.000 tolarjev 4%,
                  od 150.001 do 555.000 tolarjev 5%, od 555.001 do 750.000 tolarjev 10% in nad
                  750.000 tolarjev 15%"</q>. Glasujemo o tem amandmaju. Ugotovimo sklepčnost! <stage>(45
                     prisotnih.)</stage> Ponovno vas prosim, da ugotovimo sklepčnost! <stage>(47
                      prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma Vlade Republike Slovenije, ki se glasi: prvi odstavek
                  se spremeni, tako da se glasi: "Stopnje davka so: če znaša mesečna bruto plača
                  zaposlenega do 90.000 tolarjev, znaša davek 0%, od 90.001 do 95.000 tolarjev 1%,
                  od 95.001 do 105.000 tolarjev 2%, od 105.001 do 115.000 tolarjev 3%, od 115.001 do
                  750.000 tolarjev 4% in nad 750.000 tolarjev 10%. Ugotovimo sklepčnost! Glasujemo o
                  tem amandmaju. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je ta amandma sprejet, zato o ostalih dveh glasovanje ni
                  potrebno.</p>
               <p>Drugih amandmajev v tretji obravnavi nismo imeli. Sprašujem Sekretariat za
                  zakonodajo in pravne zadeve, ali je zakon usklajen in lahko o njem glasujemo v
                  celoti? <stage>(Lahko.)</stage></p>
               <p>Na glasovanje dajem torej ta zakon v celoti. Obrazložitev glasu? Izvolite, gospod
                  Leo Šešerko bo obrazložil svoj glas. Medtem nadaljujemo ugotavljanje
                  sklepčnosti.</p>
            </sp>
            <sp xml:id="SDZ1-Izredna-45-1996-06-14.sp54">
               <speaker>DR. LEO ŠEŠERKO:</speaker>
               <p>Spoštovani! Glasoval bom proti temu zakonu, ker je, dolgo časa smo razlagali, da
                  je potrebno v Sloveniji obdavčiti energente, energijo, ne pa plač. Obdavčitev plač
                  bo pripeljala do zmanjšanja števila delovnih mest in do nekonkurenčnosti Slovenije
                  v tem pogledu, zato mislim, da je Vlada ravnala narobe, ker ni hotela poslušati
                  predlogov in je hotela biti izvirna s tem zakonom. Hvala lepa.</p>
            </sp>
            <sp xml:id="SDZ1-Izredna-45-1996-06-14.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajam na <title>3. TOČKO DNEVNEGA REDA - PRVA OBRAVNAVA PREDLOGA ZAKONA O DAVKU
                     NA FIRMO</title>.</p>
               <p>Državni zbor je namreč pri sprejemanju dnevnega reda sprejel ta zakon samo v prvo
                  obravnavo. Predlog zakona je v obravnavo Državnemu zboru predložila Vlada
                  Republike Slovenije. Želi predstavnik Vlade besedo? <stage>(Ne.)</stage> Predlog
                  zakona je obravnaval Odbor za finance in kreditno-monetarno politiko kot matično
                  delovno telo. Želi poročevalec odbora besedo? Izvolite. Gospod Janez Kopač ima
                  besedo kot predsednik odbora.</p>
            </sp>
            <sp xml:id="SDZ1-Izredna-45-1996-06-14.sp56">
               <speaker>MAG. JANEZ KOPAČ:</speaker>
               <p>Hvala lepa. Odbor je sicer predlog zakona obravnaval v tekstu, ki je bil predlagan
                  za hitri postopek, imel na njega nekaj amandmajev oziroma nekaj pripomb, vendar,
                  ker je zakon sedaj prestavljen oziroma izglasovan pri dnevnem redu kot tekst, ki
                  se tiče prve obravnave, menim, da to bistveno spreminja okoliščine, zaradi katerih
                  je bil predlagan, kajti treba je povedati, kar je bilo pojasnjeno tudi na odboru,
                  da je predlagan tako zaradi fiskalnih namenov, torej dodatnih prihodkov, ki so
                  potrebni zaradi znižanja prispevkov za socialno varnost, kot zaradi neke vrste
                  pomoči pri vzpostavitvi novega registra davčnih zavezancev, kar je naloga nove
                  davčne službe. Ker sedaj obe stvari ne prideta v poštev zaradi redne obravnave,
                  menim, da bi bilo primerno, če bi odboru omogočili, da se seznani s tekstom v prvi
                  obravnavi in prepričan sem, da bo sprejel tudi bistveno drugačna stališča. Tako da
                  bi, če smem, čeprav nimam pooblastila Odbora za finance, vseeno predlagal,
                  predsedujoči, da morda daste odboru čas za obravnavo teksta v prvi obravnavi.
                  Hvala lepa.</p>
            </sp>
            <sp xml:id="SDZ1-Izredna-45-1996-06-14.sp57">
               <speaker>PODPREDSEDNIK DR. LEV KREFT:</speaker>
               <p>To bi tako ali tako sam predlagal glede na to, da je prišlo do spremembe v
                  kvalifikaciji načina obravnave, tako da ne boste v ničemer zlorabili pooblastil
                  svojega odbora. To namreč pomeni, da bomo opravili splošno razpravo pri tej točki
                  dnevnega reda, v kateri pričakujem, da bo zdaj prišlo do predlogov za sklepe,
                  nekaj jih je bilo že oddanih oziroma za stališča in sklepe in potem bomo po
                  končani splošni razpravi prekinili to točko dnevnega reda in pooblastili matično
                  delovno telo, da se sestane in pripravi stališča in sklepe v prvi obravnavi
                  predloga zakona, tako da se bo opredelil tudi do tistih predlogov, ki so bili v
                  razpravi oziroma pisno podani, potem pa bomo nadaljevali s to točko dnevnega reda
                  na tej seji. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Besedo dajem poslanskim skupinam. Želi kdo besedo v imenu
                  poslanske skupine? Gospod Stane Frim, izvolite.</p>
            </sp>
            <sp xml:id="SDZ1-Izredna-45-1996-06-14.sp58">
               <speaker>STANE FRIM:</speaker>
               <p>Gospod predsedujoči, spoštovane poslanke in poslanci, predstavniki Vlade! V
                  poslanski skupini razumemo ta zakon o davku na firmo, ki je nekako v sklopu paketa
                  zakonov, ki v bistvu pomenijo oziroma so naravnani na razbremenitev gospodarstva,
                  dejansko ta pa iz tega paketa zelo štrli, kajti s tem zakonom se dejansko
                  obremenjuje podjetja s popolnoma novim davkom, ki sedaj pri nas ni bil poznan.
                  Gotovo je legitimna zahteva pač, da se na neki strani, kjer smo z zmanjšanjem
                  prispevkov povzročili prazen prostor v proračunu, da se skuša z nekaterimi drugimi
                  ukrepi ta proračun polniti. Po drugi strani je tudi res, da je možno s takšnim,
                  ker tukaj ne gre za velike sodbe, od 120.000 pa do 30.000 za samostojne
                  podjetnike, ne gre za take denarje. Vendar pa bi prej kot ta davek pričakovali, da
                  bi Vlada prišla z davkom na premoženje, ki bi imel več pozitivnih učinkov, kot pa
                  ta davek. Dogaja se to, da nekatera podjetja ali pa tudi banke držijo poslovne
                  prostore, poslovne hale rajši prazne, tako jih imajo v bilanci stanja, tudi če gre
                  podjetju slabo, kot pa, da bi to za neko primerno ceno dali v najem tistim
                  podjetjem, ki takšne prostore iščejo, jih potrebujejo, vendar pa zaradi visokih
                  odkupnih cen ali dragih najemnin ne pridejo do tega. Torej, s tistim davkom bi
                  lahko povzročili večjo tržnost tudi takšnih poslovnih objektov, ki sedaj niso v
                  funkciji, se pa prikazujejo zgolj kot premoženje v bilancah podjetij ali celo bank
                  oziroma podjetij, ki so v lasti bank. Skratka, po drugi strani bi bil nov učinek
                  davka na premoženje ta, da bi lahko obdavčili tudi, bi rekel, sivo oddajanje v
                  najem oziroma spodbudili, da se to prikaže. Skratka, večji nadzor nad tistim
                  področjem, kjer ta denar je. Ta davek pač striže kupončke po registraciji podjetja
                  samostojnega podjetnika, d.o.o.-ja in fizičnih oseb, ki opravljajo dejavnost.
                  Skratka tam, kjer gre to najlažje preko registracije. Res je, da vsako podjetje na
                  nek način uporablja, ali posluje, ali je samo registrirano, povzroča stroške
                  državi, tudi če ne posluje davkov, ostalih pač zaradi neposlovanja, je to strošek
                  in je na neki način tudi legitimno, da država zahteva neko pavšalno
                  obdavčitev.</p>
               <p>Vendar, vprašanje je, če ta zakon, tako kot je naravnan, res služi temu namenu.
                  Namreč, težko si predstavljam spodbujanje podjetništva ob tem, ko marsikdo, ki ne
                  zaradi svoje krivde izgubi službo, pa se prijavi za samostojnega podjetnika ali
                  ustanovi svoje podjetje, d.o.o., ali nastopa kot fizična oseba, ki opravlja
                  dejavnost, da ga že v prvem letu obdavčimo s tem pavšalnim davkom, ki res ni tako
                  velik, pa vendar, to ni spodbudno. Zato tudi podpiramo sklep, ki sem ga predlagal,
                  da se vsaj, v kolikor bo ta zakon, kar je res vprašljivo, ker je sedaj v prvi
                  obravnavi, da se vsaj dve leti poslovanja, tako pri fizičnih osebah, ki opravljajo
                  dejavnost in samostojnih podjetnikih in tudi pri d.o.o.-jih te ljudi oziroma ta
                  podjetja izvzame iz obdavčitve. Prav tako ta zakon s pavšalno obdavčitvijo ne loči
                  med tistimi podjetji, ki dejansko ustvarjajo, imajo velik promet, in tudi velike
                  dobičke, in med tistimi podjetji ali obrtniki, ki imajo zelo majhen promet, na
                  primer sploh pri obrti, kjer gre za rokodelstvo. Vemo, da dosegajo izjemno nizek
                  promet in tudi nizke ostanke. Zato predlagamo, da se vsaj v tem delu, torej v
                  raznih obrtniških poklicih in pri samostojnih ustvarjalcih na področju kulture, ki
                  v svoji dohodninski napovedi ne dosegajo 2 milijonov letne osnove za dohodnino, da
                  se tudi te izvzame. Skratka, Vlada naj pri pripravi za drugo obravnavo, v kolikor
                  bo sploh ta zakon šel naprej, ker je treba ugotoviti tudi samo smiselnost, vključi
                  te izjeme. Hvala.</p>
            </sp>
            <sp xml:id="SDZ1-Izredna-45-1996-06-14.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak za Demokratsko stranko. Za njim bo
                  govoril še gospod Miran Potrč za Združeno listo socialnih demokratov. Ko se konča
                  s predstavniki poslanskih skupin.</p>
            </sp>
            <sp xml:id="SDZ1-Izredna-45-1996-06-14.sp60">
               <speaker>ANTON PERŠAK:</speaker>
               <p>Spoštovani! Gotovo je res, kot je bilo danes že poudarjeno, da temeljni namen
                  davkov je pač polnjenje državnega proračuna. Ampak, saj včasih obvelja tudi
                  stališče, da je namen davkov tudi, ali pa, davčna politika naj bi imela neko tudi,
                  recimo, socialno funkcijo ali iskanje ravnotežji v družbi in tako naprej. Zakaj to
                  poudarjam? Zato, ker se mi zdi, če odmislimo pomisleke, ki so bili že rečeni,
                  načelne o tem obdavčevanju firme, ne glede nato, kako firma posluje ali ne posluje
                  in tako naprej, se zlasti v zvezi z drugo in tretjo alineo 3. člena tega zakona
                  postavlja nekaj vprašanj. Mi po eni strani spodbujamo ustanavljanje d.o.o. ali pa
                  prehajanje v ta tako imenovani status samostojnega podjetnika pri ljudeh, ki
                  postajajo brezposelni, so presežek. Jih celo z raznimi tečaji, načini
                  izobraževanja usmerjamo v to, da se odločajo za iskanje takih možnosti, s tem
                  namenom, da bi zmanjšali število brezposelnih, da bi razbremenili podjetja, kjer
                  prihaja do tako imenovanih presežnih delavcev ali pa tehnoloških presežkov, po
                  drugi strani jih pa potem, recimo, pričakamo takoj z obremenitvami. Strinjam se s
                  tem, da za neko normalno delujočo d.o.o., 30.000 ali pa 70.000 ni veliko. Veliko
                  pa je za nekoga, ki praktično začne iz nič, zato da si sploh zagotovi status,
                  normalno funkcioniranje, še zlasti, če smo ga na nek način silili, da se za to
                  odloči. Zato, podobno kot predstavnik predhodne poslanske skupine, razmišljamo
                  tudi mi in smo predlagali nekaj predlogov sklepov, ki bi delovali v skladu s
                  tistim, kar je včeraj govoril minister in kar je bilo kot načelo bilo tudi pri
                  prejšnjem zakonu vendarle sprejeto, da se išče možnosti izjem oziroma oprostitev
                  olajšav, v tistih primerih, ko je ustanovitev ali pa iskanje nekega statusa izhod
                  v sili. Poglejte, meni se zdi, da je bistvena razlika med d.o.o-jem, ki nima
                  nobenega zaposlenega, in lastnik katerega je nekdo, ki je sicer nekje v službi, po
                  možnosti še dobri službi in ki ustvarja paralelno dejavnost skozi d.o.o., po
                  možnosti  z velikim dohodkom, in razlika med tistim d.o.o., ki ga je nekdo
                  ustanovil, se v njem sam zaposlil, mogoče celo še koga zaposlil in posluje z,
                  recimo, minimalnim dobičkom ali pa sploh ne z dobičkom. Takih poznamo, prvih in
                  drugih, veliko. Zato v tem primeru razmišljam, da je pametno obdavčiti tistega
                  prvega, za drugega pa premisliti, ali pa mu vsaj nekaj časa dati, da se izkoplje
                  iz začetnih težav. To zadeva v bistvu drugo alineo tega člena.</p>
               <p>Kar zadeva tretjo alineo, je bilo nekaj že rečeno. V tretji alinei se, če prav
                  razumem, skriva cela vrsta teh zelo, zasilnih rešitev, nekaterih rešitev, ki smo
                  jih iskali tudi pri zakonih, recimo, o uresničevanju javnega interesa na področju
                  kulture in tako naprej. Se pravi ljudi, ki so si ta status fizične osebe, ki
                  opravlja dejavnost ali pa podjetnika posameznika, iskali zato, da sploh imajo
                  status v odnosu do socialnega zavarovanja in tako naprej. Tudi tu se mi zdi, da bi
                  bilo treba bolj tenkočutno gledati, koga je v teh kategorijah smiselno
                  obdavčevati, pa če tudi višje. Eno je, če imate samostojnega podjetnika, ki ima
                  potem celo vrsto najetih ali včasih celo na črno ljudi, ki zanj delajo po
                  gradbiščih in tako naprej, drugo pa je, če je to, bom spet uporabil ta primer, nek
                  pesnik, ki na vsaki dve leti izda pesniško zbirko, pa ima mogočo 200, 300.000
                  tolarjev dohodka na leto, živi pri svojih starših in tako naprej.</p>
               <p>Zato se mi zdi, da sklepi, nekatere sem tudi predlagal jaz, ali pa jih je
                  predlagala poslanka Simšičeva kot članica naše poslanske skupine, in nekateri
                  drugi, ki so bili že omenjeni, da bi jih veljalo, če bo obravnava tekla naprej
                  tako kot je, upoštevati in v rešitvah, v nadaljevanju te rešitve nekoliko
                  razdelati in jih pač upoštevati. Ponovno rečem, gotovo za marsikoga 30.000
                  tolarjev ni veliko ali pa 70.000 tolarjev, za marsikaterega začetnika, ki mu je
                  mogoče celo država pomagala pri ustanavljanju tega podjetja, pa je lahko, če
                  drugega ne, vsaj neprijazen ukrep, ki ga doleti na samem začetku in zato ponovno
                  mislim, da bi bilo dobro ta člen nekoliko razdelati, bolj opredeliti možne odtenke
                  v obravnavi posameznih primerov oziroma posameznih skupin primerov, ker zdaj bomo
                  imeli tudi čas, če bo zakon šel v normalni proceduri. Hvala.</p>
            </sp>
            <sp xml:id="SDZ1-Izredna-45-1996-06-14.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za poslansko skupino Združene liste socialnih demokratov ima besedo
                  gospod Miran Potrč.</p>
            </sp>
            <sp xml:id="SDZ1-Izredna-45-1996-06-14.sp62">
               <speaker>MIRAN POTRČ:</speaker>
               <p>Hvala lepa. V poslanski skupini Združene liste vsebini predlaganega zakona o davku
                  na firmo izrecno nasprotujemo. V delovnem telesu si bomo prizadevali za to, da se
                  ob prvi obravnavi oblikuje sklep, da se zakona ne sprejme. V kolikor bo odločitev
                  drugačna, bomo to predlagali potem tudi v odločanju v prvi obravnavi na Državnem
                  zboru. Kakšni so naši razlogi za to čvrsto in jasno stališče? Davki naj bi imeli
                  ekonomsko, socialno in fiskalno funkcijo. Mi smo prepričani, da je pri tem davku
                  mogoče govoriti izključno samo o fiskalni funkciji napajanja proračuna in še to ne
                  za hude pomembne zneske o tem, da bi ta davek imel kakršnokoli ekonomsko ali
                  socialno funkcijo, preprosto ni mogoče govoriti, obratno, mogoče je govoriti, da
                  ima negativno, vsaj ekonomsko, če ne tudi socialno funkcijo. To se da razbrati
                  tudi iz poizkusa gospoda ministra Gasparija, ki nam je včeraj v svojem uvodu ob
                  nezadovoljstvu, da je zakon v prvi obravnavi, povedal, da gre pravzaprav za,
                  prvič, relativno majhno obremenitev, kar v nominalnih zneskih sicer drži, ni pa
                  nujno, da je ta majhna obremenitev za vsakega majhna. In drugič, da je takšna
                  obremenitev možna zaradi tega, ker ima država že s samo registracijo, z
                  obnavljanjem tega določene stroške, ki jih mora pač na nek način pokriti. Moral bi
                  povedati, da če bi bila taka obrazložitev resno mišljena, potem bi država pač
                  uvedla takso, ker za pokrivanje stroškov, ki jih ima država, so uvedene takse za
                  storitve, ki jih država opravlja, ne pa, da se uvajajo davki in potem preko
                  stroškov, ki jih ima država, poizkuša to utemeljevati. Ta stvar je popolnoma
                  nelogična in kaže tudi na nekonsistentnost tega zakona in na dejstvo, da je bil
                  pač predložen samo iz razloga, ker je bilo treba proračunski primanjkljaj na nek
                  način nadoknaditi, mi smo pa včeraj slišali, da ga Vlada ta trenutek ni sposobna
                  nadoknaditi z ničemer drugim, posebej ne tudi s premoženjskimi davki, ker pač v
                  šestih letih, da rečem, po letu 1990 in v treh letih in pol, odkar ta Vlada
                  deluje, nismo bili sposobni ustvariti evidence, zagotoviti normalno delovanje in
                  funkcioniranje davčne službe in torej nismo sposobni uvajati premoženjskih davkov.
                  Mislim, da je to možna, ampak tudi zelo zelo zelo samokritična utemeljitev, ki
                  kaže, da smo doslej tudi na tej točki davčne politike izjemno slabo delali. Menimo
                  poleg tega, da je ta ukrep v celoti nestimulativen, saj obratno kot bi moral,
                  namesto, da bi v davčnem sistemu bili tudi za vsa podjetja, posebej pa za tako
                  imenovana speča, uvedeni stimulativni ukrepi, ki bi jih razbremenili ob normalnem
                  poslovanju, ki bi jih razbremenili za nekaj časa ob novem zaposlovanju, ki bi
                  razbremenili ob novem vlaganju, uvaja še dodatno obremenitev, namesto, da bi
                  takšna podjetja stimuliral.</p>
               <p>In končno, čeprav ne bom rekel najpomembnejše, najmanj pomembno, ampak kako je ta
                  davek uveden, bom rekel, kaže tudi naslednja primerjava. V razliki med posameznimi
                  obremenitvami je mogoče videti naslednje. Pri povprečnih majhnih podjetjih je po
                  naših evidencah v Sloveniji povprečno zaposlenih 3,4 ljudi, v velikih podjetjih pa
                  3400. Napravite primerjavo, kaj je obremenitev na zaposlenega in kaj je
                  obremenitev na možni dobiček, ki ga tako podjetje ustvarja? Pomeni 30, 70 in
                  150.000 tolarjev, mislim, da je tretja stopnja, ki je popolna taksa, izračunana na
                  ta način, da se je pač število registriranih podjetij pregledalo in pogledalo,
                  koliko je tisti primanjkljaj, ki ga je treba zapolniti in na ta način bila tudi
                  predlagana. Mislimo, da iz teh razlogov ta zakon ni sprejemljiv in bomo glasovali
                  za to, da se niti v prvi obravnavi ne sprejme. Hvala.</p>
            </sp>
            <sp xml:id="SDZ1-Izredna-45-1996-06-14.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa dr. Metka Karner-Lukač za poslansko skupino Slovenske
                  nacionalne stranke.</p>
            </sp>
            <sp xml:id="SDZ1-Izredna-45-1996-06-14.sp64">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! V poslanski skupini Slovenske ljudske
                  stranke menimo, da je Vlada imela pri tem zakonu izjemno nesrečno roko, in sicer,
                  v tem zakonu se kaže odsotnost vsake ideje, kako reševati, kje dobiti proračunska
                  sredstva, pa bomo rekli še nekaj drugega, tudi nesmisla za pravičnost obdavčitev.
                  Zopet je tako, da naj bi največ plačevali tisti, ki imajo najmanj, in tisti, ki
                  imajo največ, najmanj. To je sprto z logiko pravičnosti.</p>
               <p>Sedaj pa še nekaj. Ko smo tole pregledovali, ne vem, kaj Vlada s tem zakonom želi
                  doseči. Če želi samo vzpostavili register zavezancev, ker pravi, da ga sedaj nima,
                  potem naj uvede takso, ki bo za vse enaka. Recimo, 5000 tolarjev bi bilo več kot
                  preveč za to, da si izpopolni evidenco. Mislim pa, da v stoletju informatike, v
                  katerem živimo, to ne bi smelo biti problem, da jo tudi drugače ne pridobi zaradi
                  lastnih interesov. To je eno.</p>
               <p>Potem drugo. Mislimo, da bi morala Vlada ločiti, če že uvaja ta davek, pavšalni
                  davek glede na velikost prometa, ki ga neka firma ima.</p>
               <p>Tretjič, da bi morala pavšalni davek ločiti tudi na to, ali je firma aktivna, ali
                  firma ni aktivna. Že kolegi so tukaj povedali, da recimo marsikdo ustanovi firmo
                  zato, ker ve, da mu grozi brezposelnost, ali da sploh lahko uveljavlja socialno
                  varnost, ali ne vem, zbira sredstva, da bo začel z obratovanjem te firme in
                  nikakor ni sprejemljivo, da bi ravno po tej, to se pravi, po drugi alinei, udarili
                  z zneskom 70.000. Dobro, ampak to se boste vi potem spet premislili. Mi vam dajemo
                  samo nekaj idej tukaj.</p>
               <p>Tretjič. Tudi mi menimo, da aktivne firme ne bi smele biti obremenjene, razen z
                  evidenčno takso, v kolikor to potrebujete. In končno, pri teh neaktivnih firmah,
                  kot ste rekli, okoli 50% je neaktivnih firm vseh registriranih, bi pa morali
                  ločiti to, katere so tiste, ki pričakujejo nek denarni tok, ali so se ustanovile
                  zato, da bi lahko izigrali upnike. Mislimo, če že uvajate davek, bi morali uvesti
                  davek na neaktivne firme, ki jih ustanavlja eden od soustanoviteljev, ki je že
                  nekje lastnik aktivne firme oziroma lastnik aktivne firme. V tem smislu bi bilo
                  nekoliko pravičnosti zadoščeno. Predložila sem tudi amandma in sem ga odstopila
                  sedaj Vladi. Mislim pa, da boste v drugi obravnavi pripravili ustrezni zakon.
                  Hvala lepa.</p>
            </sp>
            <sp xml:id="SDZ1-Izredna-45-1996-06-14.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Za poslanske skupine
                  Liberalne demokracije Slovenije ima besedo gospod Jože Lenič.</p>
            </sp>
            <sp xml:id="SDZ1-Izredna-45-1996-06-14.sp66">
               <speaker>JOŽE LENIČ:</speaker>
               <p>Hvala lepa, gospod predsednik. Spoštovane poslanke, spoštovani poslanci! Torej,
                  Liberalna demokracija, kot veste, je ves čas pri teh gospodarskih paketih, ukrepih
                  nasprotovala deficitarnemu načinu financiranja in podpiranja gospodarskih
                  subjektov. Se pravi, smo proti temu, da nastaja proračunska luknja, in zato na nek
                  način razumemo tudi tovrstne ukrepe, ki v proračun prinašajo neke vire. Ne
                  skrivamo, da je bil predlagani davek dejansko bolj fiskalno naravnan, kot kako
                  drugače. Torej, naj rečemo na splošno; dajatvi, ki naj bi bila podobna temu, kar
                  piše v tem zakonu, ne nasprotujemo. Toda, točno taki dajatvi, kot pa je trenutno
                  predvidena, pa tudi mi nasprotujemo. Iz mnogih podobnih razlogov, kot so bili
                  danes tukaj že navedeni, naj sam navedem že nekatere. V Sloveniji je bilo samo v
                  lanskem letu 15.000 pravnih oseb, ki so ustvarile nek promet in nikogar
                  zaposlovale. Skratka, poleg vseh že prej naštetih, menimo, da je bil tudi to
                  dodaten vidik in zato menimo, da bi moral biti tak davek uveden selektivno. S
                  takim davkom bi morali stimulirati tiste, ki zaposlujejo, ali drugače povedano,
                  tiste, ki ne zaposlujejo jim povečati tovrstno davčno obremenitev.</p>
               <p>Tudi mi se strinjamo, da bi morali manj obremeniti tiste, ki imajo malo prometa in
                  ki so si z ustanavljanjem firm ali pa prek statusa samostojnih podjetnikov
                  reševali na ta način svoj problem brezposelnosti. Nemogoče bi bilo v tem trenutku,
                  bi rekel tako, <q>"an gerenal"</q> udariti tudi po teh malih, ki so z nekim aktivnim
                  svojim pristopom reševali svoj problem in obenem zmanjševali tudi obremenitev
                  države.</p>
               <p>In čisto na koncu naj kot idejo, ki jo bomo skozi nadaljnjo proceduro, skozi
                  nadaljnjo obravnavo tega zakona poskušali plasirati na Odboru za finance, in ta
                  ideja je, da bi se del tega davka, del teh prihodkov namensko odvajal tudi v
                  občinske proračune. Menimo, da bi bilo lahko to zanimivo, kajti davek se
                  obračunava po pravni osebi, se pravi dejansko glede na sedež in občine bi bile
                  nedvomno zainteresirane, da privabijo  čimveč tovrstnih podjetnikov, da se
                  registrirajo na območju njihovih občin, tako da bomo verjetno predlagali neko
                  pametno delitev tega davčnega prihodka med občino in državo. Tako da bomo v tej
                  prvi fazi podprli, da gre davek naprej, vendar v nadaljnji obravnavi bomo
                  poiskušali te ideje, ki smo jih tukaj nanizali, vgraditi v sam zakon. Hvala
                  lepa.</p>
            </sp>
            <sp xml:id="SDZ1-Izredna-45-1996-06-14.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Ugotavljam, da ne in
                  dajem besedo poslankam in poslancem. Želi kdo besedo? <stage>(Nihče.)</stage> Zato
                  bom moral dati na glasovanje predlog, da se sestane matično delovno delo in
                  pripravi stališča in sklepe, kar pomeni, da je potrebno zagotoviti sklepčnost v
                  dvorani. Ali ni potrebno glasovati? Se opravičujem. Da se sestane matično delovno
                  telo, je samo po sebi umevno, zato prekinjam to točko dnevnega reda. Prosim
                  predsednika matičnega delovnega telesa, da skliče matično delovno telo in še na
                  tej seji posreduje Državnemu zboru predlog stališč in sklepov k tej točki dnevnega
                  reda, ki jo torej začasno prekinjam.</p>
               <p>Prehajam k <title>4. TOČKI DNEVNEGA REDA - OBRAVNAVA PREDLOGA ZAKONA O IZVAJANJU
                     SOCIALNEGA SPORAZUMA ZA LETO 1996</title>.</p>
               <p>Zakon obravnavamo po hitrem postopku. Predlog zakona je v obravnavo Državnemu
                  zboru predložila Vlada Republike Slovenije. Želi predstavnik Vlade besedo?
                     <stage>(Ne.)</stage> Predlog zakona je obravnaval Odbor za zdravstvo, delo,
                  družino in socialno politiko kot matično delovno telo. Želi poročevalec odbora
                  besedo? Besedo ima predsednik odbora gospod Štefan Kociper. Opozarjam vas, da pri
                  tem zakonu pridemo do glasovanja po pregledu amandmajev lahko, tako da bi bilo
                  dobro sklepčnost vzdrževati do druge ure. Izvolite, gospod Kociper.</p>
            </sp>
            <sp xml:id="SDZ1-Izredna-45-1996-06-14.sp68">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Kolegice in kolegi! Odbor Državnega zbora
                  Republike Slovenije za zdravstvo, delo, družino in socialno politiko je na svoji
                  88. seji, dne 5.6.1996, in na nadaljevanju te seje 12.6.1996 obravnaval predlog
                  zakona o izvajanju socialnega sporazuma za leto 1996. V široki in polemični
                  razpravi so člani odbora postavili vprašanje, ali je k navedenemu predlogu zakona,
                  ki je posredovan Državnemu zboru, dal soglasje tudi Socialno-ekonomski svet. Iz
                  predloga zakona namreč ni razvidno, ali so za neizvajanje 6. člena predvidene tudi
                  kakšne sankcije. Prav tako so kazenske sankcije, ki so določene v 13. členu, po
                  oceni odbora prenizke. Glede višine regresa je dejstvo, da Vlada Republike
                  Slovenije o tem nima podatkov glede izplačila višine regresa. Ob razpravi o
                  predlogu zakona o minimalni plači v Državnem zboru so bili posredovani podatki, da
                  so si nekatere institucije izplačale zelo visoke zneske regresa. Predstavnica
                  Gospodarske zbornice Slovenije je poudarila, da je Ekonomsko-socialni svet pred
                  podpisom socialnega sporazuma verificiral tudi celotno besedilo predloga zakona. V
                  nadaljevanju razprave je predstavnik sindikata zdravstva in socialnega varstva
                  poudaril, da je Ekonomsko-socialni svet združba treh partnerjev, v katerem pa niso
                  vključeni interesi 140.000 zaposlenih, ki jih ta zakon diskriminira. Gre predvsem
                  za določbe 2. člena predloga zakona, ki določa regres zaposlenim, tako da jih deli
                  na tri kategorije, in sicer na zaposlene v negospodarstvu, zaposlene v
                  gospodarstvu in zaposlene v raznih agencijah, bankah in tako dalje. Sprejem
                  takšnega zakona bo povzročil nezadovoljstvo med zaposlenimi, ki so v povprečju
                  prikrajšani za 30.000 tolarjev regresa. Po široki razpravi se je odbor tudi
                  opredelil do amandmajev, oblikoval pa je tudi nekaj svojih amandmajev, ki jih
                  imate v poročilu, pa jih sedaj ne bom navajal. Hvala lepa. Torej odbor predlaga,
                  da tak zakon, skupaj z amandmaji, ki jih odbor podpira, tudi sprejmemo.</p>
            </sp>
            <sp xml:id="SDZ1-Izredna-45-1996-06-14.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo?
                  Ugotavljam, da ne in zaključujem splošno razpravo v okviru prve obravnave pri
                  hitrem postopku.</p>
               <p>Prehajam k drugi obravnavi. Za drugo obravnavo ste prejeli pregled amandmajev.
                  Mislim, da ni bil vložen noben nov amandma, ki ga v pregledu ne bi bilo. Ker
                  amandmaji niso vloženi k vsem členom zakona, dajem naprej na glasovanje predlog
                  proceduralnega sklepa, da o vseh tistih sklepih, h katerim ni bil vložen noben
                  amandma, glasujemo na koncu druge obravnave znotraj hitrega postopka. Prosim, da
                  ugotovimo sklepčnost. Glasujemo o predlogu proceduralnega sklepa. Prosim, da se
                  vsaj tisti, ki so še v bližini, vrnejo v dvorano in pomagajo pri ugotavljanju
                  sklepčnosti! Še vedno ugotavljamo sklepčnost! Ne bomo sklepčni. <stage>(33
                     prisotnih.)</stage> Ponovno vas prosim, da ugotovimo sklepčnost! <stage>(33
                     prisotnih.)</stage> Sklepčnost bom tretjič in zadnjič ugotavljal ob pol dveh.
                  Sprejeli ste tak popravek poslovnika, ki ga sicer obžalujem.</p>
            </sp>
            <stage type="time">(Seja je bila prekinjena ob 13.19 uri in se je nadaljevala ob 13.30
               uri.)</stage>
            <sp xml:id="SDZ1-Izredna-45-1996-06-14.sp70">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z delom. Pred tem pa vas prosim, da ugotovimo tretjič sklepčnost za
                  glasovanje o proceduralnem sklepu! Ugotavljamo sklepčnost tretjič za glasovanje o
                  proceduralnem sklepu, da bomo o vseh tistih členih zakona o izvajanju socialnega
                  sporazuma za leta 1996, na katerega ni bil vložen noben amandma, glasovali ob
                  koncu druge obravnavne znotraj hitrega postopka skupno. <stage>(40
                     prisotnih.)</stage> Državni zbor ni sklepčen in ne more odločati. Sejo bomo
                  nadaljevali v torek ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 14. JUNIJA 1996 OB 13.32 URI IN</stage>
         </div>
      </body>
   </text>
</TEI>