<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Izredna-43-1996-04-11">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6D20081DCB740315C1257832004838DC</idno>
               <idno type="URI">6D20081DCB740315C1257832004838DC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-43-1996-04-11.DZ" n="43">
               <name>Izredna</name>
               <date when="1996-04-11"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-43-1996-04-11.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 11. APRILA 1996 OB 12.20 URI.)</stage>
            <sp xml:id="SDZ1-Izredna-43-1996-04-11.sp1">
               <speaker>PREDSEDNIK JOŽEF ŠKOLČ:</speaker>
               <p>Spoštovane poslanke, kolegi poslanci, gospe in gospodje! Pričenjam nadaljevanje
                  43. izredne seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: gospod Janez Vindiš, dr. Jože Pučnik, mag. Dragan Černetič,
                  dr. Mateja Kožuh-Novak in gospa Irena Oman. Prosim, da ugotovimo prisotnost v
                  dvorani in hkrati vas naprošam, da vsi zasedete svoja mesta. <stage xml:id="SDZ1-Izredna-43-1996-04-11.stage2">(61 poslank in
                     poslancev.)</stage> Zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje zasedanje 43. izredne seje zbora bomo nadaljevali s sklepanjem pri točki
                  Predlog stališč in sklepov Državnega zbora o odnosih Republike Slovenije z
                  Evropsko unijo, Italijo in NATOM, ter nato po dnevnem redu dalje.</p>
               <p>Kot se boste spomnili, je zaradi obstrukcije nekaterih opozicijskih poslanskih
                  skupin Državni zbor prekinil odločanje o 2. točki predlogov stališč in sklepov
                  Državnega zbora o odnosih Republike Slovenije z Evropsko unijo, Italijo in NATOM,
                  da bi se dosegla čim večja usklajenost parlamentarnih strank do teh vprašanj v
                  zvezi z vključevanjem Republike Slovenije z Evropsko unijo oziroma v zvezi s
                  sprejemom tako imenovanega španskega predloga, je predsednik Vlade opravil
                  pogovore z vsemi parlamentarnimi strankami. Na teh razgovorih je bil usklajen
                  predlog spreminjevalnega stališča k 2. točki. S tem predlogom soglašajo vse
                  parlamentarne stranke in tudi Vlada Republike Slovenije do tega trenutka. Očitno
                  to... ...<stage xml:id="SDZ1-Izredna-43-1996-04-11.stage3">(Pripombe iz klopi.)</stage>... Se opravičujem, jaz sem imel tako
                  informacijo in vsaka stranka bo lahko sama povedala, s čim se strinja in s čim se
                  ne. Pred začetkom seje je prišla do mene ta informacija in vas prosim, če zadnje
                  tri stavke lahko v korist razprave preslišite in jih jemljem nazaj, če to komu kaj
                  pomeni. Predlog, ki ste ga prejeli na klop pa je zboru predložila Vlada Republike
                  Slovenije in predlagam, da nam predsednik Vlade, ki je te razgovore vodil s
                  parlamentarnimi strankami, predstavi ta predlog in obrazloži tudi druga vprašanja,
                  povezana s tem predlogom. Besedo sem dal predsedniku Vlade.</p>
            </sp>
            <sp xml:id="SDZ1-Izredna-43-1996-04-11.sp2">
               <speaker>DR. JANEZ DRNOVŠEK:</speaker>
               <p>Spoštovane poslanke in poslanci, gospod predsednik! Potem, ko je prejšnji teden
                  prišlo do zastoja oziroma do situacije, ko parlament ni mogel več odločati o
                  sklepih v zvezi z vključevanjem Slovenije v Evropsko unijo in NATO, sem sklical
                  sestanek vseh predsednikov strank, ki so zastopane v parlamentu, z namenom, da
                  poskušamo najti izhod iz nastale situacije, da poskušamo vzpostaviti po možnosti
                  konsenz o tem vprašanju, ki je zelo pomembno vprašanje cele države Slovenije,
                  vprašanje, na katerem bi morali preseči običajno večstrankarsko tekmovanje in tudi
                  morda prestižno tekmovanje. Predsedniki parlamentarnih strank smo se trikrat
                  sestali od petka do danes in v dokaj konstruktivnem razgovoru, mislim, razčistili
                  vrsto vprašanj, ki se nanašajo na naše vključevanje v Evropsko unijo. Izpostavil
                  sem in večinsko je bilo sprejeto, da je sedanji trenutek tudi razprave v našem
                  parlamentu, odločanja o evropskih vprašanjih, izjemno pomemben, da Evropska unija
                  pričakuje ustrezno sporočilo iz našega parlamenta, da se lahko nadaljujejo
                  postopki za podpis sporazuma o pridruženem članstvu. Izpostavil sem, da je osnova
                  za takšne aktivnosti deklaracija, ki jo je sprejel Madridski vrh, vrh Evropske
                  unije, decembra leta 1995, da je potrebno stališča parlamenta in pooblastilo
                  Vladi, da do konca izpelje potrebne aktivnosti, nasloniti na tisto deklaracijo, na
                  tista stališča vrha Evropske unije.</p>
               <p>V naših razgovorih smo v veliki meri poenotili stališča in se dogovorili o
                  naslednjem, da v teh zadevah v parlamentu ne bi uporabili obstrukcije v
                  nadaljevanju odločanja o teh vprašanjih. Kot drugo, o tistih stališčih, ki jih
                  Vlada v tem trenutku potrebuje za nadaljevanje svojih aktivnosti v odnosu do
                  Evropske unije za podpis sporazuma o pridruženem članstvu, je potrebna zadostna
                  večina v parlamentu, da ni nujno potreben popoln konsenz vseh parlamentarnih
                  strank. Večina predsednikov parlamentarnih strank se je strinjala s tistim
                  predlogom stališč, ki je sedaj pred vami; s predlogom stališč, ki jih je podprla
                  tudi Vlada na današnji seji in jih predlaga parlamentu v sprejem. In kot tretje, s
                  predsedniki parlamentarnih strank smo se dogovorili, da bomo poskušali na nek
                  način podpisati sporazum o nadaljnjem delovanju vseh parlamentarnih strank v
                  procesu vstopanja v Evropsko unijo, o usklajevanju, da bomo nadaljevali s takšno
                  prakso sestankov, kot smo jih začeli te dni, da se bomo o vseh ključnih momentih
                  in ključnih vprašanjih našega vstopanja v Evropsko unijo na tak način posvetovali,
                  da bomo skušali tudi v čimvečji meri poenotiti naše poglede, in da bomo skušali o
                  tem sprejeti okvirni sporazum, v katerem bodo opredeljeni cilji, pa tudi načini
                  našega usklajevanja in obnašanja, z namenom, da ta vprašanja, torej vprašanja
                  nacionalnega, nadstrankarskega pomena, v čimvečji meri potegnemo iz te
                  nestrankarske tekme. Zlasti zato, da bi tudi preprečili poskuse, ki so možni, ki
                  smo jih tudi že zaznali, pa tudi drugi, na drugi strani, tisti, s katerimi se
                  pogajamo, tisti, ki želijo od nas izsiliti neke koncesije, da ti drugi ne bi mogli
                  igrati več na naše notranje razprtije. Skratka, da bo slovenska politika zmožna
                  tistega nujnega konsenza, da se dvigne nad tudi medsebojne razlike takrat, kadar
                  gre za resnično pomembna nacionalna vprašanja, in takrat, kadar se moramo Slovenci
                  poenotiti, da ustrezno odgovorimo Evropi, drugim, tako kot smo se poenotili ob
                  ključnih momentih osamosvajanja.</p>
               <p>Torej, danes je pred vami takšen predlog stališč, ki je po naši oceni dobil
                  podporo večine strank, večinsko podporo strank. Druge stranke razumejo, da je
                  potrebno nekaj sprejeti, da tudi Vlada potrebuje ustrezno pooblastilo, da zaključi
                  to fazo našega vključevanja v Evropsko unijo, in da bomo na tak način torej
                  nadaljevali naše dogovarjanje tudi v prihodnje, kot smo ga sedaj začeli. Stranke
                  seveda imajo ob tem tudi v naprej vso potrebno svobodo v izražanju svojih stališč,
                  ki so lahko tudi drugačna ob posameznih konkretnih vprašanjih našega vstopanja v
                  Evropsko unijo, vendar bomo poskušali vedno napraviti tisti napor, da se poenotimo
                  takrat, kadar gre res za nacionalne interese. Tisto, kar izhaja iz tega stališča
                  in kar mora biti tudi sporočilo v svet, v Evropsko unijo, je, da slovenski
                  parlament seveda z večino potrjuje evropsko usmeritev, usmeritev vključevanja v
                  Evropsko unijo in da tudi pooblašča slovensko Vlado, da na podlagi tistih stališč,
                  ki jih je izoblikoval vrh Evropske unije, tudi evropski parlament, podpiše in
                  zaključi sporazum o pridruženem članstvu v Evropsko unijo. Torej, na podlagi
                  stališč z madridskega vrha decembra 1995. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp3">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. za proceduralni predlog se je prijavil gospod Hvalica. Ga ni. Torej
                  prehajamo k razpravi. Ugotavljam, da imamo štiri prijave, in to prijave iz tistih
                  poslanskih skupin, ki so najavile obstrukcijo in na ta način seveda ugotavljam, da
                  te poslanske skupine verjetno niso več v obstrukciji, če sodelujejo v delu zbora.
                  Razumem prav?</p>
               <p>Najprej dajem besedo doktorju Francetu Zagožnu.</p>
            </sp>
            <sp xml:id="SDZ1-Izredna-43-1996-04-11.sp4">
               <speaker>DR. FRANC ZAGOŽEN:</speaker>
               <p>Spoštovani zbor! Predlog, ki ga daje Vlada za spremembo 2. točke stališč in
                  sklepov Državnega zbora je samo v drugi obliki zapisan pristanek na španski
                  predlog. O tem smo prejšnji teden imeli dolgo razpravo. Jaz sem mnenja, da če se
                  nekaj besed zamenja, da vsebina seveda ostaja ista in popolnoma jasno je nekajkrat
                  prejšnji teden poudaril minister za zunanje zadeve, da je treba v Bruselj poslati
                  jasno sporočilo, da sprejemamo španski predlog. Mislim, da sem prav informiran,
                  prav to je želel tudi predsednik Vlade doseči na teh pogovorih s predsedniki
                  parlamentarnih strank.</p>
               <p>Slovenska ljudska stranka na španski predlog ne pristaja. V naprej hočem zavrniti
                  očitke, ki so bili naslovljeni že na vse tiste, ki so kakorkoli imeli pomisleke v
                  zvezi s španskim predlogom, češ, da je druga alternativa Balkan. Slovenska ljudska
                  stranka je bila prva evropsko usmerjena stranka v Sloveniji, od maja leta 1988.
                  Ustanovili smo jo in se podpisali takrat kot državljani in državljanke Republike
                  Slovenije, vendar smo Slovenska ljudska stranka in so za nas primarni slovenski
                  interesi, ne interesi Evropske zveze ali nekaterih sosednjih držav. V nobenem
                  primeru naše pridruževanje evropskim integracijam ne more biti tako, da bi plačali
                  ceno spreminjanja meddržavnih pogodb. In španski predlog v bistvu vsebuje to. Še
                  vedno velja tudi 68. člen ustave. Če bi hoteli udejanjati španski predlog, bi bil
                  v nasprotju z ustavo. Na tak način pomeni, da Slovenija - torej vstopanje na tak
                  način, pod takimi pogoji pomeni, da Slovenija pristaja na revizijo sklenjenih
                  meddržavnih pogodb, da je klecnila pred pritiskom sosednjih držav <stage xml:id="SDZ1-Izredna-43-1996-04-11.stage4">(mislim,
                     da tu ne gre samo za interes Italije; Italija je to pač zelo jasno povedala in
                     očitno s španskim predlogom tudi v Bruslju za to dobila podporo)</stage>. Mi
                  smo si prizadevali, da bi v Sloveniji prišlo do konsenza med strankami, do
                  soglasja o tem, kaj so slovenski nacionalni interesi in kakšna pot v te evropske
                  integracije je za nas sprejemljiva ob polnem upoštevanju teh nacionalnih
                  interesov. Žal kaže, večina zdaj pristaja na diktat, ki prihaja od drugod. In v
                  tem primeru seveda tak konsenz ni mogoč. Mi na to, za ceno najbolj vitalnih
                  slovenskih interesov, ne pristajamo. Ravnokar je predsednik Vlade rekel, da bi na
                  ta način Bruslju in Evropski zvezi pokazali, da smo fleksibilni, da se lahko
                  pogovarjamo, da pristajamo na to, kar Bruselj od nas zahteva, čeprav tudi ta
                  pristanek ni nobeno zagotovilo, da bi Rim pristal in umaknil svoj veto. Torej, za
                  ceno, da vrnemo žogico v Rim, žrtvujemo pravzaprav meddržavne pogodbe in naše
                  interese. Za ceno, da bo Rim tisti, ki bo ponovno postavil neke nove pogoje, ker
                  se s temi ne bo zadovoljil, ker bo hotel, da se ta španski predlog pred podpisom
                  asociacijskega sporazuma tudi udejani, sicer bo vztrajal na vetu, torej za to
                  ceno, da vrnemo v politični igri žogico nekomu drugemu, je taka žrtev popolnoma
                  nerazumna.  </p>
               <p>Jaz se sprašujem, ali je res usoda Slovenije taka, da iz stoletja v stoletje
                  ponavlja iste napake, tako ob začetku kot tudi ob koncu 20.stoletja. Kot da se iz
                  Ljubljane, iz ljubljanske kotline, pa če hočete tudi s Šmarne gore ne vidi dlje
                  kot do rapalske črte in do Trojan. V tem primeru bi morda bilo koristno, če bi se
                  sporazumeli, da preselimo prestolnico.</p>
               <p>Že v tem stoletju so nekajkrat, tudi slovenski liberalci, pozabili na slovenske
                  interese prav v imenu  nekega internacionalizma in obetajočega se ekonomskega
                  uspeha. Izgubili so vse. In bojim se, če bo res večina poslancev tega parlamenta
                  pristala na take pogoje tudi pod vplivom raznih evropskih strankarskih
                  internacional. Slovenska ljudska stranka na to ne pristaja in takih pogojev ne
                  sprejema. Ostajamo evropsko usmerjena stranka, bili smo prej in smo kot vse druge
                  in smo prepričani, da se je mogoče z Evropsko zvezo pogovarjati tudi na drugačnih
                  osnovah in veliko bolj enakopravno. Vsaj tako enakopravno, kot se pogovarjajo vse
                  druge države srednje Evrope, ki imajo prav tako interes vključevati se v evropske
                  gospodarske in varnostne integracije. Seveda pa za tako ali drugačno pot ni
                  dovoljeno delati tako velikih napak, kot jih je storila doslej naša politika in
                  predvsem naša Vlada. Pravzaprav od osamosvojitve naprej so se postopno stopnjevale
                  te napake in omogočale predvsem Italiji, da svoj pritisk stopnjuje in ga bo
                  stopnjevala tudi naprej.</p>
               <p>Zato še enkrat v imenu poslanske skupine apeliram na ta zbor, da ne sprejme takega
                  besedila, kot ga predlaga Vlada, ker bi na ta način dobili možnost, da ponovno
                  temeljito, ne samo parlament, Vlada, ampak vsa Slovenija premisli, kaj hoče in
                  kako te cilje doseči, kako svoje interese zavarovati. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Kopše.</p>
            </sp>
            <sp xml:id="SDZ1-Izredna-43-1996-04-11.sp6">
               <speaker>JOŽEF KOPŠE:</speaker>
               <p>Gospod predsednik, gospe in gospodje! Govorim v imenu skupine samostojnih
                  poslancev v tem parlamentu. Skupina samostojnih poslancev zavrača španski predlog,
                  ki Slovenijo postavlja izven normalnih pogojev za podpis asociacijskega sporazuma
                  in sporazuma o vstopu v Evropsko unijo. Po do sedaj nam znanih podatkih je
                  Slovenija postavljena v neenakopraven položaj v primerjavi z drugimi državami, ki
                  so poskušale in ki so podpisale asociacijski sporazum, ali ga poskušajo podpisati,
                  predvsem iz vzroka, ki je bil tukaj tema tedna in razgovorov, to je posebne
                  zahteve Italije, ker naša skupina, ki na žalost ni imela možnosti sodelovati v
                  pogovorih, to so štirje poslanci tega parlamenta, ki tvorijo skupino samostojnih
                  poslancev in niso formirani kot stranka, v teh preteklih pogovorih z Vlado se ni
                  pogovarjalo ničesar. Nobeden njihov član ni bil povabljen. S tem je sklicatelj
                  pogovorov doktor Janez Drnovšek, predsednik Vlade, negiral štiri poslance tega
                  parlamenta in določeno število volivcev, se pravi javnosti v Sloveniji. To je
                  njegov odnos do parlamenta in do javnosti, o tem ne mislim tukaj soditi. Vendar, v
                  tem predlogu, ki je bil predložen temu parlamentu, je bilo toliko neznank, da je
                  bilo nujno potrebno, kar je tudi bilo javno objavljeno, konzultirati vse skupine v
                  tem parlamentu ne glede na stranke, še bolj zato ne glede na stranke, pred kratkim
                  je Državni svet, gospe in gospodje, sprejel odločitev za referendum, kjer se ne
                  bodo po tistem, če bodo eventualno sprejeti, pojavljale samo stranke v parlamentu,
                  ampak tudi samostojni poslanci v večji večini kot sedaj in bo različnost mišljenja
                  sigurno večja, kot je bila sedaj in s tem ni omogočal delu javnosti, da bi lahko
                  sodelovala v teh razpravah.</p>
               <p>O tem španskem predlogu smo mi v teh razpravah malo govorili, več ali manj smo
                  poslušali. Sodelovali nismo predvsem iz tega razloga, ker so kolegi iz drugih
                  strankarskih formacij v tem parlamentu več ali manj povedali vse pozitivne in
                  negativne razloge sprejetja španskega predloga. Vendar se ne moremo izogniti
                  nekaterim klicem javnosti in se ne moremo izogniti nekaterim, po našem mnenju
                  upravičenim protestom javnosti, ki prihajajo v ta parlament in ki se tudi odražajo
                  v raznih nastopih, na televiziji, v sredstvih javnega obveščanja, pismih bralcev
                  in tako dalje. Ta riziko, ki ga Slovenija prevzema po našem mnenju, s podpisom
                  španskega predloga, s tem da določene koncesije priznava, na nek način priznava
                  Italiji, se lahko razširi tudi na druga področja. Sam izhajam iz Maribora in živim
                  v Mariboru in v Mariboru je ta problematika izredno dobro spremljana. V tem
                  parlamentu smo, razen mene, ki sem imel dva kratka stavka, govorili samo o Italiji
                  in problemu Italije in Primorske in enega dela naše pokrajine.</p>
               <p>Obstaja tudi drug problem, gospe in gospodje. Ta problem je izrazit. Danes
                  nekatere, slovenki javnosti zelo znane osebe demokratičnega mišljenja, brez
                  predznakov strankarstva, pošiljajo javna pisma s svojo utemeljitevstvo tudi
                  pojasnjujejo nekatere stvari, ki smo jih v drugih priložnostih nekateri poslanci
                  tukaj že predvajali. Sedaj bom govoril samo o eventualni posledici podpisa
                  španskega sporazuma, tako smatra naša skupina, ki lahko posledično vpliva na druge
                  težave, kar sem opozoril v tem parlamentu, ki bi lahko imeli enake, podobne ali še
                  hujše zahteve, kot jih ima Italija. Tako, da s tem podpisom, po mnenju poslanske
                  skupine samostojnih poslancev, ne prekinemo neke vrste pogojevanja, podpisov
                  asociacijskega sporazuma in pa vstopa v Evropsko unijo, vendar se na žalost
                  bojimo, da se bo to nadaljevalo. Da ne bi ponovno iz svojih lastnih razmišljanj
                  razlagal tukaj teh razlogov, ki so bili tukaj, in tudi, da ne bi zavlačeval, bi
                  vam poslancem, predvsem pa javnosti, prebral mnenje, ki ponazarja in za katerim
                  stoji tudi samostojna poslanska skupina, ki je prispelo iz Maribora. Poslalo ga je
                  Zgodovinsko društvo v Mariboru, ki je bilo ustanovljeno leta 1903, na različne
                  naslove v parlament, ne vem, kdo je vse prejemnik teh naslovov. Na desni strani
                  tega dopisa je žig in spodaj podpis naslovnega škofa, prof. dr. Vekoslava Grmiča.
                  Pisali so posameznikom v Državnem zboru, pisali so tudi predsedniku, ta dopis imam
                  v rokah, parlamentarnega Odbora za zunanje zadeve in če dovolite, bom to prebral.
                         </p>
            </sp>
            <sp xml:id="SDZ1-Izredna-43-1996-04-11.sp7">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, ta dopis so dobili vsi, če vam to kaj pomeni.</p>
            </sp>
            <sp xml:id="SDZ1-Izredna-43-1996-04-11.sp8">
               <speaker>JOŽEF KOPŠE:</speaker>
               <p>Ne vem, če so dobili, slovenska javnost gospod predsednik, ni to dobila, jaz bi
                  rad argumentiral mnenje poslanske skupine s citati iz tega dopisa, ki so zelo
                  dobro zbrani in povedani, gospod predsednik, zakaj mi ne podpiramo v tem Državnem
                  zboru španskega predloga. Če dovolite, gospod predsednik. Prosim vas, ne motite me
                  po vaši stari navadi, kot to mnogokrat delate. Tokrat ne morete opravičiti s tem,
                  da to ni stvar te točke.</p>
            </sp>
            <sp xml:id="SDZ1-Izredna-43-1996-04-11.sp9">
               <speaker>PREDSEDNIK JOŽEF ŠKOLČ:</speaker>
               <p>Izvolite, gospod Kopše. Hotel sem samo na vaše vprašanje, da ne veste, kdo je
                  dobil, vam povedati, da so dobili vsi poslanci in da dobijo to tudi novinarji, da
                  gre ta distribucija normalno po hiši in je to dostopno vsem, ki spremljajo delo
                  Državnega zbora.</p>
            </sp>
            <sp xml:id="SDZ1-Izredna-43-1996-04-11.sp10">
               <speaker>JOŽEF KOPŠE:</speaker>
               <p>Hvala lepa. Se opravičujem vsem tistim, ki boste morali še enkrat poslušati.</p>
               <p>"Obračamo se na vas, ker menimo, da vas moramo obvestiti, kot predsednika Odbora
                  za mednarodne odnose na posledice, ki jih bo imel španski predlog na Štajerskem in
                  v Prekmurju ter na Slovenskem Koroškem, torej na območjih, ki so jih do konca
                  druge svetovne vojne naseljevali tudi "volksdeutscherji", madžaroni in višji sloji
                  Madžarov. Če je res, da bodo imeli nakupovalno pravico vsi, ki so kdajkoli živeli
                  vsaj tri leta na ozemlju Republike Slovenije, potem bo na Štajerskem takoj vsaj
                  nekaj tisoč potencialnih aspirantov, pet do desettisoč, če upoštevamo, da je bilo
                  pred drugo vojno nekaj desettisoč slovenskih Nemcev oziroma nemčurjev, ki so po
                  letu 1945 pobegnili ali bili izseljeni. Rada bi izrazila nezadovoljstvo, ker
                  meniva, da se pri državniških odločitvah izvršilne veje oblasti ne upoštevajo
                  specifike zgodovinskega razvoja slovenskih pokrajin. Veliko jih neprestano govori
                  o Primorski, kar je prav, in o Italiji, o avstrijskih težnjah pa nič. To ne drži
                  čisto, vendar tudi javnost ni bila o tem obveščena, kar se je tukaj govorilo. Na
                  Štajerskem menimo, da se germanski lobby skriva za italijanskimi zahtevami, saj od
                  španskega predloga ne bodo imeli koristi le optanti, marveč tudi številčno
                  močnejši "volksdeutscherji" na Štajerskem in Koroškem. Ni prvič, da osrednja
                  Slovenija dela kravje kupčije na račun obrobnih slovenskih pokrajin, ker pač
                  nikoli ni doživela očitnejših aspiracij, tako s strani italijanskega kot
                  germanskega sveta. Zakaj slovenska Vlada ne zastopa tako trdnega stališča do
                  optantov in "volksdeutscherjev", kot to počne češka vlada do Sudetskih Nemcev?
                  Zakaj se slovenskim "volksdeutscherjem" vrača po individualnem, upravnem ali
                  sodnem postopku premoženje, čeprav so finančne odškodnine tako za nepremičnine kot
                  premičnine zagotovo dobili od nemške in avstrijske države, nekateri pa od nekdanje
                  Jugoslavije."</p>
               <p>Torej se slovenska Vlada odpoveduje avstrijski državni pogodbi in tu je tema, o
                  kateri je točno v tem citatu samostojna poslanska skupina izredno razpravljala.
                  Kaj bo z znamenitim členom avstrijske državne pogodbe, če se ta stvar v resnici
                  tako nadaljuje? Zato, gospe in gospodje, je to pismo toliko pomembno, predvsem
                  zaradi tega stavka. Druge stvari so že bile tukaj povedane, vendar na žalost ne v
                  sredstvih javnega obveščanja objavljene. "Izražava zaskrbljenost nad nekritičnim
                  ravnanjem nekaterih segmentov slovenske oblastne strukture in upava, da še ni
                  prepozno. <stage xml:id="SDZ1-Izredna-43-1996-04-11.stage5">(Upamo tudi mi štirje v samostojni poslanski skupini.)</stage>
                  Lepo vas pozdravljamo! V Mariboru, 6. aprila 1996, škof prof.dr. Vekoslav Grmič,
                  predsednik zgodovinskega društva prof. Marjan Matjašič." Hvala lepa.</p>
            </sp>
            <sp xml:id="SDZ1-Izredna-43-1996-04-11.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Sašo Lap.</p>
            </sp>
            <sp xml:id="SDZ1-Izredna-43-1996-04-11.sp12">
               <speaker>SAŠO LAP:</speaker>
               <p>Hvala za besedo. Spoštovane kolegice in kolegi! Dovolite mi, da v imenu poslanske
                  skupine Slovenske nacionalne desnice preberem sledečo izjavo.</p>
               <p>Torej, po tehtnem premisleku, na podlagi analiz razpoložljivih podatkov in
                  predvidevanj strokovnjakov za gospodarstvo in obrambo, smo se v naši poslanski
                  skupini odločili, da sprejemamo španski sporazum, ki je po našem ključnega pomena,
                  in to tudi po izjavi predsednika evropskega parlamenta, ki je bil tukaj na
                  nedavnem obisku, torej, pri sprejemanju Slovenije v Evropsko zvezo in v NATO pakt.
                  Slovenija je pred odločitvijo za Evropsko zvezo, sicer ostane osamljena, izven
                  povezav, kar je po našem mnenju najslabša možna varianta. Preostane ji, po naše,
                  le izbira med rusko oziroma balkansko zvezo. Mnenja smo, da nam Evropa sicer
                  postavlja res visoko začetno ceno, vendar pa bi bila cena bivanja v taki ruski ali
                  balkanski uniji dolgoročno katastrofalno visoka ter bi izpostavila obstoj našega
                  naroda in države pač prevelikemu tveganju. Glede na dejstvo, da je odločitev za
                  sprejetje španskega kompromisa v tem trenutku, tukaj notri v tem parlamentu le
                  formalna, ker bodo imeli dokončno besedo o odločitvi ali za ali proti Evropski
                  zvezi, pač normalno državljani na referendumu kot eni najbolj demokratičnih oblik,
                  kar je med drugim tudi naš pogoj. In glede na dejstvo, da bo naslednji teden
                  sprejemana zaščitna zakonodaja glede razpolaganja zemljišč in drugimi
                  nepremičninami, da bo prilagojeno tako, kot je v drugih državah, članicah Evropske
                  zveze.</p>
               <p>Prav zato smo se odločili, da glasujemo za uresničitev te programske obljube ob
                  pridružitvi Evropi, ki smo jo, ne pozabimo, več ali manj vse stranke pred
                  volitvami leta 1992 obljubljali kot svojo evropsko usmeritev. Ob tem želimo
                  posebej poudariti, da so argumenti, in tukaj povem, da smo tudi mi s temi
                  argumenti nastopali, torej argumenti, ki govorijo proti Evropski zvezi, poudarjam
                  proti, gre za razprodajo zemlje, smo oziroma ste, prejšnja skupščina, slovensko
                  zemljo že razprodali po naše, in to s sprejetjem zakona o državljanstvu. 186 tisoč
                  novo sprejetih državljanov, ki niso Slovenci, so lahko in imajo možnost
                  enakopravno z vsemi ostalimi pri nakupu slovenske zemlje oziroma nepremičnin.</p>
               <p>In za konec, ni retorično, Slovenija je pripadala Evropi od nekdaj tako
                  geografsko, kulturno, gospodarsko in civilizacijsko, le politično so nas naši
                  politiki strpali prvič v prvo, drugič v drugo Jugoslavijo, torej na Balkan. In
                  Balkanu kot stanju duha se z današnjo podporo, torej z glasovanjem za Evropo
                  dokončno odrekamo. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp13">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Janez Kocijančič.</p>
            </sp>
            <sp xml:id="SDZ1-Izredna-43-1996-04-11.sp14">
               <speaker>MAG. JANEZ KOCIJANČIČ:</speaker>
               <p>Spoštovani predsednik, kolegice in kolegi! Naj najprej začnem svojo razpravo na
                  enak način, kot sem  začel vse razprave na to temo pred Državnim zborom, namreč s
                  proevropsko usmeritvijo Združene liste socialnih demokratov. Ta usmeritev ni
                  verbalna, je dejanska s tem, da menimo, da je v Evropo treba iti dostojanstveno, v
                  skladu s slovenskimi nacionalnimi interesi in menimo, da je slovenska država naša
                  skupna zadeva in da si je nihče, pa tudi nobena stranka ne more lastiti. Mi smo v
                  Združeni listi socialnih demokratov v tej svoji usmeritvi odgovorni, nismo pa prav
                  nič dolžni, ne Vladi, ne drugim strankam v opoziciji. V odločanju o tej zadevi se
                  je Državni zbor znašel v zelo nehvaležnem položaju. Naše mnenje je, da je ta
                  položaj v mnogočem zakrivila Vlada, ker je zaradi nihanja, spreminjanja stališč in
                  raznih nespretnosti v pogajalskih postopkih pripeljala do stanja, v katerem smo se
                  znašli pred zadnjo prekinitvijo seje Državnega zbora. Odločili smo se za
                  obstrukcijo, ker se nismo strinjali s tem, da bi do odločanja o tako pomembnem
                  vprašanju, kot je vstopanje v Evropsko unijo, prišli s preglasovanjem, z
                  vsiljevanjem neke rešitve, ki je bila usklajena samo med dvema vladnima strankama
                  in da bi se to vprašanje podrejalo strankarski prestižnosti. Naše mnenje je bilo,
                  da bi bili resnično vsi skupaj na eni in drugi strani veliki mojstri, če bi uspeli
                  na osnovi jasne proevropske naravnanosti vseh parlamentarnih strank priti do
                  prepira in ne do sporazuma, ne do nacionalnega konsenza. Tak prepir, taka delitev
                  v Državnem zboru bi gotovo imela vsaj dve negativni konsekvenci. Prvič bi se lahko
                  nadaljevala v razdor, ki bi se, če ne prej, odrazil na nekem zelo tesnem, takem
                  ali drugačnem referendumskem odločanju o vstopu v Evropsko unijo, in drugič, tesne
                  odločitve in preglasovanja prav nič ne rešujejo tistega problema, ki je v tem
                  vprašanju temeljni, problema kredibilnosti slovenskih pogajalcev, slovenske Vlade,
                  slovenske države.</p>
               <p>Mi smo se o teh vprašanjih med različnimi parlamentarnimi strankami, tako kot je
                  poročal predsednik Vlade, pogajali in pogovarjali zadnje dni. Rezultat, vsaj tako
                  kot ga razumemo mi v Združeni listi socialnih demokratov, je sprejemljiv, gre za
                  sprejemljiv kompromis. Mi smo prvič, prišli do teksta, ki ga Vlada predlaga
                  Državnemu zboru, na katerega sem dal pristanek. In drugič smo se dogovorili, da
                  poizkušamo o celotnem vsebinskem procesu vstopanja v Evropsko unijo podpisati
                  sporazum med vsemi parlamentarnimi strankami. Ta sporazum bo sicer prišel pozno,
                  vendar ne prepozno. V predloženi rešitvi se mi zdi, da gre za dva pomembna
                  poudarka. Prvič se daje pooblastilo Vladi, ki je v mednarodnih pogajanjih in v
                  našem ustavnem sistemu pravzaprav edina pristojna, da ta pogajanja vodi in da je
                  sogovornik mednarodnih mehanizmov in da sprejema stališča in obveze, ki obvezujejo
                  slovensko državo. Parlament ima po ustavi pravico ratifikacije mednarodnih
                  sporazumov in po zakonu o zunanjih zadevah pravico, da njegov Odbor za mednarodne
                  odnose sprejema pogajalske platforme. Vsekakor parlament, se pravi Državni zbor ni
                  tisti gremij, ki bi neposredno nastopal v mednarodnih pogajanjih in ki bi vnaprej
                  dajal taka ali drugačna soglasja na mednarodne pogodbe. Drugič, v najbolj
                  delikatnem, najbolj občutljivem delu se zadeva pošilja, spravlja tja, kjer je
                  mesto. O konkretni rešitvi, ki jo od nas pričakuje Evropska unija, bi moral in bo
                  moral ta Državni zbor sklepati v zakonodajnem postopku o zakonu o lastninskih in
                  drugih stvarnih pravicah. In eno in drugo se mi zdi primerno. Prepričan sem, da
                  bomo v veliki meri medsebojnega spoštovanja in strpnosti, kjer imam osebno tudi
                  razumevanje za vse druge, ki iz svojih zornih kotov uveljavljajo drugačna
                  stališča, prišli do skupnega sporazuma vseh parlamentarnih strank, kjer bomo
                  opredelili svoj pristop, Slovenije kot države, v vstopanju v Evropsko unijo in v
                  tem smislu in s to obrazlago bo večina poslancev Združene liste socialnih
                  demokratov podprla predlog Vlade Republike Slovenije, pri tem, da ne izključujem,
                  da ne bi kdo od poslancev Združene liste glasoval tudi drugače. Združena lista
                  socialnih demokratov ni stranka, ki bi komur koli lomila hrbtenico.</p>
            </sp>
            <sp xml:id="SDZ1-Izredna-43-1996-04-11.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Peršak.</p>
            </sp>
            <sp xml:id="SDZ1-Izredna-43-1996-04-11.sp16">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani člani Vlade! V začetku in tudi sedaj
                  je bilo povedano, kako so potekali ti pogovori, ki naj bi omogočili uskladitev
                  stališč parlamentarnih strank v zvezi z zagato, do katere je prišlo ob glasovanjih
                  o teh stališčih. Naj posebej poudarim, da smo Demokrati Slovenije, v njihovem
                  imenu pač jaz, sodelovali v teh pogovorih, po mojem mnenju zelo zavzeto, da smo
                  pomagali pri iskanju formulacij, ki bi bile sprejemljive, neposredno tudi sami
                  ponujali formulacije, ki tudi pri nas ne bi bile sprejete z dobro voljo, mogoče bi
                  bile pa vendarle še sprejemljive. To poudarjam zaradi tega, da ne bi ponovno
                  prišlo do očitkov, češ da se je ta parlament razdelil na pro-in protievropske
                  stranke. Naj poudarim tudi to, da smo mi že glasovali in smo pripravljeni naprej
                  glasovati o tistih stališčih, ki jasno izražajo proevropsko usmeritev oziroma
                  pripravljenost za vključitev. Če vzamem sedaj to točko oziroma ta predlog, ki naj
                  bi nadomestil dosedanje predloge za 2. točko, je najbrž jasno, da prvi odstavek te
                  točke v nobenem primeru ni sporen. In za to prvi odstavek, če bi bil sam po sebi,
                  bi seveda glasovali tudi mi. V drugem odstavku je seveda sporen drugi del. Zakaj?
                  Ta drugi del se nam z drugimi besedami vrača nazaj v tako imenovani španski
                  predlog, kajti ta dokument, eden teh dokumentov, ki se tukaj omenja, se seveda
                  eksplicitno sklicuje na ta predlog. Kaj je pravzaprav predmet spora pri tem?
                  Predmet spora sta, kot veste, dve točki, v katerih govori o španskem predlogu
                  pisma gospoda Solane naši Vladi. Prva točka je ta, da v bistvu amandmira zakon o
                  lastninskih in drugih stvarnih pravicah na način, ki je na nek način celo v
                  neskladju z nekaterimi dokumenti Evropske unije prav v zvezi s Slovenijo. Prebral
                  vam bom, tudi jaz bom malo bral, citat izjave Sveta ministrov evropske komisije ob
                  sprejetju mandata za pogajanja z Republiko Slovenijo. Tam je eksplicitno rečeno v
                  prevodu v slovenščini: "Skupnost v razvoju svojih odnosov s Slovenijo pričakuje,
                  da se bo Slovenija na področju pretoka kapitala in investicij v nepremičnine
                  izognila vsakemu razlikovanju na podlagi nacionalne pripadnosti ali krajev bivanja
                  državljanov članic Evropske skupnosti." Se pravi, da je Svet ministrov v začetku
                  sprejel neko stališče, ki ga zdaj s svojo zahtevo do Slovenije pravzaprav na nek
                  način preklicuje, ko zahteva v bistvu neke vrste selektiven pristop, vsaj v
                  začetku, ob odpiranju slovenskega trga nepremičnin za državljane Evropske unije,
                  in sicer s kriterijem stalnega bivanja za določen čas v Sloveniji v preteklosti.
                  To je prvi problem.</p>
               <p>Drugi problem je pa ta, da je iz pisma gospoda Solane po našem mnenju nedvoumno
                  razvidno, da Evropska unija ne postavlja za pogoj bilateralnega sporazuma z
                  Italijo, se pravi kot Evropska unija, da pa pričakuje, da bo ta sporazum dosežen
                  in da bodo takrat odstranjene ovire za podpis tega asociacijskega sporazuma.  To
                  je iz pisma jasno razvidno. To je v bistvu predmet spora, ne pa kakšna bolj ali
                  manj zavzeta orientacija za vključitev v Evropo.</p>
               <p>Mi za tak predlog, ki to implicira, žal, ne moremo glasovati. To ni, po našem
                  mnenju, zadostna stopnja sporazuma, smo pa in bomo sodelovali v nadaljnjih
                  pogovorih o sporazumu parlamentarnih strank v zvezi z nadaljnjim dogovarjanjem in
                  postopki v zvezi z vključevanjem Slovenije v Evropsko unijo in ga bomo tudi, če bo
                  ta sporazum tak, da bo sprejemljiv za vse, podpisali, ko bo za to čas.
                  Pripravljeni smo seveda glasovati tudi za tiste druge predloge, ki jih je sprejel
                  Odbor za mednarodne odnose in jih ponudil temu parlamentu, ker mislimo, da so
                  dobra osnova, na podlagi katere bi se dalo dobiti konsenz. Hvala.</p>
            </sp>
            <sp xml:id="SDZ1-Izredna-43-1996-04-11.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Borut Pahor.</p>
            </sp>
            <sp xml:id="SDZ1-Izredna-43-1996-04-11.sp18">
               <speaker>BORUT PAHOR:</speaker>
               <p>Hvala lepa, gospod predsednik. Ali smem uvodoma najprej izreči priznanje
                  predsednikom parlamentarnih strank in posebej premieru Drnovšku, da so na treh
                  sestankih poskušali po svojih najboljših močeh priti do soglasja. Rad bi povedal,
                  da v celoti podpiram prvi del stališč, ki so predložena po teh treh sestankih, da
                  pa imam seveda močan zadržek do drugega. Rad bi vprašal predsednika Vlade,
                  zunanjega ministra, ali mi lahko odgovorita na naslednji vprašanji: ali sklepi
                  madridskega vrha Evropskega sveta vključujejo dvostranski sporazum z Italijo in
                  ali vključuje našo obveznost, da po ratifikaciji evropskega sporazuma odpremo
                  nepremičninski trg za tiste državljane Evropske unije, ki so kdajkoli tri leta
                  bivali na ozemlju Slovenije, torej tudi pred in po drugi svetovni vojni? Če
                  katerakoli od teh dveh zahtev je v sklepih madridskega vrha Evropskega sveta,
                  potem takega sklepa ne morem podpreti. Jaz bom prispeval k nekemu
                  konstruktivnejšemu ozračju s tem, da z obstrukcijo ne bom nadaljeval. Če je Vlada
                  prepričana, da je to prava pot, moram v njeno iskrenost verjeti. Hkrati prosim
                  tudi predstavnike Vlade, da verjamejo v iskrenost mojih argumentov. Rad bi rekel,
                  da je slovenska Vlada 1. decembra oziroma slovenska diplomacija 1. decembra leta
                  1995 zavrnila tisti del španske pobude, ki je od Slovenije terjal, da omogoči
                  nakup nepremičnin za tiste tujce, ki so tri leta kdajkoli legalno bivali na
                  ozemlju Slovenije. Vlada Republike Slovenije oziroma slovenska diplomacija je
                  takrat očitno ocenila, da je to zahteva, ki je neutemeljena in da jo je potrebno
                  zavrniti, in jo je tudi amandmirala. In takrat, spoštovane kolegice in kolegi,
                  nihče od nas ni rekel, da je naša Vlada ali naša diplomacija protievropska.
                  Nasprotno! Zelo dobro sem razumel njeno ravnanje. Razumel sem, da je zavrnila
                  zahtevo, ki jo je smatrala za neutemeljeno in tudi neupravičeno, kar je brez
                  primere in brez presedana v praksi Evropske unije. Mi se pogovarjamo o zahtevi, v
                  skladu s katero bi Slovenija morala odpreti nepremičninski trg po ratifikaciji za
                  tiste državljane Evropske unije, ki so kdajkoli pred ali po drugi svetovni vojni
                  bivali tri leta na ozemlju Slovenije. Torej ponavljam, če je ta zahteva
                  implicirana v sklepih madridskega vrha, ali pa morda celo zahteva po dvostranskem
                  sporazumu, se mi zdi, da je nemogoče glasovati za ta predlog. Jaz si zelo želim,
                  predsednik Drnovšek,  da bi uspeli, da bi slovenska Vlada še pred iztekom tega
                  mandata podpisala evropski sporazum, in vam želim zagotoviti, da bom tistega dne
                  zelo vesel, posebno, če vam bo uspelo podpisati, ne da bi dali bistveno večje
                  koncesije, kot so jih dale vse druge države kandidatke. In to ne glede na to, da
                  sem opozicijski poslanec, sem državljan te države in želim, da bi ta država
                  čimprej in s čim nižjo ceno prišla v Evropsko unijo.</p>
               <p>Zato predlagam, da v kolikor je možno, razdelimo ta dva dela besedila, da se o
                  prvem izrečemo pozitivno in o drugem negativno, če Vlada ne more eksplicitno reči,
                  da ne vključuje dveh zadev, ki so bile v vsej tej diskusiji sporne. Hkrati naj
                  obvestim Državni zbor, da je skupina poslancev že začela pripravljati prve teze za
                  tako imenovani zaščitni zakon, ki bo omejeval pravico do nakupa nepremičnin v
                  obmejnih področjih in v nacionalnih parkih in da bomo poskušali v naslednjem
                  mesecu ali dveh priti do teksta, ki bo strokovno in tudi politično sprejemljiv in
                  tudi proceduralno pripravljen tako, da bo goden za razpravo. Če pa bo seveda
                  slovenska Vlada v tem času pripravila boljši zakon, bomo obravnavali vladni
                  predlog. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp19">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Jelinčič.</p>
            </sp>
            <sp xml:id="SDZ1-Izredna-43-1996-04-11.sp20">
               <speaker>ZMAGO JELINČIČ:</speaker>
               <p>Hvala lepa za besedo in lep pozdrav vsem skupaj v dvorani. V tej razpravi sploh ne
                  gre za to, ali v Evropo ali ne v Evropo, kot bi nekateri želeli prikazati
                  slovenski in tuji javnosti. Morda tako razmišljajo samo nekateri, ki ne poznajo ne
                  zgodovine ne zemljepisa. Dejstvo je, da smo za Evropo tako rekoč vsi, vendar pa se
                  razlikujemo po tem, kaj smo pripravljeni dati za to Evropo. Ali smo pripravljeni
                  poklekniti ali pa se morda celo uleči pred Evropo in narediti vse, kar bodo od nas
                  zahtevali, ali pa smo pripravljeni vstopiti v Evropo tako, kot so v to unijo
                  vstopale vse ostale evropske države do zdaj. Še nekaj je tukaj. Vstop v to Evropo
                  še ni zagarantiran. Gre za prvi korak. Gre za pripravo asociacijskega sporazuma,
                  za pripravo in podpis sporazuma, ki so ga podpisale tako rekoč že vse članice
                  bivšega Varšavskega pakta, razen Sovjetske zveze oziroma razen sedanje Ruske
                  Federacije. In tem državam Evropa ni postavljala takšnih pogojev, kakršne je zdaj
                  postavila nam oziroma, kakršne je postavila Italija in jih v evropski celofan
                  servirala slovenski Vladi. Takih pogojev nihče tudi sprejel ne bi. In gre za čisto
                  izsiljevanje, ki absolutno ima svoje zgodovinske korenine in ga popolnoma
                  razumemo. Italija je tako izsiljevala že nekajkrat v zgodovini in vedno je
                  slovenska, ljubljanska Vlada podlegla italijanskim pritiskom in prodala del
                  Slovenije.</p>
               <p>Škof Grmič je pisal v svojem pismu, da ne smemo zanemariti tudi severne meje. Tudi
                  tam je slovenska, ljubljanska Vlada podlegala pritiskom od zunaj in tudi tam je
                  poklanjala in podarjala slovensko ozemlje po dolgem in počez, češ, v
                  Šentflorjanski dolini bo ostalo dovolj prostora za kraljevanje lokalnih knezov in
                  lokalnih gospodov. In vendar mislim, da smo parlamentarci odgovorni vsemu
                  slovenskemu narodu in zato toliko bolj ne smemo podpreti predloga, ki nam ga daje
                  na mizo Vlada. Sprašujem se tudi, ali obstaja kakšen papir, na katerem je
                  napisano, kaj sploh bomo dobili Slovenci, če gremo v Evropo, razen tega morda, da
                  bo lahko nekdo objavil v svoji knjigi fotografijo, kako podpisuje evropsko
                  listino. In še nekaj bi pripomnil. Ne vem, če bo tako lahko s to fotografijo,
                  kajti ravno danes so mediji objavili, da so Angleži sporočili, da v letošnjem letu
                  ne bo nič s podpisom asociacijskega sporazuma kar se tiče Republike Slovenije. To
                  so sporočili naši veliki prijatelji Angleži, ki seveda zelo dobro igrajo skupaj z
                  Italijani. Ne vem, kje je bila naša diplomacija, da moramo to zvedeti, recimo, v
                  radijskih poročilih. Pričakoval bi, da bi to zvedeli vsaj pred 14 dnevi, kaj se
                  pripravlja recimo, na seji Odbora za mednarodne odnose, kjer bi poročal kdo od
                  uradnikov Vlade, ne pa, da se zgodi tako, kot se je zgodilo danes, da nas pridejo
                  prepričevat trije državni uradniki, vladni uradniki, in sicer gospodje Cizelj,
                  Frlec in Juri in nas na vsak način nekaj z dejanskimi argumenti, mnogo več z
                  namišljenimi in izmišljenimi argumenti prepričujejo, kako nujno moramo v Evropo in
                  kako nam brez tega ne bo vzdržati. Po drugi strani pa, ko vemo, da Angleži
                  pravijo, da je še daleč do tega podpisa in ko drugi diplomati vsega sveta že ves
                  čas govorijo, da bo Slovenija verjetno vstopila v Evropo ne prej ko v približno od
                  8 do 10 letih, ne vem, zakaj moramo mi v naprej podarjati slovensko zemljo kar
                  tako po dolgem in počez, vsaj kakor je videti iz 100. v povezavi s 106. členom
                  zakona oziroma predloga zakona o lastninskih in drugih stvarnih pravicah.</p>
               <p>Kar je zanimiveje, je še to, da Vlada v bistvu sploh ni razpravljala o španskem
                  predlogu na svojih sejah. To smo izvedeli danes na tem sestanku, ki se je začel ob
                  9. uri in je trajal nekaj ur, to so nam povedali predstavniki Vlade. Nič niso
                  razpravljali in ker Vlada na tak način pritiska, da to odločitev sprejme Državni
                  zbor, si ne morem misliti drugega kot to, da hoče Vlada vroče kostanje poriniti v
                  roke slovenskemu parlamentu in da bo slovenski parlament potem kriv za vse tisto,
                  kar bi se oziroma, kar se bo lahko zgodilo. Morda bi tukaj povedal neko primero,
                  ki bo gospodom iz slovenske Vlade ob sedanjem močnem nagibanju h krščanski
                  demokraciji morda bolj razumljivo. Gre za primero o umivanju rok Poncija Pilata.
                  Tako nekako gre pri tej stvari. Vlada ima vse kompetence, da sprejme določene
                  odločitve in da s temi odločitvami v mednarodni politiki, v mednarodni diplomaciji
                  doseže določene cilje. Vendar se mora Vlada zavedati, da morajo biti ti cilji v
                  korist slovenskega naroda in v korist slovenske države. Za zdaj takih ciljev v
                  slovenski zunanji politiki in v tej pobudi ne vidim. Ravno tako jih ne vidijo
                  člani Slovenske nacionalne stranke in ravno tako jih ne vidi večina slovenskega
                  naroda, še posebej, kadar govorimo o Primorski, Štajerski, Koroški in tudi
                  Prekmurju.</p>
               <p>Omejitve in omejitvena zakonodaja, ki je nujno potrebna za sprejemanje takšnih
                  zadev, obenem seveda tudi s tem, da Vlada v razpravo že daje predlog zakona o
                  lastninskih in drugih stvarnih pravicah, takšna zakonodaja bi že zdavnaj morala
                  biti pripravljena. Slovenski Vladi ni jasno, kaj mora pisati v tej  zakonodaji,
                  kaj mora ta zakonodaja ščititi in kaj sploh je treba zaščititi. Mislim, da Vladi
                  sploh ni jasno, kaj je slovenska zemlja, do kod sega slovenska zemlja in kaj je
                  interes slovenskih prebivalcev na tej slovenski zemlji.</p>
               <p>Če imajo omejitve članice Evropske unije, recimo Italija, Avstrija, Danska, Grčija
                  in Bolgarija, pa še nekatere druge, zakaj tega ne bi mogla imeti tudi Slovenija?
                  In če se Vlada izgovarja na to, da so te članice že dolgo članice evropske
                  druščine, bi jo opomnil, da Avstrija do pred  kratkim ni bila in vendar ima
                  izredno ostro zaščitno zakonodajo in da je Bolgarija, ki je pridružena članica
                  Evrope, pred nekaj dnevi sprejela izredno hudo zaščitno zakonodajo, ki ne
                  dovoljuje nakupa nepremičnin tujcem. Zakaj njim takšen vatel, nam pa drugačnega?
                  Verjetno zaradi interesov, ali pa morda zaradi obljub nekaterih slovenskih
                  politikov, ki so na vrat na nos ponujali in obljubljali, zato da bi poželi lastne
                  privatne politične uspehe, ponujali Slovenijo, slovensko zemljo in nepremičnine
                  kar po dolgem in počez.</p>
               <p>Da je to ponujanje dejansko obstajalo, dokazujejo tudi papirji, kajti Vlada je
                  predlog zakona o lastninski in drugih stvarnih pravicah poslala v obravnavo
                  oziroma na Državni zbor 14.decembra 1995. Že meseca avgusta 1995 so iz Evrope
                  prišli papirji, ki so amandmirali ta zakon, ki ga v bistvu slovenski parlamentarci
                  še nismo imeli niti na mizi. In seveda, ti amandmaji so se upoštevali do te mere,
                  da je zdaj predlog, da se 106. člen, ki omejuje bivanje tujcev, tisto triletno
                  bivanje tujcev na ta način, da velja legalno neprekinjeno prebivanje v Republiki
                  Sloveniji po 25. juniju 1991, da se to briše in velja za vse večne čase. Seveda,
                  to je bil razlog, kajti na ta način si lahko vsi tisti, ki so bili tri leta
                  stacionirani kot vojaške okupacijske sile v Sloveniji, tudi nakupijo svoja
                  posestva v Sloveniji. <stage xml:id="SDZ1-Izredna-43-1996-04-11.stage6">(Pripomba iz klopi.)</stage> Gospod Geržina, morda
                  vi, jaz zagotovo ne! Ja, mene skrbi, kdo bo kupil. <stage xml:id="SDZ1-Izredna-43-1996-04-11.stage7">(Govorijo mu iz
                     klopi!)</stage>. Jaz ne bom prodal, gospod Geržina, vi pa verjetno boste
                  prodajali. Vas bi pa prosil, če pridete gor, pa poveste svoje stvari. Boste imeli
                  proložnost, verjetno, ne.</p>
            </sp>
            <sp xml:id="SDZ1-Izredna-43-1996-04-11.sp21">
               <speaker>PREDSEDNIK JOŽEF ŠKOLČ:</speaker>
               <p>Mir v dvorani!</p>
            </sp>
            <sp xml:id="SDZ1-Izredna-43-1996-04-11.sp22">
               <speaker>ZMAGO JELINČIČ:</speaker>
               <p>V tem členu je Vlada zelo popustila Evropi. Zagotovo zaradi tega, iz istih
                  razlogov, kot so slovenske vlade že dostikrat popuščale - iz preprostega občutka,
                  da nekomu pač je treba hlapčevati.</p>
               <p>Samo še nekaj bi povedal za konec. Upam, da z nakupom nekaterih poslancev za
                  glasovanje za predloge Vlade Vlada ne bo bremenila državnega proračuna. Hvala
                  lepa.</p>
            </sp>
            <sp xml:id="SDZ1-Izredna-43-1996-04-11.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil minister gospod Thaler.</p>
            </sp>
            <sp xml:id="SDZ1-Izredna-43-1996-04-11.sp24">
               <speaker>ZORAN THALER:</speaker>
               <p>Hvala lepa, gospod predsednik. Spoštovane poslanke, spoštovani poslanci,
                  spoštovani Državni zbor! Dovolite mi, da najprej izrazim svoje mnenje o sestankih,
                  ki smo jih imeli trikrat na nivoju predsednikov parlamentarnih strank. Moram reči,
                  da me je že po prvem tem sestanku pretekli petek, posebej pa še po sinočnjem in
                  današnjem jutranjem, preveval precejšnji optimizem glede sposobnosti političnih
                  sil v naši državi, da o našem skupnem projektu - vstopu v Evropsko unijo, dosežemo
                  soglasje. Ta optimizem temelji na preprostem dejstvu, da so ti sestanki pokazali,
                  da se v tistem krogu da pogovoriti zelo racionalno, mirno in ob splošnem tehtanju
                  argumentov za in proti, o najboljših poteh in najboljši politiki, ki jo lahko
                  Slovenija v tem projektu ubere. To sporazumevanje je pripeljalo do točke, ki je
                  bila tukaj že povedana, da bi v kratkem času, sam si predstavljam, da bo to
                  prihodnji teden, po usklajevalnem sestanku ali dveh, predsedniki parlamentarnih
                  strank lahko podpisali sporazum o sodelovanju političnih sil v Sloveniji pri
                  vstopu v Evropsko unijo. Na teh sestankih so sodelovali: gospod Drnovšek, Peterle,
                  gospod Janša, Kocijančič, Peršak, Podobnik, gospa Dobrajčeva, gospod Lap. In tam
                  je bil sprejet tudi načelni dogovor, če ga lahko tako imenujemo, o nenapadanju, o
                  premirju, o tem, da to diskusijo spustimo na nivo tiste racionalnosti, ki si jo
                  vsi skupaj zaslužimo in ki si jo ta tema zasluži. Meni je žal, da v začetku
                  današnje razprave, ne bom se na to vračal, nismo bili priča temu, pač pa smo
                  morali poslušati očitke, ki ne samo da ne držijo, ampak seveda ponovno vodijo v
                  način diskusije, ki nas pelje daleč proč od te racionalnosti; da španski predlog
                  pomeni kršitev mednarodnih pogodb, ki za nas veljajo; da je to izpolnjevanje
                  maksimalističnih zahtev ene strani; da gre za znano politiko nenarodnega
                  liberalizma in podobno. Gotovo se v tej fazi, ko se stranke preko svojih
                  predsednikov dogovarjajo celo o sporazumu glede postopkov včlanitve v Evropsko
                  unijo, se je potrebno izogibati takim, lahko si dovolim ta izraz, demagoškim
                  napadom. Namreč, kaj pravi eden od osnutkov tega sporazuma o včlanjevanju v
                  Evropsko unijo. Poziva se na tradicijo dogovarjanja in sporazumevanja
                  parlamentarnih strank v času pred plebiscitom. Govori o želji po krepitvi
                  slovenskih pogajalskih pozicij v tej diskusiji, ki jo imamo zdaj. To je gotovo ena
                  ključnih točk. Diskusije, ki nas ločujejo, vodijo v to, da po znani metodi, deli
                  in vladaj, tisti, ki morda Sloveniji ne želi dobro, to še kako morda izkorišča. 1.
                  člen osnutka tega sporazuma govori o izraženi skupni volji za ta korak, za vstop v
                   Evropsko unijo. O tem, da bodo o tem odločali ljudje na referendumu, da se vse
                  parlamentarne stranke zavzemajo za čim hitrejši podpis in uveljavitev
                  asociacijskega sporazuma in za čim hitrejše polnopravno članstvo. Govori, da se
                  bodo ti interesi uresničevali preko legalnih organov oblasti in seveda pooblašča
                  Vlado, da v imenu Slovenije ta pogajanja vodi. Gre za določila o tem, da
                  podpisnice sporazuma ugotavljajo, da je eden temeljnih pogojev za enakopravno
                  članstvo v Evropski uniji prosti trg nepremičnin in izražajo voljo, da se temu
                  dejstvu prilagodijo in da našo zakonodajo preko parlamenta uredimo tako, da bo tej
                  osnovni zahtevi ugodila. Da se sprejme seveda ustrezna zaščitna ureditev v skladu
                  s praksami tudi drugih, predvsem manjših držav in tako naprej, in da se podpisnica
                  sporazuma obvezuje, da problematike približevanja Evropski uniji ne bodo
                  uporabljale v strankarskem prestižnem boju in si ne bodo posamično pripisovale
                  zaslug za ta skupni vse nacionalni projekt. Želim samo izraziti pričakovanje, da
                  bi tovrstna diskusija, ki se vodi v krogu ljudi, ki vodijo parlamentarne stranke v
                  naši državi, vendarle poznala tudi v naši diskusiji tu v Državnem zboru. Mislim,
                  da bomo nadaljevali že v ponedeljek z usklajevanjem tega sporazuma in pozval bi,
                  da se tudi z diskusijo v samem parlamentu omogoči primerna klima za uspešno
                  dokončanje tega dela.</p>
               <p>V španskem krogu predloga je bilo veliko govora, argumentov "za" in "proti". Danes
                  smo poslušali ponovitev tistih argumentov, ki trdijo, da gre tukaj za enostransko
                  popuščanje Italiji. To ni res. Vsebina španskega predloga pomeni, če jo Slovenija
                  sprejme, da sprejemamo evropske predloge, ne pa italijanske. In vsa srž te vsebine
                  je, da sprejemamo to logiko, ki sem jo navedel tudi z osnutka sporazuma strank, da
                  ugotavljamo, da je eden ključnih pogojev za enakopravno članstvo v Evropski uniji,
                  prost trg nepremičnin. To je pot do uveljavitve te logike, ki je sicer
                  dvostopenjska, mislim, da je to za nas dobro. Prva stopnja je najprej omogočiti to
                  tistim, ki so imeli določeno zvezo s Slovenijo v preteklosti, ki so tri leta
                  bivali na ozemlju Republike Slovenije in v štirih letih potem vsem državljanom
                  Evropske unije. In seveda trditi, da je to odmik od naše logike sprejemanja tega
                  osnovnega postulata, ki se imenuje prost pretok kapitala oziroma sprostitev trga
                  nepremičnin, preprosto ne drži. Tisti, ki danes svarijo pred tem, da bo Slovenija
                  pokupljena, se morajo zavedati, da če gremo v Evropsko unijo, da bo v štirih letih
                  po ratifikaciji tega sporazuma takih, potencialnih teoretičnih kupcev 400
                  milijonov. In seveda trditi, smo za Evropsko unijo, obenem pa ne bomo dovolili, da
                  teoretično lahko taka masa ljudi sodeluje na slovenskem nepremičninskem trgu, ne
                  gre skupaj. In v tem primeru je treba reči: "Oprostite gospodje, mi smo stranka,
                  ki je proti včlanitvi v Evropsko unijo". In take stranke v slovenskem parlamentu
                  še ni. Ne želim, sedaj "priterati" do tega, da se je treba glede tega izjasniti,
                  ampak bi bilo dobro, da se pusti take argumente, ki ne zdržijo, pri strani. Vlada
                  se popolnoma zaveda občutljivosti tega vprašanja. V Vladi je v zaključni fazi
                  projekt, na eni strani spiska že veljavnih mehanizmov, ki varujejo temeljne
                  nacionalne interese na področju nepremičnin in spiska tistega, kar mi moramo
                  sprejeti še v naslednjih dveh letih. Kajti Slovenija ima dve leti časa, da to
                  ureditev, ne rečem zakonodajo, ker ne gre samo za zakonodajo, gre tudi za
                  podzakonske ureditve, ki so seveda, če smo jih sposobni sprejeti in iznajti veliko
                  boljši mehanizmi, kot pa zakona, skratka dve leti imamo časa po sprejemu španske
                  pobude, da to uredimo.</p>
               <p>In dejansko se ne da biti "za" še bolj pa "proti". In ne drži, da je Slovenija
                  tukaj diskriminirana. V drugih državah ta debata ni tako vroča, to ni tako velik
                  problem, vendar vse se morajo, tiste, ki hočejo v Evropsko unijo, podrediti tej
                  logiki. Poznamo primer Litve, da ne govorim o Estoniji, ki tega problema sploh ne
                  pozna, ker je sprostila svoj trg vnaprej brez tega, da je članica Evropske unije
                  ali kaj podobnega. Drugod so drugi večji problemi, o tem smo tudi že govorili,
                  morda ribištvo, morda kmetijstvo, morda, bog vedi, kaj se bo še pri nas pokazalo
                  in dajem prav tistim, ki pravijo, da predvsem zaradi tega, ker to je zdaj, ker
                  zdaj imamo tako vroče vprašanje. Taka vprašanja se bodo še pojavljala.</p>
               <p>Mi potrebujemo tak medstrankarski sporazum in potrebujemo mehanizem usklajevanja
                  in dogovarjanja, ki naj po možnosti preprečuje nepotrebne probleme. Mi se
                  ukvarjamo v naši diskusiji v parlamentu s celo kopico nepotrebnih problemov, ki so
                  bili stokrat pojasnjeni, namesto da bi se ukvarjali s potrebnimi problemi, kako
                  bomo dali Bruslju jasno sporočilo, da sprejemamo evropske predloge in evropska
                  stališča, in po drugi strani zagotovili, da v teh dveh letih, ki nam preostanejo,
                  na eni strani pregledamo to, kar že imamo zaščitnega in uredimo sistem tako, da
                   bo temeljne nacionalne interese na področju nepremičnin zavaroval. Tisti, ki
                  pravi, da so problem bivši "volksdeutscherji" itn., se mora zavedati, da bo v
                  teoretičnem smislu, čez štiri leta bodo po tej logiki problem vseh 400 milijonov
                  državljanov Evropske unije. Tako da je nespametno strašiti ljudi z 10.000
                  pripadniki. Če jih hočemo strašiti, jih je treba strašiti s 400 milijoni. Hočem
                  pokazati na absurd take argumentacije. Mi imamo v ustavi člene, ki zahtevajo
                  posebno obravnavo kmetijske zemlje. Pa saj to je v Evropi vsakemu razumljivo!
                  Nobena država ne dovoljuje, da tujci kar prosto kupujejo kmetijsko zemljo zato,
                  da, ne vem, bodo tam zganjali samoodločbo ali kaj podobnega, kar seveda, to dajem
                  kot karikiran primer. Ni, absolutno ni nobene težave, da se to do potankosti
                  izpelje. Naš zakon o varstvu okolja, če ga natančno preberete, boste ugotovili, da
                  praktično ne omogoča ničesar brez posebnih soglasij. Na ogromnih področjih. Hočem
                  tudi reči, da ni res, da nič še ni urejeno in danes je bil sprejet na Vladi trden
                  sklep, da naslednji teden na seji celotno področje pregleda in o tem bo informiran
                  parlament. Mislim, da je tudi že v proceduri predlog stališča oziroma sklepov ob
                  zakonu o lastninskih in drugih stvarnih pravicah, ki nalaga Vladi, da do drugega
                  branja pripravi celoten mehanizem in ureditev. In Vlada tak predlog sklepa
                  podpira.</p>
               <p>Če odgovorim še na določena vprašanja, ki so bila postavljena. To besedilo k 2.
                  točki, ki ga sedaj predlaga Vlada na podlagi sporazuma večine parlamentarnih
                  strank, tiste, ki so še vedno proti temu konkretnemu besedilu, so to tudi
                  povedale, je seveda zelo jasno. Mislim, da ga vsak, ki se ukvarja s to zadevo, v
                  popolnosti razume. Sklep madridskega vrha Evropskega sveta <stage xml:id="SDZ1-Izredna-43-1996-04-11.stage8">(Evropski svet
                     je najvišji organ Evropske unije, ki ga sestavljajo predsedniki držav ali vlad
                     držav članic Evropske unije)</stage>, ta sklep v odstavku, ki se tiče
                  Slovenije, pravi <stage xml:id="SDZ1-Izredna-43-1996-04-11.stage9">(prevajam iz angleščine, se opravičujem)</stage>: "V luči
                  cannskih zaključkov, sklepov, in upoštevaje kompromisni predlog predsedstva,
                  Evropski svet ponovno poudarja svojo željo, da se asociacijski sporazum s
                  Slovenijo čimprej podpiše." Se pravi, upoštevaje kompromisni predlog predsedstva.
                  To je druga beseda ali pa druga sintagma za španski predlog - kompromisni predlog
                  predsedstva, ker v času madridskega vrha je bilo predsedstvo unije špansko. Se
                  pravi, Državni zbor bi, ko sprejme tako stališče, pooblastil Vlado, da podpiše
                  Evropski sporazum o pridruženem članstvu Republike Slovenije na podlagi stališč
                  Evropske unije. Prvo je izraženo v tem sklepu, ki sem ga ravnokar prebral, to je
                  madridskega vrha Evropskega sveta, in resolucije Evropskega parlamenta. Zakaj
                  resolucije Evropskega parlamenta? Ta je bila sprejeta konec novembra, kot vam je
                  gotovo dobro znano. Ne seveda predvsem iz razloga, ker tudi ta resolucija govori o
                  tem, da evropski parlament upa, da bo Slovenija sprejela predloge Evropskega sveta
                  in komisije glede uskladitve svoje zakonodaje z evropsko, pač pa predvsem zato,
                  ker ta resolucija tudi pravi, da disput - spor med Slovenijo in Italijo ne sme
                  biti ovira za podpis evropskega sporazuma o priključitvi Slovenije Evropi. Se
                  pravi, to je argument za stališče in odgovor na prvo vprašanje poslanca Pahorja,
                  da španski predlog ne vsebuje bilateralnega pogoja za podpis.</p>
               <p>Glede drugega vprašanja o triletnem bivanju sem bil jasen že v svojih pojasnilih.
                  V materialih, ki so bili objavljeni tudi v Poročevalcu Državnega zbora, je to še
                  podrobneje opisano. Skratka, gre za prvi korak v teh štirih letih. Po dveh letih
                  se zgodi to, po štirih letih se zgodi dodatna sprostitev in seveda včlanitev
                  Slovenije v Evropsko unijo. Samo v tem kontekstu ima vse to smisel. Tu bo še kar
                  nekaj korakov. Ta asociacijski sporazum bo potrebno ratificirati. To bo, jasno,
                  odločitev parlamenta o tem, ali tudi izvedbo španskega predloga, zdaj to
                  sprejemamo na deklarativni ravni, podpira ali ne. Pogajanja o polnopravnem
                  članstvu, za katera sem prepričan, da je življenjski interes Slovenije, da jih
                  začnemo leta 1998, njihov rezultat bo pokazal, ali je možno sprejeti sporazum o
                  vključitvi v Evropsko unijo in tako naprej. Nič se ne zgodi takoj v tem trenutku.
                  Seveda pa jasno trasira našo pot v Evropsko unijo ta vsebina španskega
                  predloga.</p>
               <p>Ključno je, da mi s sprejemom takega stališča, ki ga predlaga Vlada, jasno povemo
                  partnerjem v Evropski uniji, da sprejemamo to, kar je Evropska unija sprejela kot
                  stališče na svojih vrhunskih sestankih. Realistična ocena Vlade je, da teh stališč
                  tudi z odlogom, največkrat ga imenujemo z odlogom enega leta, ne moremo
                  spremeniti, ker so tudi ti predlogi tako evropski. Predlog, da je potrebno
                  uskladiti zakonodajo na področju nepremičnin z evropsko, bo težko spremeniti. To
                  bi bila nerealistična politika. Ni nobenega razloga, da bi Evropska unija
                  ugotovila, da je to prevelika zahteva do Slovenije, če je to osnovna filozofija te
                  iste Evropske unije.</p>
               <p>Ko pravimo odlog eno leto, to ne pomeni, da bi šla Slovenija po tej logiki eno
                  leto kasneje v Evropsko unijo. To gotovo pomeni odlog našega vstopa vsaj za pet do
                  deset let, če ne več. Odlog, če bi si ga privoščili v tem trenutku, da o tem
                  ponovno razpravljamo oziroma se pogajamo z Evropsko unijo v začetku leta 1997, ko
                  bo mimo italijansko predsedstvo, ko bodo mimo naše volitve, ko bo nova Vlada
                  postavljena in ko bo Evropska unija pripravljena, da se z nami ponovno pogovarja,
                  ali so sklepi madridskega vrha sprejemljivi ali ne. To ne pomeni, da gremo mi po
                  tej logiki 12 mesecev kasneje v Evropsko unijo. To pomeni, da mi zamudimo ta vlak
                  dveh do štirih držav iz srednje Evrope, ki se bodo pogajale za polnopravno
                  članstvo. In Vlada je dolžna, da na to jasno opozori. In na sestankih predsednikov
                  parlamentarnih strank je bilo na to jasno opozorjeno. To pomeni, da odpadejo naša
                  pogajanja v letu 1998, to pomeni, da odpade naša možnost, da gremo v Evropsko
                  unijo v letu 2000 ali 2001 in seveda to pomeni, da ko in če bo nova skupina držav
                  ali pa tudi posamično, ki se bodo pogajala o vstopu v Evropsko unijo, da bo v
                  tisti asociacijski skupini Slovenija.</p>
               <p>Analiza kaže, da je zelo realistično pričakovati priključitev Evropski uniji držav
                  kot so Malta in Ciper ter seveda dveh do štirih držav srednje Evrope: Češke,
                  Madžarske, Poljske morda, Slovenija je pod velikim vprašajem. O tem danes
                  odločamo. In te odločitve se ne da z argumentom, da tega nismo vedeli, preložiti
                  na naslednje rodove. In če seveda verjamemo to, da je Slovenija sposobna na eni
                  strani preživeti članstvo v Evropski uniji in če verjamemo, da je s tem slovenstvo
                  najbolj zaščiteno, da je s tem naša blaginja v smislu gospodarskega razvoja
                  obrambe države naše varnosti najbolj zaščitena, potem se ta projekt gremo in je ta
                  odločitev relativno lahka.</p>
               <p>Če v vse to dvomimo, če menimo, da Slovenija ni sposobna preživeti v Evropski
                  uniji, če menimo, da je naša obramba, naše gospodarstvo, naša blaginja bolje
                  zagotovljena zunaj te grupacije držav, potem je seveda naša odločitev težja, ali
                  je celo kontra odločitev.                              </p>
               <p>Predlagam, da pridemo do tega odločanja, predlagam, da se res naredi napor glede
                  sporazuma, o katerem sem govoril. Kot rečeno, upam, da bo že v ponedeljek primeren
                  dan, da se pogovori o tem nadaljujejo in mislim, da bo to tudi bodočim zunanjim
                  ministrom in vladam omogočilo, da delajo morda v bolj enostavnem, domačem okolju
                  zunanjo politiko. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp25">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Preglju.</p>
            </sp>
            <sp xml:id="SDZ1-Izredna-43-1996-04-11.sp26">
               <speaker>ŽARKO PREGELJ:</speaker>
               <p>Spoštovani! Dovolite mi, da opozorim mogoče na tisti del, kateremu se je
                  marsikateri predgovornik nekako izogibal oziroma, kolikor poznam stališča vladnih
                  strank, menijo, da to ni realni problem. Dejstvo je, da je novi predlog, ki naj bi
                  nadomestil sedanje dikcije amandmajev na 2. točko stališč in sklepov, da je v
                  osnovi isti predlog, minister Thaler je ravnokar poudaril, da gre dejansko spet za
                  španski kompromisni predlog in spet se ponavlja v podobni vlogi s tem, da je
                  tokrat Vlada določeno funkcijo Državnega zbora natančno določila. Vlada želi, da
                  jo zbor pooblasti in to Vlada predlaga zboru, da stori z navadnim sklepom. S
                  sklepom, s katerim sicer zbor ureja čisto druge zadeve, predvsem proceduralnega
                  značaja, značaja opredeljevanja do posameznih konkretnih primerov, Vlada želi
                  dobiti pooblastilo, medtem ko ima poslovnik Državnega zbora za tak namen akt, ki
                  se mu reče deklaracija, s katero lahko zbor izraža splošna stališča do vprašanj
                  notranje in zunanje politike ter do posameznih vprašanj, ki imajo pomen za vso
                  državo in nedvomno pri vključevanju v Evropsko zvezo gre za tak namen. Zakaj se je
                  Vlada odločila, da bo uporabila by-pass akt, ne vem. Lahko si mislim, zakaj.
                  Verjetno upa, da na ta način ne bo možno sprožiti ustreznega ustavnega spora.
                  Moram jo razžalostiti, da te sreče ne bo imela. Spor bo možen tudi po sprejetju
                  takega, v bistvu z našim poslovnikom neskladnega sklepa. Zavedati se moramo, da
                  lahko Ustavno sodišče na podlagi 153. člena zadnjega odstavka ocenjuje tudi
                  dejanja državnih organov in tokrat bo šlo za dejanje Državnega zbora, ki pa mora
                  temeljiti na zakonu ali zakonitem predpisu. To dejanje ne bo temeljilo na nobenem
                  zakonu, najmanj pa na zakonu o zunanjih zadevah, na katerem bi vsekakor moralo.
                  Ravno tako gre v resnici za spremembo ustave. Sprememba ustave se opravlja po
                  točno določenem postopku. Tukaj Vlada hoče že predhodno dobiti od Državnega zbora
                  tisto, kar bi morala dobiti pri obravnavi predloga o spremembi ustave z
                  dvotretjinsko večino glasov navzočih poslancev. Torej gre zgolj za ugotovitev, ali
                  je sprememba sploh možna. Tudi tega Vlada še od zbora ni dobila, hoče pa imeti od
                  njega nekakšno predhodno pooblastilo.</p>
               <p>Naslednja možnost, ki jo ima Ustavno sodišče oziroma tisti državljani, ki bodo
                  lahko dokazali, da imajo pravni interes, da lahko odloča o skladnosti splošnega
                  akta in v tem primeru bo šlo za splošni akt, ki mora biti, jasno, skladen z
                  ustavo, zakoni itn. Nedvomno bo to pooblastilo, če ga bo Državni zbor dal, v
                  nasprotju z veljavno ustavo. Sam sem veliko razmišljal, kaj bi lahko Državni zbor
                  storil, da bi ravnal korektno z ustavo, kajti dejstvo je, da se mora nekako
                  opredeliti do dejanj Vlade in menim, da bi zbor lahko z ustreznim aktom, ki se mu
                  reče deklaracija, ki pa bi jo sprejel šele potem, ko bi opravil posvetovalni
                  referendum med državljani. Smo na stopnji, ko bi za korektno obljubljanje Evropski
                  skupnosti o našem vključevanju morali poznati mnenje državljanov; najširši konsenz
                  je konsenz, ki ga lahko dobimo na podlagi referenduma. Jasno je, da referendum pri
                  spremembi ustave je možen šele po sprejetju spremembe in opozarjam vas, tak
                  referendum lahko sproži samo Državni zbor oziroma vsaj 30 poslancev. Drugih
                  možnosti ni. Zato bi bilo zelo korektno, če bi Državni zbor, preden bi dal Vladi
                  tako pooblastilo, v resnici poizvedel, kaj menijo državljani. Ne na podlagi anket,
                  ne na podlagi političnih ocen, ampak na podlagi posvetovalnega referenduma. Vemo,
                  da izid posvetovalnega referenduma ni obvezujoč za Državni zbor, bi mu pa še kako
                  dobro lahko dal potrebno orientacijo. Dejstvo je, da je ta akt, če ga pogledamo s
                  tega čisto formalnega stališča sporen, potem se pa vprašam, zakaj Vlada predlaga
                  sporen akt. Brez dvoma, to ni v njenem interesu. Ali pa je. In ta interes je
                  očitno potem nek drugi. Očitno gre za kot že danes omenjene določene volilne
                  računice, čeprav je minister Thaler malo prej obžaloval, da se obravnava spet ta
                  problematika za volilne spopade. Obžaloval je, da gre za demagoške nastope, imel
                  je pa sam izredno dober demagoški nastop in podobno.</p>
               <p>Dejstvo je, da bo Vlada dosegla s tem pooblastilom v prvi vrsti učinek na določeno
                  grupacijo v sosednji državi Italiji. Tam so čez nekaj dni, okoli 20., volitve. In
                  nekateri veljaki so se že oglasili na temo sodelovanja s Slovenijo. In očitno temu
                  problemu dajejo posebno mesto in jasno, da jim bo zelo prav prišel pozitivni izid
                  iz našega Državnega zbora. Verjetno bo potem naša Vlada, ker je dobra in korektna,
                  to uslugo vrnila in bo v jesenskem času pričakovala, da dobi od Italije, ki bo
                  verjetno tudi dobra in korektna in bo umaknila veto, na ta način bomo lahko
                  pristopili k evropskemu sporazumu in vsi bodo veseli in zadovoljni. Na videz bo
                  Slovenija vključena v evropsko okolje tudi formalno, s celo kopico obljub, ki jih
                  ne bo mogla več uresničiti. In tu se pojavi druga spornost tega sklepa. Namreč, v
                  kolikor Državni zbor sprejme odločitev, da bo karkoli spreminjal, in se zaveda, da
                  tega več ne more storiti v tem sklicu, stori protiustavno dejanje. S sklepom ne
                  more zahtevati od prihodnjega sklica, da bo spreminjal ustavo, s sklepom ne more
                  zahtevati, da se bo spreminjala zaščitna zakonodaja in tako naprej. Vsak zbor,
                  vsak sklic Državnega zbora lahko odloča in izraža stališča samo v času svojega
                  mandata. V kolikor želi imeti odločitve za daljši krog veljave, potem je treba
                  uporabiti akte, ki so temu primerni. Imenujejo se deklaracije, resolucije, mogoče
                  celo zakoni. Vsekakor ima to stališče kratek rok veljave, natančno do volitev,
                  potem pa se mu lahko podaljša, če bo ista garnitura tukaj ponovno v tej dvorani.
                  Tega se očitno Vlada dobro zaveda in to je jedro njene manipulacije, ne zgolj z
                  mednarodno javnostjo, ampak tudi z državljani in tudi z vsemi ostalimi, ki tako
                  ali drugače sodelujemo pri tem odločanju. Zato ne morem sprejeti take igre.</p>
               <p>Če razmišljam o vključevanju v Evropo, mislim resno in poskušam biti korekten, in
                  želim biti enakopraven. In ne morem pristati na igro skritih fig v žepih in
                  podobno. Vlada očitno dobro ve, kaj dela, in zato se je odločila, tudi na podlagi
                  povabila, moram poudariti, ministrskega predsednika, da on nima pravice sklicevati
                  predsednikov strank, celo jih je povabil; edino tako lahko - povabi jih na
                  razgovor <stage xml:id="SDZ1-Izredna-43-1996-04-11.stage10">(danes se je nekoliko nerodno izrazil)</stage>. Na podlagi tega
                  povabila, ki je bilo nekje že udejanjeno, se pravi ta razgovor s predsedniki
                  udejanjen v določenem sporazumu, ki pa še ni podpisan, še ni usklajen, je bila
                  videti zadeva celo korektna in mogoče na videz je nastopil tisti trenutek, ko naj
                  bi se v naši politiki pojavil spet davno pozabljeni pojem konsenz. Seveda, nihče
                  še ni na ta konsenz pristal, niti ni bil ta konsenz dosežen, saj ravno s tem
                  predlogom, ki ga je Vlada danes postavila pred poslance in poslanke, dejstvo je,
                  da ne gre za konsenz, da gre zgolj za servisiranje odločitev, ki naj jih Državni
                  zbor opravi, in da ji je pač očitno več do tega, da izpelje svojo igro pred
                  mednarodno javnostjo, kot pa da korektno nastopa pred lastnimi državljani.
                  Vsekakor je imela Vlada dovolj možnosti, da bi z ustreznimi akti že nakazala, kako
                  se lahko zaščiti slovenski nacionalni interes. To je interes po ohranitvi
                  samobitnosti, interes po ohranitvi jezika, kulture, interes po ohranitvi bogastva
                  za državljane te države, za Slovence in Slovenke. Tega interesa Vlada ni izrazila
                  še čisto nikjer, v nobenem konkretnem dokumentu. Vsi dokumenti, ki so sedaj na
                  voljo, so betežni dokumenti. Ravno citirani zakon o varstvu okolja je eden najbolj
                  betežnih zakonov, zato, ker nima cele vrste podzakonskih aktov. In že zdavnaj
                  zamujeni roki nikogar v Vladi ne begajo, da bi te akte pripravil. Cela vrsta
                  opozoril, ki jih kot predsednik matičnega odbora stalno naslavljam na ministra in
                  na ostale vladne službe, ostane brez odziva oziroma s slabo vestjo mi razlagajo,
                  kako imajo že vse pripravljeno, pa si ne upajo zaradi nekega, mogoče pomembnega,
                  pa manj pomembnega razloga priti na dan v Uradnem listu.  </p>
               <p>Tak pristop je izredno slab. Kako morate upati, da bodo lokalne skupnosti
                  zaščitile državni interes bolje kot ga lahko ščiti državni zakon? Tukaj ni nobene
                  osnove. Lahko. Lahko se to zgodi, če gre za neko lokalno skupnost, ki se zaveda
                  svojega položaja. Poznam tudi lokalne skupnosti, ki se tega ne zavedajo in z
                  velikim veseljem prodajo vse samo zato, da zadovoljijo ozkemu interesu nekaterih
                  iz te skupnosti. Običajno gre za ožje podjetniške grupacije.</p>
               <p>Tak pristop, ki ni jasno prikazan kot instrumentalni pristop, ne more vlivati
                  zaupanja. Zato je jasno, da takemu predlogu Vlade ne morem dati podpore. In če bi
                  že nekako podpiral prvi odstavek, bi mu vsekakor morali dodati vsaj še nek
                  bistveni pomen. Glejte, Državni zbor naj bi ugotovil, da je eden bistvenih pogojev
                  za enakopravno članstvo v Evropski uniji tudi prost trg nepremičnin. To lahko
                  ugotovimo, to smo že zdavnaj ugotovili, da bo potrebno nekaj storiti. Toda nikakor
                  ne moremo zgolj izraziti voljo, da sprostimo trg nepremičnin v Republiki Sloveniji
                  v skladu s tem dejstvom, ne da bi zraven še poudarili, da bomo pri tem zelo jasno
                  zaščitili nacionalni državni slovenski interes. Vsaj to bi moralo še zraven
                  pisati, pa ni, je preveč za Vlado. Zato, ker potem bodo rekli, ja, bojimo se, da
                  nas bo Evropa razumela narobe.</p>
               <p>Glejte, ko bomo pred dejstvom, da bomo pripravili realno zaščitno zakonodajo, bomo
                  naenkrat ugotovili, da bo potrebna cela vrsta ponovnih nacionalizacij, drugače ne
                  bo možno zaščititi državnega imetja, javnega dobra in vsega drugega, kar je treba
                  imeti na voljo za vse državljane te države. Potrebno bo nacionalizirati parke,
                  potrebno bo nacionalizirati celoten obmejni pas, potrebno bo nacionalizirati
                  verjetno celo kmetijske površine, kulturno dediščino in vse ostalo. Kajti to bo
                  edina zaščita, ki bo varovala zasebni interes pred državnim interesom. In v
                  Evropski uniji lahko to narediš samo tako, da narediš za vse enako, tudi za lastne
                  državljane. Če nekateri želite tako ponovno nacionalizacijo, potem so mi zadeve
                  jasne.</p>
               <p>Očitno je bila igra o demokraciji, o demokratizaciji, o vključevanju v Evropo
                  zgolj tista prepotrebna uvertura in salto mortale in taktičen obrat, da ste lahko
                  na koncu prišli skozi druga vrata do tistega, kar ste  nekoč imeli, pa se ni dalo
                  obdržati na tisti ideološki osnovi, je bilo pač potrebno najti novo lupino. In to
                  je očitno namen te Vlade in tega predsednika Vlade. Tak pristop ni primeren, ker
                  je v resnici lažniv, zato mu ne morem dati niti najmanjšega soglasja in niti
                  toliko ne bom posegal, da bi poskušal ta tekst popravljati, kajti ugotavljam, da
                  ne bi imelo nobenega pomena in ne mislim več igrati tiste vloge, ki jo sicer
                  zavestno igram ves čas, z željo pri sodelovanju v okviru demokratičnih
                  instrumentov v bistvu dajem videz demokracije v tej državi, realno pa je te
                  demokracije čedalje manj. Tako da pri tem problemu ne bom več sodeloval na
                  konstruktiven način, glasoval bom izključno proti in z jasno odločitvijo, da na ta
                  način ščitim tisto, kar je trenutno še zaščiteno v okviru obstoječe zakonodaje.
                  Lahko o teh problemih razlagamo še marsikaj, mislim, da smo si že vse povedali,
                  kar smo si imeli povedati. Za ta nastop sem se odločil zgolj zato, da ponovno
                  ugotovim, da tudi ta novi predlog, ki ga je ministrski predsednik zavil v pisani
                  stanjolček nekega iskanja konsenza, v resnici ni nič, noben konsenz, ampak je
                  čisto navaden diktat, do katerega nas je pripeljala naša Vlada zaradi nespretnega
                  in nesposobnega vodenja pogajanj, zaradi izigravanja odločitev Državnega zbora.
                  Pred dvemi leti smo sprejeli odločitev, da se nihče nima pravice pogajati o
                  prodaji nepremičnin, da nihče nima pravice dajati na voljo slovenske zemlje, to so
                  vladni pogajalci počeli, kljub takemu sprejetemu sklepu Državnega zbora. Seveda
                  boste rekli, saj je bil samo sklep. In tak bo tudi tale. Očitno ničvreden papir,
                  zelo pa uporaben za razne špekulacije. Bojim se, da se bo tudi s sprejetjem takih
                  odločitev ta Državni zbor samo še dodatno umazal, umazal s tisto politično barvo,
                  s katero se mu ni treba. Državni zbor je le najvišji  organ te države in lahko
                  ohrani svoje dostojanstvo. In s tem, če bi ohranil svoje dostojanstvo, bi na
                  določen način zaščitil tudi Vlado.</p>
               <p>Ta nuja, ki jo postavlja pred nas minister Thaler, ta nuja, da v kolikor drugo
                  leto januarja ne bomo v krogu štirih čakajočih za Evropsko zvezo, to je
                  diplomatska neumnost. To je diplomatska špekulacija prve vrste. Temelji zgolj na
                  enostranskem pogledu. Nikoli niste dali pred nas vseh možnih opcij, ker jih niste
                  želeli, ker je ta opcija očitno za vas najbolj koristna, ker bo pripeljala očitno
                  odtujeni kapital po drugi poti v vašem imenu nazaj, kajti sicer ne bi mogel priti.
                  Tudi ta podlaga obstaja. Menim, da je vztrajanje na zgolj eni opciji za našo
                  državo pogubno. Karkoli se lahko zgodi z Evropsko zvezo, bomo mi tisti, ki smo
                  najdražje plačali, ker smo pač na robu. Vedno plačajo najbolj tisti, ki so na
                  robu. To poznam iz lastne izkušnje in izkušnje mojega rodu. In zaradi tega ga ne
                  mislim izdajati in ne bom podpiral takih ničvrednih papirjev, kot jih je Vlada
                  postavila pred nas. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp27">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Za repliko se je javil gospod Bučar. Se odpoveduje. K besedi se je
                  javil gospod Hvalica.</p>
            </sp>
            <sp xml:id="SDZ1-Izredna-43-1996-04-11.sp28">
               <speaker>IVO HVALICA:</speaker>
               <p>Hvala lepa. Nastopam v imenu poslanske skupine, zakaj nisem nastopil prej, ne vem.
                  Hvala lepa. Spoštovani! Vlada je ustvarila v tem Državnem zboru neke vrste izredne
                  razmere. Na tej izredni seji smo izmenoma od 26. marca, en dan ne, en dan ja, v
                  nekem čudnem zaporedju, po nekih čudnih ali pa ne, naključjih in vse skupaj je že
                  podobno burki. Res, da je mesec april, ampak ne glede na to bi moral Državni zbor
                  tu malo urediti svojo logistiko. Ne nazadnje se vse skupaj prepleta tudi z redno
                  sejo Državnega zbora, 38., na kateri imamo zakon o stvarnih pravicah, ki je vezan
                  na to. Ne nazadnje nas čaka, ali pa ministra čaka interpelacija, ki je bila
                  posticipirana pač spretno poslovniško, pa bi se morala le pred tem obravnavati
                  itd. Torej 14 dni smo na tej seji, ki ji pravzaprav ni videti konca. Naj spomnim,
                  da smo 28. marca socialdemokrati predlagali posvetovalni kolegij pri predsedniku
                  Vlade. Odbor za mednarodne odnose, kakor tudi Državni zbor, je naš predlog
                  zavrnil, potem pa, ko je to predlagal predsednik Vlade, je sprejeto in milo
                  rečeno, protestiram proti nenačelnosti nekaterih mojih poslanskih kolegov, ki so
                  takrat glasovali proti temu predlogu, danes pa pozdravljajo to iniciativo. Tega ne
                  razumem. Mislim, to se da ugotoviti, ker imam izpisek črno na belem, kdo je bil za
                  in kdo je bil proti. Kakorkoli, ta predlog za posvetovalni kolegij je imel samo en
                  namen, doseči maksimalni konsenz in zaželeno bi bilo, da bi do tega prišlo. V tem
                  predlogu je bila tudi zahteva oziroma pogoj, ki je govoril, da bi delo te izredne
                  seje prekinili za največ 30 dni. Le redki so razumeli, da to pomeni datum po
                  italijanskih volitvah. Žal jaz tega nisem mogel, moral napisati tako kot sem
                  mislil, čudim se pa, da ta spoštovani zbor tega enostavnega sporočila ni
                  razbral.</p>
               <p>Španski predlog po vsem tem, kar je bilo tu rečeno, je nesmisel, da bi jaz to
                  seciral. Danes sem na Odboru za mednarodne odnose - mimogrede, zdaj bi moral biti
                  tudi na seji Odbora za mednarodne odnose, pa nihče ni povedal zakaj, ali je ta
                  preklicana ali je bil preklic ali pa mogoče celo v odsotnosti predsedujočega
                  zaseda - to mimogrede. Torej ta španski predlog, za katerega sem danes zvedel na
                  Odboru za mednarodne odnose, da se do njega Vlada nikdar ni opredelila. Ali ni to
                  čudno? Najmanj, kar je, je nenavadno. Ampak to ni slučajno. Španski predlog je
                  najprej treba razumeti tako kot je napisan, to je nadomestek propadle bilaterale z
                  Italijo, na neki način, pa še nekaj drugega zraven. Ampak, kar je čudno pri tem,
                  je to, da se Vlada do tega ni opredelila, da Vlada ni tega sprejela. Naloga je
                  bila vendar vladina, parlament bi to ratificiral. Ne, Vlada tega ni naredila,
                  namenoma ni naredila in je ta vroči krompir zabrisala parlamentu. Zdaj je pa
                  upravičeno evropska javnost uprta v ta parlament, da bi slišala, kako se bo
                  parlament odločil, namesto da bi si sami pustili manevrski prostor in z
                  ratifikacijo omogočili parlamentu, da sprejme ali ne sprejme ta predlog. Jasno, na
                  podlagi tistega, kako bi ga sprejela Vlada. Prvič se mi je zgodilo, da tuja
                  radiotelevizijska hiša želi od mene izvedeti, kako bom glasoval. To je absurd! Jaz
                  nisem izvršna oblast, jaz sem poslanec! Torej, to je zelo narobe, zelo narobe, da
                  je naš Državni zbor padel v to igro in dopustil, da je postal neke vrste servis,
                  jaz imenujem to kar hlapec Vlade. Vlada nas je spravila v neko godljo, zdaj pa -
                  rešujmo se! Vnaprej zavračam vsako etiketo. Slišal sem namreč, da je ministrski
                  predsednik, ki ga žal tu pogrešam <stage xml:id="SDZ1-Izredna-43-1996-04-11.stage11">(jaz imam izjemno smolo, ko jaz nastopam,
                     njega nikdar ni tu)</stage>, torej, da je ministrski predsednik na prvem
                  razgovoru že definiral tudi etiketo tistih, ki naj bi glasovali proti kot
                  protievropska koalicija. Ja, to je nekaj neverjetnega, no! Torej, glede na to, da
                  smo se kot socialdemokrati v niz poslanskih predlogih, ne spomnim se, minimalna
                  plača, pokojnine, sklicevali ravno na evropske listine, glede na to, da se
                  zavedamo, da je socialdemokracija naredila največ na socialnem področju v zahodni
                  Evropi, da sem še bolj definiran, jaz ne morem biti protievropska koalicija, v
                  nobenem primeru! In zavračam to a priori in se tudi zgražam nad takšnim
                  etiketiranjem. Da ne govorim o NATO, kjer sem postal že zoprn zaradi tega, ko
                  stalno govorim o tem, kako je nujno za Slovenijo, da se pridružimo NATO, zakaj in
                  kako, mislim, da mi ni treba razlagati. Kakorkoli že, ne bomo proti, ne bomo proti
                  danes glasovali, ker nismo proti. Predlagali smo danes na sestanku predsednikov
                  strank z ministrskim predsednikom in zunanjim ministrom sporazum o skupnih
                  interesih ter metodah usklajevanja različnih pogledov na približevanje Slovenije
                  Evropski zvezi. Prebral bom samo dva člena:</p>
               <p>"Podpisane stranke, zastopane v Državnem zboru Republike Slovenije, s podpisom
                  tega sporazuma ugotavljamo, da ima Slovenija ekonomski in varnostni interes za
                  vključitev v Evropsko zvezo in izražamo skupno voljo za ta korak na temelju
                  enakopravnih principov in pod enakimi pogoji, kot to velja za druge kandidatke za
                  članstvo v zvezi. Dokončna odločitev o vstopu v Evropsko zvezo naj se ob koncu
                  pogajanj in pred podpisom sporazuma o polnopravnem članstvu sprejme na
                  referendumu."</p>
               <p>In še 3. člen: "Podpisnice sporazuma izražamo enotno voljo, da morajo biti tako
                  pozitivne kot morebitne negativne posledice vstopa Slovenije v Evropsko zvezo
                  enakopravno in pravično porazdeljene med vsemi sloji prebivalstva v Sloveniji in
                  da približevanje in vstop v Evropsko zvezo ne sme povečati socialnih razlik. V ta
                  namen bodo pristojni organi izvršilne oblasti pravočasno pripravili potrebno
                  zakonodajo, v pogajanjih s predstavniki Evropske zveze pa zagotovili ustrezne
                  prehodne rešitve za gospodarske panoge, ki bodo predvidoma najbolj prizadevate."
                  Tako.</p>
               <p>Če bo ta sporazum v takšni obliki ali rahlo odmaknjeni obliki sprejet, bomo za,
                  tako pa za zdaj ne bomo proti. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Pahor.</p>
            </sp>
            <sp xml:id="SDZ1-Izredna-43-1996-04-11.sp30">
               <speaker>BORUT PAHOR:</speaker>
               <p>Hvala lepa, predsednik. To je tudi bržkone zadnji nastop v tej razpravi. Rad bi
                  spomnil na citat, s katerim sem začel moj uvodni nastop z objavo tiskovnega
                  predstavnika italijanske Farnezine 4. aprila leta 1993, ko je razlagal, zakaj je
                  Italija umaknila veto za podpis med Slovenijo in Evropsko gospodarsko skupnostjo o
                  sodelovanju - sporazum, ki zdaj velja. Takrat je rekel, da Italija bržkone ne bo
                  več vztrajala na dvostranskih zahtevah, ampak bo poskušala te zadeve vsebinsko
                  pripeljati v evropski paket. In s tem se soočamo danes. Preden bi dal zadnje
                  vprašanje in tudi svojo zadnjo misel, bi rad tudi na koncu rekel, da podpiram
                  odločitev Vlade in zaprosil za polnopravno članstvo v Evropski uniji, da podpiramo
                  vse napore, da se v skladu z neko proceduro spremeni zakonodaja in vsa ostala
                  zakonodaja tako, da bo primerljiva z zakonodajo držav Evropske unije in da hkrati
                  seveda podpiram sprejemanja zaščitnih zakonov na področju nepremičninskega prava.
                  Moje vprašanje pa je naslednje in je kot rečeno zadnje, ker ugotavljamo, da so
                  zdaj, po zagotovilih ministra, pomisleki o dvostranskem sporazumu odpravljeni, da
                  je zadnji ključni problem diskusija o teh treh letih, ki velja za nazaj in ne za
                  naprej. Če je, minister, ta zahteva tako samoumevna, namreč, da dobijo pravico do
                  nakupa nepremičnin vsi tisti, ki so kdajkoli pred in po 2. sv. vojni bivali tri
                  leta na ozemlju Slovenije, zakaj je slovenska Vlada oziroma slovenska diplomacija
                  1. decembra 1995 v pismu veleposlaniku Elorki, španskemu veleposlaniku v Evropski
                  komisiji, zavrnila to zahtevo. Torej, moje mnenje je, da so takrat preučili to
                  zahtevo in ugotovili, da je neupravičena. Da presega zahteve, ki so bile
                  naslovljene na države kandidatke v drugih devetih državah. In da ta zahteva nima
                  nobene neposredne zveze s tako imenovano harmonizacijo pravnega reda z evropskim.
                  Še enkrat pravim, jaz absolutno podpiram vse poti za to, da Slovenija na vseh
                  področjih svojega pravnega reda harmonizira standarde z evropskimi. Ta zahteva, po
                  treh letih, pa je politična zahteva, politična zahteva, ki jo je sponzorirala
                  Italija. Italija je gotovo ena od petnajstih, je zelo pomembna, in pač Evropska
                  unija poskuša opravičevati svoje ravnanje tako, da v bistvu zdaj italijansko
                  zahtevo postavi v evropski celofan. Ampak, minister <stage xml:id="SDZ1-Izredna-43-1996-04-11.stage12">(zaključujem)</stage>,
                  zakaj je slovenska Vlada ali diplomacija 1. decembra leta 1995 sprva zavrnila to
                  zahtevo? Zakaj je takrat, če danes prepričuje Državni zbor, da je samoumevna, ni
                  tako sprejela?</p>
            </sp>
            <sp xml:id="SDZ1-Izredna-43-1996-04-11.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Horvat.</p>
            </sp>
            <sp xml:id="SDZ1-Izredna-43-1996-04-11.sp32">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Vitalni interes
                  slovenskega gospodarstva je, da Slovenija čimprej podpiše in uveljavi sporazum o
                  pridruženem članstvu in da s tem tudi omogoči pospešene priprave za polnopravno
                  članstvo. V teh dneh razprave v Državnem zboru je gospodarstvo bolj kot kdajkoli
                  ob drugih priložnostih zelo glasno in intenzivno reagiralo na naše razprave in
                  izrazilo ta interes, pa tudi nezadovoljstvo in kritiko na tisto naše ravnanje in
                  razprave, ki bi nas lahko, ali ki nas odmikajo od Evropske unije. V teh dneh sem
                  govoril tudi s številnimi predstavniki iz tujine oziroma predstavniki tudi
                  diplomatskih predstavništev in drugimi, in moram reči, da je tudi bila prisotna
                  precej negativna reakcija ali pa čudenje nad načinom obravnave tega vprašanja,
                  glede na vse to, kar je Slovenija doslej dosegla in kako tesno je povezana že
                  dejansko s to Evropsko zvezo. Zato bom podprl predlog teh stališč s to
                  dopolnitvijo, ki jo je dala Vlada, vendar tako po razpravi predsednika Vlade
                  uvodoma in pa predvsem po razpravi ministra Thalerja, čeprav se z velikim delom
                  njegove razprave strinjam, pa le ne morem mimo tega, da imam občutek, kot da še
                  kar naprej, kljub temu, da smo toliko razpravljali v teh dneh, pa že tudi prej, da
                  zamenjujemo vzroke in posledice. Mislim, da ni treba zdaj nas tukaj prepričevati o
                  tem, kako pomembna je unija, čeprav je iz vrste pripomb in razprav morda res
                  videti tako, kot da tega ne bi čisto dobro razumeli in da nismo pripravljeni kar
                  takoj glasovati za vse, kar Vlada pripravlja, ampak je vrsta teh problemov in teh
                  zapletov tudi pri sprejemanju teh stališč tukaj v Državnem zboru, roko na srce,
                  nastala zaradi tistega, kar Vlada ni storila ali pa ni pravočasno storila. Ne gre
                  samo - in tu je lahko potem del vzrokov tudi za nerazumevanje mogoče nekaterih
                  potez, ki jih je Vlada vlekla ali pa, ki jih mora vleči. Naj samo spomnim na
                  nekatere zadeve, ker se bomo s temi zadevami srečevali tudi vnaprej, tudi če
                  izglasujemo in sprejmemo ta stališča, s tem se ne rešimo nobenega vprašanja in
                  vrsta ovir, ki so objektivne narave, je prisotna tudi v tej razpravi, se bo jutri
                  pojavila pri urejanju zadev, ali doma ali pa v odnosu do Bruslja in drugih članic
                  unije. Prvič kasnitev s potrebnimi analizami. Teh analiz je zdaj res precej, ampak
                  zadnje čase se delajo doma in pa tudi v sodelovanju s tujimi institucijami, vrsta
                  tudi zelo kvalitetnih predstavitev ekonomskih argumentov za povezovanje Slovenije
                  z unijo se dogaja prav v času, ko poteka ta naša razprava.</p>
               <p>Drugo. Tudi pozdravljam, da je prišlo ali pa, da prihaja do strankarskega konsenza
                  na temo ključnih vprašanj naše zunanje politike in zlasti unije, vendar mislim, da
                  to ne bi smela biti izjema ali pa ne bi smelo to biti bolj kot gasilski ukrep
                  takrat, ko se v parlamentu zaplete, ampak to naj bo zdaj predvsem tudi poduk Vladi
                  in njenemu predsedniku, da bo to strateški pristop naprej pri urejanju takih in
                  podobnih vprašanj. Kasnitev v pripravi celovitih rešitev prilagajanja zakonodaje,
                  vključno z rešitvami za zaščito interesov in tistega, preprečitev tistega, česar
                  se bojimo, plus še ena zadeva, ki jo v gospodarstvu, pa tudi istočasno ob svojem
                  interesu za unijo izpostavlja, to so zaščitni mehanizmi za slovensko gospodarstvo.
                  Tu je pa narejeno daleč premalo in upravičeno ne samo posamezna podjetja, ampak
                  tudi posamezne branše kritiziramo, da se vse prepočasi vzpostavlja te mehanizme,
                  ki jih pa druge, sedaj njene članice unije, že imajo in mislim, da bi preveliko
                  tveganje vzel ta Državni zbor na sebe, ne glede na to, kaj se je dogajalo, kaj je
                  Vlada, pri čem je kasnila, kaj je zagrešila, da bi preveliko tveganje vzel na
                  sebe, če bi zavrnil ta stališča, kajti zgodilo bi se to, kar morda ali pa sem
                  prepričan, da nočemo. Vtis zunaj bi bil tak, kot da je parlament zdaj tisti
                  krivec, ki je zavrnil to, kar je pogoj, vsaj verjamem tudi tako, ker nimamo neke
                  druge alternative pred sabo, kar je pogoj za to, da bi prišlo do podpisa sporazuma
                  o pridruženem članstvu. To bi bila tudi voda na mlin Italije. To se je videlo že
                  po prvih reakcijah najodgovornejših ljudi, ne samo ministrice Agnellijeve, ampak
                  tudi predsednika Vlade Dinnija, ki je dal prav nediplomatsko grobo lekcijo
                  slovenskemu vodstvu, da rečem tako poenostavljeno. Žal, moramo priznati, da deloma
                  tudi zasluženo. S tem bi Državni zbor vzel na sebe odgovornost tudi za tisto, kar
                  Vlada ni pravočasno naredila ali pa kar ni naredila in predvsem bi s tem tvegali,
                  to sem prepričan, prehitevanje Slovenije po levi in desni, ne samo od sedanjih
                  držav, ki imajo status pridruženega člana, ampak tudi od drugih držav, s katerimi
                  ne bi želeli biti v skupnem paketu in podobno. In da bo ironija večja, to kljub
                  vsem referencam, gospodarskim rezultatom, komplimentom, ki nam jih dajejo tujci in
                  podobno. In predvsem tvegamo tudi praktični interes ogrožanja tržnih pozicij in
                  boljših možnosti za razvoj. Zaradi vsega tega sem za to, da ta stališča s to
                  dopolnitvijo podpremo s tem, da si ponovno natočimo čistega vina in da rečemo
                  predvsem Vladi, da bo naprej treba delati drugače, da ne pridemo v podobne
                  situacije, in to se nam lahko zgodi kmalu. S tem bomo še bolj zgubljali, in
                  kredibilnost Vlade, ne samo doma, ampak tudi v tujini, žal tudi kredibilnost
                  države v odnosu do mednarodnega okolja. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp33">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Poljšak.</p>
            </sp>
            <sp xml:id="SDZ1-Izredna-43-1996-04-11.sp34">
               <speaker>MARIJAN POLJŠAK:</speaker>
               <p>Hvala lepa za besedo. Torej ponavljamo vsak na drug način, na nov način stvari.
                  Nekateri ne ponavljajo, so vedno isti, pač ne pridejo samo povedat, ampak jim
                  vidimo v dušo in srce, kaj so.</p>
               <p>Prva zadeva tukaj je naslednja diskusija, češ da je treba najti konsenz strank. To
                  je govoril predsednik Vlade. Treba je napraviti konsenz strank, da se stranke med
                  seboj dogovorijo. Glejte, to se ne dela v volilnem letu. To ni resen pristop.
                  Vemo, da je ista politika, ki je danes, zunanja, ista je bila pred dvema letoma,
                  ko je bil zamenjan gospod Peterle in ta poskus uveljaviti to politiko, ki jo zdaj
                  vi želite, torej Vlada ali vladne stranke, ali ne vem, kako bi rekel, vladajoče
                  politične sile, bi morale to poskusiti lani. Zdaj je to malo lažno, da se greste
                  zdaj neko bitko. Bom kasneje povedal, kaj naj bi ta bitka bila, ali gre res za to
                  stvar, kar trdite, ali je to nekaj drugega.</p>
               <p>Prva zadeva. Ta bitka bi se morala zgoditi lani, saj ste že lani ali predlanskim
                  načrtovali, da se spremeni ustava. Vi bi morali poskušati spremeniti ustavo prvič
                  v parlamentu, ker je drugače ne morete, ali pa na drug način poskušati pridobiti,
                  spremeniti stališče in javno mnenje. Veste, da je več kot polovica ljudi proti
                  temu, da se sprosti prodaja slovenske zemlje in bi morali poskušati, po ne vem
                  kakšni poti, referendume narediti. To, kar se tu dogaja, ta predlog in to, ne vem,
                  kaj to pomeni. Ali boste zaradi tega lahko kaj naredili in ali boste to lahko
                  naredili? To boste lahko naredili, se pravi nekaj, ko boste lahko šli v Evropsko
                  unijo - funkcionarji bodo rekli, nekaj smo dosegli. Ampak to ni res. Vi morate
                  nekaj doseči v okviru Republike Slovenije, to se pravi, zgoditi se mora bitka,
                  recimo referendum. Ampak zdaj ni primerno. Jaz vem, da ni primerno, ker je volilno
                  leto. Potem pravijo eni, saj ne gre za strankarske stvari. Seveda gre za
                  strankarske stvari enih in drugih. Je neprimerna bitka. Zato bi bilo, za moje
                  pojme, najbolje, če bi to stvar dali lepo h kraju za naslednji mandat in prenehali
                  s slepomišenjem in prodajanjem megle. Če pa že nekaj želite od tega in če resno
                  mislite, potem se mora bitka zgoditi.</p>
               <p>Zdaj bom šel na drugo stran, se pravi na stran tistih, ki smo proti temu, da se
                  spremeni ustava, da se stvari izvajajo v tem smislu. Če mi sprejmemo nekaj takega,
                  se mora z naše strani zgoditi vsaj spor na Ustavnem sodišču, na to morate
                  računati. Ne vem, kaj delate, spor na Ustavnem sodišču je ena zadeva. Nasprotna
                  stran bo sprožila, ne bom sprožil jaz, upam, da bodo drugi. Druga stvar je, da vas
                  lahko izzovemo in vam naredimo referendum, ker ga vi nočete, ste taktiki. Ali
                  želite to? Ne morete vi zdaj sprejeti: zdaj bomo sprejeli, da se sprosti trg
                  nepremičnin v Republiki Sloveniji. Saj to se ne more kar tako. Ker se to ne more
                  kar tako sprostiti, je treba narediti ustrezne poteze. Ali je to zdaj vaša
                  taktika? V bistvu je to taktika majhnih korakov, ki ne more letos dati rezultata
                  oziroma, kaj bomo v jeseni imeli spopad ob tem. V jeseni bo samo predvolilna
                  kampanja, eden drugemu bomo očitali drugi so slabi, mi smo dobri, tako bodo vsi
                  govorili, ali pa bomo vsi govorili. Upravičeno ali neupravičeno, je vseeno. V
                  jeseni je predvolilna kampanja in že zdaj je na pol predvolilna kampanja. To bi
                  morali lani poskušati.</p>
               <p>Zdaj pa rečete, da smo neverodostojni pred evropskimi ... Seveda, ker delate nekaj
                  pod mizo. Javno veste, da je večina, da je javnost proti temu, proti spremembam
                  recimo 68. člena in vseh posledic, dejansko se pa vladni uradniki nekaj
                  dogovarjajo ali se dogovarjate v Evropi. Ampak se ne smete. Najprej morate doseči
                  konsenz doma, pa ne samo v Vladi ali pa v parlamentu. Med ljudstvom prav tako. In
                  ne se izgovarjati, češ da je bila recimo že na plebiscitu 1991. leta ta zadeva
                  izglasovana. Ni bila. Niti po črki, še manj po duhu. To ni bila bistvena vsebina
                  plebiscita. Zdaj, ko se tako sprašujem, seveda, pri vsaki potezi je več ciljev. Ne
                  vem, katere bi nazival, da so prvi. Mogoče to tudi resno mislite, da vam bo letos
                  uspelo to nekako pridruženo članstvo. Ki vam ne more. Ali mogoče celo resno
                  mislite, ampak jaz ne morem verjeti, da je to vaš prvi cilj. Vaš prvi cilj je, bom
                  rekel s temi, z zunanjo problematiko maskirati notranje potrebe. Glavni problemi v
                  tej državi, glavni problem zame, dobro, zdaj spet govorim po svoje, nekdo drug bo
                  rekel, da so drugi glavni problemi te države. Glavni problemi te države so
                  lastninjenje, gospodarstvo, socialni problemi. In zato, da ni videti... Pri
                  lastninjenju vemo, kaj je. Lastninski model se je sesul, certifikatska luknja,
                  kraja družbene in državne lastnine, da tako rečem. Namesto, da bi reševali te
                  glavne probleme, potem pa, zdaj pa, pokate petarde zunanje politike. Seveda, jaz
                  to razlagam po svoje. Ampak smatram, da je vedno glavni problem notranji problem.
                  In zunanji problem je kot zavajanje. Jaz zdaj to vzamem recimo, gospod Drnovšek,
                  ki je pač to sprožil. Najbrž, da je on to sprožil. Seveda, ker vidim, da je
                  zainteresiran. Ko je zainteresiran, pride včasih v parlament, če ni zainteresiran,
                  ga ni. Zdaj je zainteresiran. Ampak bistvo, bi rekel te kanonade ali pa te
                  kanonade zunanje politike je zakrivljen v notranjem problemu. Seveda je tudi delno
                  recimo tisto, kar jaz pravim in očitam, da mogoče imate resen namen oziroma
                  verjamem, da ima del parlamenta ali pa politične sile, oziroma Krščanski demokrati
                  mislijo, da če se bodo povezali s svojimi političnimi, bom rekel podobnimi
                  zavezniki na zahodu, da je to njihov cilj. Ampak jaz mislim, da to njim nič ne
                  koristi, mogoče so v to prepričani. Verjamem zanje, verjamem mogoče tudi v
                  liberalno demokracijo. Se pravi, vi rabite legitimnost, recimo novonastali
                  kapitalisti potrebujejo legitimnost tega nakradenega kapitala. In to dobijo, če se
                  Slovenija vključi v Evropo, potem se bodo še bolj zadeve zapletle in bo nemogoče
                  stvari spreminjati. In je to bistvo zadeve. Jaz to ne morem drugače razumeti.
                  Torej, mogoče, ne vem, kakšne probleme imate, mogoče so vsi ujetniki, tudi
                  liberalna demokracija je ujetnik sedanjega stanja in to samo pokriva. Vre v tem
                  loncu pa pokriva ta lonec, vre v drugem loncu, pokriva tam. V tem primeru gre samo
                  za maskiranje zadev.</p>
               <p>Gospod Thaler je ponovno rekel, če je ogrožena naša identiteta. Glejte, jaz sem
                  enkrat že rekel; v Evropi ni niti enega malega naroda, ki bi pridobival pri svoji
                  identiteti v Evropi. Celo veliki narodi ne pridobivajo. To dobro vemo. Recimo, ali
                  je v Angliji vedno več Angležev, ali se angleška kultura vedno bolj razvija v
                  Angliji? Ne. Odgovor je ne. Se pravi, politika na zahodu ni neka nacionalna
                  politika. Ker ni nacionalna, je, bi rekel liberalni kapitalizem je popolnoma v
                  razmahu, v maksimumu in to je tisti cilj. Tam ni boga ne naroda, niti boga, bi
                  rekel vere ali pa ljubezni ampak je tam bog dobička. In ta ne služi nobenemu
                  narodu. In v Evropi, če se kakšen narod, tisti, ki se širi ali kakorkoli, so
                  veliki narodi na račun majhnih oziroma prihajajo nove narodne manjšine notri.
                  Prihajajo priseljenci. Vse vemo, da ne bom ponavljal, kar sem že povedal. Se
                  pravi, tu pa zdaj, kakšen cilj  si bomo postavili. No, pa da ne bi več o tem.</p>
               <p>Potem bi pa gospoda Pahorja prav tako... Gospod Pahor je rekel, bomo pa naredili
                  zaščitni zakon. Zdaj bomo imeli zakon o lastninskih in drugih stvarnih pravicah.
                  Kaj boš? Najprej boš popustil, potem boš delal pa zaščitni zakon. To je isto, kot
                  da bi bili mi zdaj pod Avstrijo, potem bi morali pa narediti zaščitni zakon za
                  Slovence. Kaj je to? To ni logika. Logika je, da direktno in neposredno nastopaš.
                  Glejte!  Če dam pripombe še na izvajanje kolega Saša Lapa, Slovenska nacionalna
                  desnica, zdaj, če so tukaj že, če je trenutna politika taka, da je bilo dopuščeno
                  priseljencem z juga, ker pa vemo, da se lahko te stvari spremenijo. Čez dve leti
                  je lahko drugače. Kakorkoli. Stvari se lahko spremenijo, tudi na take načine, kot
                  gospod Geržina govori. Lahko, bilo je že in je lahko še. Se pravi, če popustiš
                  enim, potem popustiš še drugim. To ni opravičilo. Ampak če si narodnjak, če si za
                  slovenski narod, za interese slovenskega naroda znotraj Slovenije, potem vztrajaj
                  naprej. In tudi če si 99-krat poražen, upaj na zmago v 100. bitki. <stage xml:id="SDZ1-Izredna-43-1996-04-11.stage13">(Oprosti
                     gospod Anderlič, da te motim pri tvojem klepetanju!)</stage></p>
               <p>Sedaj, če še naprej. Dobro, jaz sedaj ne zagovarjam, jaz nimam upanja, da bomo to,
                  bi rekel, kar je priseljenih iz južnih držav ali poslovenili ali jih bomo poslali.
                  Saj bomo prišli na oblast. Sedaj grem naprej. Sedaj smo pa prišli do Nemcev,
                  Italijanov. Saj veste, kakšne pritožbe so. Saj to vi veste ravno tako dobro kot
                  jaz. In nekaj deset podjetnikov je tukaj Nemcev, pa nekaj deset podjetnikov, ali
                  manegerjev, uradnikov, tehnologov Italijanov. Kako govorijo v tisti tovarni?
                  Pravijo, eni so mi povedali. Sem rekel, pa kaj naj naredim. So se pritožili na
                  inšpekcijsko službo. To je vaša Vlada. Vaša Vlada, tisti, ki ste v Vladi, jaz
                  dosti od kolegov z Združenih liste, ki je pravkar prišla iz Vlade, pa se mi zdi,
                  kot da je še vedno v Vladi. Poglejte, vaša Vlada je tista, ki ima inšpektorje. In
                  ti inšpektorji, evo, to je dokaz, kako bo zadeva šla naprej. Dobro, jaz vidim
                  Italijo, seveda ker sem od tam dol, vidim nevarnost Italije. Koliko je kapitala v
                  severni Italiji. 50 let so oni imeli kapitalizem, krasno so izkoriščali svoj
                  proletariat in nabrali njihovo kri, ker pravijo, banke so kri dela proletariata in
                  so nabrali v bankah. In imajo toliko denarja, da ne bodo oni nas nič silili.
                  Najprej bodo, nekateri rekli: "Koliko je vredno tvoje posestvo?" - 100 milijonov,
                  bo rekel on. Dobro, "Jaz ti dam 300." Oni lahko trikrat preplačajo Primorsko. Jaz
                  sem prepričan, da je v italijanskih bankah denarja za 3-krat kupiti primorsko
                  zemljo. Ni treba vso, jaz ne bom prodal, mogoče tudi Geržina ne bo prodal, prodal
                  bo nekdo drug. Ljudje so različni. Najprej bodo pokupili 10%, potem bodo naprej 20
                  in tako dalje. Kakorkoli se odločate, gospodje, ene zadeve, mislim ne se
                  sklicevati na narodne interese oziroma vsi se sklicujemo na narodne interese, to
                  je pozitivno, ampak ne govoriti, češ, da bo kdo odgovarjal. No, lahko bomo tudi
                  odgovarjali, ampak bomo potem, ko bomo videli rezultate. Jaz se sicer sploh ne
                  bojim, da boste vi prišli do vašega rezultata, kakor planirate in vas lepo prosim,
                  dajte narediti poteze za to, da bomo stvari stehtali, torej gremo na referendum
                  ali karkoli, gremo v bitko in ne se tukaj sprenevedati, da se nekaj borite, ker
                  jaz upam, da tista stran, ki je proti, da bomo trdni in jaz kot del tiste strani,
                  ki sem proti, samo čakam na bitko.</p>
            </sp>
            <sp xml:id="SDZ1-Izredna-43-1996-04-11.sp35">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Geržina.</p>
            </sp>
            <sp xml:id="SDZ1-Izredna-43-1996-04-11.sp36">
               <speaker>MIROSLAV GERŽINA:</speaker>
               <p>Hvala lepa za besedo, gospod predsednik. Spoštovane kolegice in kolegi! Najprej bi
                  želel opravičilo gospodu Poljšaku, da smo ga Krščanski demokrati s svojo pobudo o
                  razpravi o mednarodnih odnosih z Evropsko unijo, pa z Italijo, z NATOM, do NATA,
                  spravili do tega, malo ob živce, da rečem lahko, ampak obenem pa mu dali možnost,
                  da je razpravljal in spet pač svoje misli razpredal. To je legitimno in mislim, da
                  je prav. Vendarle mislim, da imajo ravno on in njemu podobni prevelik strah.
                  Namreč s tem, ko se bojimo, da bomo vse razprodali, sami sebe diskreditiramo.
                  Slovenci živijo že 50 let, v Benečiji že 70 let pod Italijo in so pod udarom
                  tistega, na kar je opozarjal gospod Poljšak, namreč, da bodo kar vse prodali, oni
                  bodo prišli z velikimi denarji. Jaz mislim, da ne prihajajo kar tako z velikimi
                  denarji, čeprav ima Italija svoj nacionalni interes in svojo nacionalno politiko
                  tudi v to smer in tudi dela, tudi mimo, seveda z zakonodajo dela te zadeve in
                  tukaj bi rad rekel, tudi naša država mora in bo z zakonodajo, evropsko zakonodajo,
                  zakonodajo sosednje Italije, Avstrije itn., o teh, kar smo danes govorili,
                  zaščitila legitimno in ima vso pravico, da zaščiti svoj nacionalni prostor in ga
                  bo. Seveda pa sem jaz proti temu in ne da, kot je rekel gospod Poljšak, mogoče pa
                  Geržina ne bo prodal. Ne, naši niso nič prodali, ne bodo in jaz tudi ne, mislim,
                  da vzgajam v to smer svoje otroke, da tudi oni ne bodo nič prodajali, ker sem že
                  stokrat rekel in še enkrat bom povedal, da zame je slovenstvo določena kvaliteta
                  in v vseh smereh in mislim, da se odločajo tudi nekateri drugi, ki prihajajo na
                  naše prostore, da bodo Slovenci in da jim bo to čast in na to moramo igrati, ne pa
                  s strahom gledati v bodočnost. Včeraj smo tukaj s strahom gledali v bodočnost, ko
                  je bilo tukaj govora, neka ljubljanska elita, ko še nismo imeli države. Zdaj imamo
                  državo, zopet smo evroskeptiki, pravimo, ne bi šli v Evropo. Dobro, to je bilo
                  mimogrede.</p>
               <p>Zdaj pa glede tega, kar se je zgodilo v teh zadnjih dneh. Namreč zgodila se je
                  sprememba v 2. točki, kjer je danes gospod ministrski predsednik priznal in v
                  bistvu se med vrsticami zahvalil Državnemu zboru, da bo sprejel to, kar so stranke
                  nekako, s konsenzom do danes sprejele, da bo sprejel ali pa, bom rekel, večina
                  parlamentarnih strank, niso prav vse sprejele, da to podprejo. Namreč, to je
                  priznal, da je Vlada zgubila pač kredibilnost v Evropi, in to, kar sem že zadnjič
                  rekel, da bi morali to potrditi, da je zahteva Evropske unije, da parlament
                  garantira, in to je garancija v bistvu. To ni pooblastilo, bolj jaz gledam tu na
                  garancijo Vladi, kjer piše tudi Vladi, da bo izvedla to, kar bo izvedla. Se pravi,
                  da bo storila korak pri podpisu asociacijskega sporazuma za Evropo. Se pravi prvi,
                  nekako prvi korak v Evropo. Je pa čisto normalno, da ima vsak klub, v katerega se
                  vključuješ, svoje pogoje, in svoje pogoje ima, to je bilo danes že tudi rečeno,
                  različne do tistih držav, ki so bile že od nekdaj države in tistih držav, ki so na
                  novo ustanovljene in temu rečemo izsiljevanje ali zahteva večje cene dražje
                  vstopnice. Recimo, ko smo zadnjič imeli priložnost, da smo iz države severne
                  Evrope slišali, ki je tudi kar na hitro to zadeva sprejela, ampak zaradi določene
                  zadeve zaradi tega, ker ima strah na drugi strani, v Rusiji, v bivši Sovjetski
                  zvezi.</p>
               <p>To, kar se danes dela oziroma se bo zgodilo, sem prepričan, da bo večinsko
                  soglasje s spremembami, s temi sklepi Državnega zbora in da je to dovolj. Naj
                  Vlada dela naprej. In na  koncu, kot v vseh državah, bo prišlo do tega, da bodo
                  ljudje z referendumom odločili, ali so za ali so proti, vendarle ne danes. Mislim,
                  da je bilo dejansko zavajanje ministrskega predsednika, ko je pred časom rekel, da
                  bo dal na referendum. In to, kar je danes rekel gospod Žaro Pregelj, tako je treba
                  širok referendum danes. Saj danes praktično še ne vemo, kaj bi dali na referendum.
                  Ne, ne vemo, ker ste se sami spraševali in bili v kontradikciji sami s seboj, kaj
                  pa naj bi bilo, potem pa rekli, da mora biti referendum. Mi moramo zadeve
                  razčistiti, pooblastilo bomo dali, garancijo Vladi, da zadeve razčisti, da povedo,
                  to in to bo, tako in tako in na koncu se bomo odločili, ali to sprejmemo ali ne
                  sprejmemo.</p>
               <p>Mislim, da bi ministrski predsednik lahko rekel Krščanskim demokratom pred
                  slovensko javnostjo vsaj hvala, da so namesto njega sprožili to zadevo, razpravo o
                  slovenski zunanji politiki. Če bi šel pa še malo dlje, bi pa lahko rekel, ampak ne
                  proti gospodu ministru, ki ga zdaj trenutno ni tukaj, da bi rekel, gospod Peterle
                  je pa povabljen, da pride nazaj kot zunanji minister v Vlado, ker zdaj se nič
                  drugega ne dogaja kot tisto, kar je on delal, zdaj pa nadaljujemo vsi skupaj; vsi
                  skupaj, tudi tisti evroskeptiki, ki so že pred dnevi kričali, da ne damo nobene
                  opeke, ampak danes so drugačni dnevi, veter je malo drugam zavel. Seveda, drva in
                  deščice za rešilni čoln za Evropo so sekali na Krščanskih demokratih, tega
                  ministrski predsednik tudi ni povedal, pa bi bilo dobro da bi, ker če se po nekom
                  zliva gnojnica, je prav, da se tudi pove zaradi tega, ker se je kasneje neka
                  sprememba zgodila, da so pač ti ljudje zaslužni. Niso ne gobavci, kot je bilo
                  danes zjutraj rečeno, zopet se nekdo premika proti Krščanskim demokratom.
                  Krščanski demokrati smo čisto navadna, normalna parlamentarna evropska stranka in
                  seveda mislim, da je prav, da se vsi proti njej združujemo. Smo tukaj na sredini
                  in okrog nje se lahko zberete vsi, ki ste dobre misli za to državo in se bomo pač
                  umestili tja, od koder so nas nekateri izgnali, tisti, ki so že ob osamosvojitvi
                  kričali na koncu, da so oni zaslužni za osamosvojitev, prej so pa zavirali in
                  metali polena pod noge. In danes se je tudi dogajalo, da nekateri, ki so bili še
                  včeraj skeptiki, so danes rekli, ja, mi smo pa za. In jutri bodo rekli, mi smo
                  prvi vlekli ta voz. Seveda, ko bo že vse potrjeno, ko bo sprejeto, ko bomo
                  praktično, recimo, čez štiri ali pet let v Evropski skupnosti in bomo pač normalno
                  živeli v tej skupnosti, v tem klubu dobrega in slabega. Krščanski demokrati in jaz
                  tudi mislim, da je tam za nas več dobrega. Ker drugače nam ostane, če ne želimo
                  nazaj tja, na vzhod, od koder smo šli dejansko ob referendumu, da moramo že danes
                  začeti, ustaviti dela na avtocestah, ustaviti dela za obnovitev in pospeševanje
                  našega gospodarstva, začnemo zidati zid, kitajski, ta bo pa slovenski, da se
                  zazidamo, naredimo strelne line in tu bomo živeli, kakor bomo, bomo. Ampak mislim,
                  da namen ni ta in da je namen tega parlamenta, končno je danes ministrski
                  predsednik povedal, da je namen večine v tem parlamentu, da se gre naprej in
                  kolikor hitro se da, v Evropo. Zakaj, smo že povedali, mislim, da v tem
                  parlamentu, večina je povedala, zakaj. Zaradi gospodarstva, zaradi varnosti
                  življenja naših državljanov in zaradi varnosti naše države. In mislim, da je
                  pravilno, da se te točke, čeprav so mogoče nekaterim malo čudne, nekaterim je to
                  samo neka megla, ampak jaz pravim, da je prav, da damo garancijo Vladi, da gre
                  tja, kamor smo se namenili. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp37">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Korošec. Boste dobili besedo kasneje.</p>
            </sp>
            <sp xml:id="SDZ1-Izredna-43-1996-04-11.sp38">
               <speaker>BOJAN KOROŠEC:</speaker>
               <p>Spoštovani predsednik, kolegice in kolegi! Govorimo o enem ključnih vprašanj
                  prihodnosti Slovenije. Dosedanja razprava na izredni seji je pokazala predvsem
                  tridnevno izčrpavanje v debatah, ki ne vodijo dlje od dileme. Na eni strani
                  Slovenija ne more preživeti zunaj Evrope, na drugi pa je evropejstvo tvegano, ne
                  mudi se nam, barantajmo o ceni in tako naprej. Vsi smo z besedami za Evropo. V
                  praksi je pa to drugače in se kaže predvsem z vprašanji kdaj, kako in za kakšno
                  ceno. Govorimo o slovenskem nacionalnem ponosu, pozabljamo pa, da je romantična
                  vizija neodvisne Slovenije v nasprotju z globalizacijo svetovnega gospodarstva.
                  Naša zunanja politika postaja vse bolj odsev notranje strankarske politike. Res
                  je, da do sedaj nismo imeli na voljo analiz z večinskimi kazalci, ki bi prikazali
                  možne posledice take ali drugačne odločitve. Zato, in zaradi stališč Italije
                  velikokrat govorimo čustveno in na pamet oziroma so naše razprave pogosto na
                  področju nacionalne zavedne retorike. Poraja se mi občutek, da je Vlada zamudila
                  pravi, ugodni čas s proevropsko politiko. Parlament pa izvršni oblasti sedaj
                  omejuje manevrski prostor. Smo v položaju, ko Slovenija sama od sebe oziroma od te
                  parlamentarne razprave pričakuje znamenje "za" ali "proti" Evropi, čeprav bi bilo
                  bolje, če bi na podlagi strokovne presoje sprejela izvršna oblast in prevzela vso
                  odgovornost in bi tako notranje politično tvegala. Del govornikov prisega na
                  Evropo, nasprotuje pa sprejemanju meril, ki veljajo v njenem okolju oziroma
                  nasprotuje pravnim normam, ki veljajo v Evropi. Pravzaprav pa smo se za pritrdilni
                  odgovor, torej za Evropsko unijo odločili že predčasno, saj analize že do sedaj
                  kažejo, da 67% izvoza in 69% uvoza poteka iz Evropske unije, le da ne moremo in ne
                  bomo mogli uživati tega dejstva, če ne bomo tudi formalno v tej velikanski
                  prostocarinski coni. Zato apeliram na vse, spoštovane poslanke in poslanci, videti
                  moramo celoto in pozabiti na delne želje in cilje, volilno taktiziranje in zamere.
                  Ker druge alternative za nadaljnji razvoj na vseh področjih ter varnost naše
                  države ne vidim in je tudi nihče ni ponudil, podpiram sprejem sedanjega vladnega
                  predloga oziroma podpis španskega kompromisnega predloga.</p>
            </sp>
            <sp xml:id="SDZ1-Izredna-43-1996-04-11.sp39">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Poljšak.</p>
            </sp>
            <sp xml:id="SDZ1-Izredna-43-1996-04-11.sp40">
               <speaker>MARIJAN POLJŠAK:</speaker>
               <p>Gospod Geržina <stage xml:id="SDZ1-Izredna-43-1996-04-11.stage14">(to je v bistvu replika)</stage>, vzeli ste slabo primero za
                  Benečijo. Jaz sem v Benečiji trikrat taboril po deset dni, hodil od ljudi do
                  ljudi, tudi vmes sem imel kontakte z njimi, stvari sem opazoval. Prvi Benečan, ki
                  sem ga spoznal, je bil duhovnik Rino Markič, ki je umrl. Po moji oceni, v kontaktu
                  z njim, pa tudi drugi so imeli, umrl je, ker ga je srce bolelo. Tako je, ni umrl
                  zaradi bolezni, fizične, umrl je zato, ker je videl, kako je grdo na tem svetu in
                  kako se slabo godi Slovencem. Bil je duhovnik eno vas naprej od Udin oziroma da
                  rečem Vidma ali Udin, ki je ravno tako po slovensko, ne vem, sem že malo pozabil,
                  to je bilo okrog 75. leta, ali Sklavniku ali pa Passian Sclavenesco, to so bile
                  vasi, jaz sem se pogovarjal tam z domačini in so mi povedali, v času fašizma, leta
                  1930 se je tam govorilo še slovensko, bilo je mešano. V tistih dveh vaseh - ne vem
                  jaz, če gospod Hvalica ve, da se v Sklavniku ali pa v Passian Sclavenesco govori
                  slovensko, potem naj pride povedat, ampak to so vasi, ki so 5, 10 km naprej od
                  Udin, proti Pordenonu. To pomeni, mi, recimo, jaz kot Ajdovec nisem iz prve bojne
                  črte slovenskega naroda. Prva bojna črta slovenskega naroda je 30 oziroma je bila
                  50 km zahodno od nas. Kako so tisti - ali bom tistim ljudem zdaj jaz zameril, ali
                  bom zahteval od njih, da naj se izpostavljajo na ne vem kakšne načine?! In ne
                  glede na to, nobenega ne gledam, da so Slovenci, kakšni so Slovenci - so dober
                  narod! Ampak narod počasi, s silo in z nesilo, na mile načine prodirajo počasi
                  Italijani, in meja je obramba - do tukaj, naprej pa ne! Se pravi, gospod Geržina,
                  izbrali ste slabo primerjavo in tudi ko ste govorili o strahu, vi dobro veste, da
                  mene ni strah Italijanov, ampak da imam take iluzije, kot da bi morali biti
                  pripravljeni na nek "Dan D".</p>
            </sp>
            <sp xml:id="SDZ1-Izredna-43-1996-04-11.sp41">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se javlja gospa Jadranka Šturm. Kar najprej gospa Šturmova, potem
                  gospod Geržina, potem gospa Pozsončeva, tako gre po vrsti.</p>
            </sp>
            <sp xml:id="SDZ1-Izredna-43-1996-04-11.sp42">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsednik. Lep pozdrav vsem skupaj. Jaz bom čisto na
                  kratko, ker vidim, da se stvari res že ponavljajo, pa hkrati se tudi zožuje ta
                  debata in upam, bliža koncu, bi rada izrazila svojo podporo temu zadnjemu
                  predlogu, čeprav je to podpora z zadržki. Zadržki zato, ker, kot sem že v eni
                  svojih prejšnjih razprav omenila, me predvsem moti to delno odločanje za vstop v
                  Evropsko unijo, delno zato, ker nimamo pred seboj vsega tistega, kar bi pravzaprav
                  moralo biti podlaga našemu odgovornemu odločanju. Jaz sem odraščala in živim ob
                  tako rekoč včasih imenovani najbolj odprti evropski meji, to je meji z Italijo, ki
                  nam je vsem, ki živimo ob njej, ves čas dajala občutek evropskosti, občutek
                  prostega pretoka vsega, kar odprta meja pravzaprav lahko nudi. Zato mi je bila
                  bližina Evrope vedno del realnosti in del stvarnosti in si ne želim, da bi si z
                  napačnimi odločitvami to mejo zaprli ali pa jo naredili za sovražno. Poleg tega
                  bom vstop v Evropsko unijo podprla tudi zato, ker se mi zdi taka odločitev
                  odgovorna in ugodna tudi za slovenske manjšine, ki živijo za to mejo. Težko si
                  predstavljam, da bi matični narod slovenskih manjšin ostal zunaj tega prostora. In
                  konec koncev, tudi v tem Državnem zboru sprejemamo zakone, za katere nam vedno
                  Vlada reče, da so narejeni po evropskih osnovah. In kadarkoli slišim, da se v tej
                  državi nekaj spreminja, se spreminja na osnovi evropskih standardov. Zato se mi
                  zdi, da če že vse to počnemo, da je prej ali slej ta vizija k Evropi vizija nas
                  vseh.</p>
               <p>Seveda, zadržki so. Zadržki so predvsem v dajanju prevelikih koncesij tistim, ki
                  si tega ne zaslužijo oziroma, dajanje koncesij za stvari, ko so že tako ali
                  drugače rešene. Zame izvirni grehi vseh teh dvomov glede nepremičnin, ki jih bodo
                  dobili tujci, niso v Evropski uniji, ampak predvsem v zakonu o denacionalizaciji.
                  Veliko stvari smo že vrnili tujcem, tako da mislim, da je ta zakonodaja, ki jo še
                  bomo sprejeli in ki je lahko opremljena z najboljšimi zaščitnimi zakoni, zato
                  imamo dobre vzore v državah Evropske unije, lahko veliko manj nevarna kot pa v
                  nekaterih točkah zakon o denacionalizaciji. Jaz bi rada samo še povedala, da ti
                  signali razprave, ki jo imamo zadnje tri tedne, niso samo signali za Bruselj,
                  ampak predvsem za Rim in moram tu povedati, da v pogovoru z referenti, ki
                  obravnavajo premoženjsko-pravna razmerja v obalnih občinah, imam podatke, da se,
                  odkar ta debata teče v Državnem zboru, obnašajo nekateri optanti zelo nesramno do
                  teh referentov, arogantno, da prihajajo na občine z nemogočimi zahtevami, tudi
                  polni denarja. Tako da zakoni, ki jih imamo v obravnavi oziroma zakon o
                  lastninskih in stvarnih pravicah, terja po mojem mnenju največjo mero odgovornosti
                  in tudi sama se zavzemam za to, da se ozemlje Republike Slovenije absolutno
                  natančno definira, predvsem v tem zakonu. Zato ta predlog Vlade k 2. točki razumem
                  kot načelni pristanek temu, da v Evropsko unijo da, vse ostalo je pa stvar
                  nadaljnjih razprav. Jaz si res iskreno želim, da ne bi z napačno politiko v bodoče
                  tistih, ki so bili vojni poraženci in so člani Evropske unije, na našem ozemlju
                  naredili za zmagovalce. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp43">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Geržina.</p>
            </sp>
            <sp xml:id="SDZ1-Izredna-43-1996-04-11.sp44">
               <speaker>MIROSLAV GERŽINA:</speaker>
               <p>Hvala lepa za besedo. Gospod Poljšak je rekel, da moja primerjava s slovensko
                  Benečijo ali beneško Slovenijo ni prava. Ampak potem, ko sem razmišljal o tem, sem
                  šele videl, kako prava je. Namreč, vrženi so bili v drugo okolje iz
                  avstro-ogrskega, čeprav ni bilo naklonjeno narodom, vseeno je pustilo, ker vemo,
                  da so imeli tudi svoje polke itn. Slovenci tam, določeni so imeli slovenske šole,
                  so bili vrženi v okolje, ki ima svoje nacionalne interese in svoje nacionalne
                  vizije, to je italijansko, in to se bo zgodilo tudi z nami, če se bomo zdaj tukaj
                  izolirali. Zaradi tega, pa tu je lep primer, kaj bo z nami. Mi bomo v bistvu
                  samostojni, ampak v Evropi ne moremo biti samostojni. To je paralela med njimi in
                  med nami, kaj se nam lahko zgodi. Ne moremo biti samostojni, moramo živeti z
                  drugimi ljudmi.</p>
               <p>Zdaj pa, ker sem že na repliki, mislim, da je prav, da se lahko reče še tisto
                  repliko, kot je bilo prej rečeno, na tisto repliko, da bo potekala nacionalizacija
                  nacionalnih parkov, obmejnega območja itn. Ne, pač bomo evropske zakone sprejeli,
                  se zgledovali pri naših sosedih in zaščitili vitalno ozemlje za našo državo in
                  tudi za slovenski narod. To lahko naredimo in tisto, kar se tiče strankarstva,
                  volitev in tega, da bo veljal sklep samo do volitev, potem pa že bo, kar bo. Ja,
                  jaz mislim, če bo večina parlamentarnih strank, in tako sem zdaj razumel vsaj, to
                  podprla, bo ta večina tudi kasneje oziroma v drugem sklicu v parlamentu in bo pač
                  morala še naprej se dogovarjati oziroma odgovarjati za tisto, kar je sklenila. Ker
                  potem se ne bodo vrata zaprla, pa bodo drugi prišli, ampak prihajajo iste stranke
                  z istimi imeni praktično, večina istih ljudi ali pa vsaj polovico ali ne vem,
                  koliko jih bo, ena več ali manj, kako si bodo to naredile in bodo imele
                  odgovornost, se pravi, to ni sklep samo začasen, ampak je to trajen sklep in
                  mislim, da na to se sklicevati in strašiti zdaj, bomo nekaj začasno sprejeli, samo
                  da bodo volitve, ali pa bomo morali nacionalizirati in to, mislim, da ni primerno.
                  Hvala lepa.</p>
            </sp>
            <sp xml:id="SDZ1-Izredna-43-1996-04-11.sp45">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Pozsončevi.</p>
            </sp>
            <sp xml:id="SDZ1-Izredna-43-1996-04-11.sp46">
               <speaker>MARIA POZSONEC:</speaker>
               <p>Hvala lepa. Jaz sem tudi želela reagirati na ta primer - Beneških Slovencev. Pa,
                  gospod Geržina, oni so narodnosti, vi ste pa imeli lastno državo in ste bili
                  narod!</p>
            </sp>
            <sp xml:id="SDZ1-Izredna-43-1996-04-11.sp47">
               <speaker>PREDSEDNIK JOŽEF ŠKOLČ:</speaker>
               <p>Hvala. Želi še kdo besedo? <stage xml:id="SDZ1-Izredna-43-1996-04-11.stage15">(Ne.)</stage> Torej, zaključujem to razpravo in
                  prehajamo k odločanju. Če gre za to, da se je potrebno zbrati, potem predlagam, da
                  nadaljujemo sejo čez 10 minut, se pravi ob 15.15 uri, tako da imajo vsi možnost,
                  da lahko odločajo oziroma vidim, da je dvorana že polna in sprašujem, če je to
                  sploh potrebno? Deset minut odmora kljub vsemu, vsaj za nas, ki stalno sedimo
                  tukaj.</p>
            </sp>
            <stage type="time">(Seja je bila prekinjena ob 15.05 uri in se je nadaljevala ob 15.20
               uri.)</stage>
            <sp xml:id="SDZ1-Izredna-43-1996-04-11.sp48">
               <speaker>PREDSEDNIK JOŽEF ŠKOLČ:</speaker>
               <p>Ugotavljam prisotnost za nadaljevanje seje! <stage xml:id="SDZ1-Izredna-43-1996-04-11.stage17">(59 poslank in
                     poslancev.)</stage> Zbor je sklepčen in lahko odloča.</p>
               <p>Smo pri 2. točki stališč in sklepov v pregledu, ki ste ga že pred časom dobili na
                  klop. Nam ostajajo dopolnila pod 1, pod 2, 3, pod 4 je umaknjeno, pod 5 je
                  umaknjeno, pod 6 je umaknjeno in pod 7, s tem da pride pred tem pod 7
                  spreminjevalni predlog, ki ga je danes predstavil dr. Drnovšek.</p>
               <p>Torej prehajamo na glasovanje. Ugotavljam prisotnost. Glasovali bomo o dopolnilu k
                  2. točki pod 1, ki se glasi: na začetek prvega odstavka 2. točke se doda nov
                  stavek, ki se glasi: "Cilj Republike Slovenije je članstvo v Evropski uniji do
                  leta 2001". Predlagatelj je poslanska skupina LDS, matično delovno telo ne
                  podpira, Vlada podpira. Ugotovimo sklepčnost! <stage xml:id="SDZ1-Izredna-43-1996-04-11.stage18">(46 prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage19">(34 poslancev.)</stage> Je kdo proti? <stage xml:id="SDZ1-Izredna-43-1996-04-11.stage20">(18
                     poslancev.)</stage></p>
               <p>Ugotavljam, da je dopolnilo sprejeto.</p>
               <p>Smo pri dopolnilu pod številko 2. Po prvem odstavku se doda besedilo: "Državni
                  zbor ocenjuje, da je španski kompromisni predlog primerna podlaga za sklenitev
                  asociacijskega sporazuma z Evropsko unijo". Predlagatelj je Robeto Battelli in ga
                  umika.</p>
               <p>Torej smo pri dopolnilu pod številko 3, ki se glasi: v prvem odstavku se doda
                  besedilo: "Državni zbor ocenjuje, da je predlog, da bo Slovenija ob koncu četrtega
                  leta..." - je tudi umik? Torej, smo pri dopolnilu, o katerem smo razpravljali
                  danes in se glasi: po prvem odstavku se doda besedilo: "Državni zbor ugotavlja, da
                  je eden bistvenih pogojev za enakopravno članstvo v Evropski uniji tudi prosti trg
                  nepremičnin. Državni zbor izraža voljo, da sprosti trg nepremičnin v Republiki
                  Sloveniji v skladu s tem dejstvom. Državni zbor pooblašča Vlado, da podpiše
                  evropski sporazum o pridruženem članstvu Republike Slovenije na podlagi stališč
                  Evropske unije, izraženih v sklepih madridskega vrha Evropskega sveta in
                  resoluciji Evropskega parlamenta." Ugotovimo sklepčnost! <stage xml:id="SDZ1-Izredna-43-1996-04-11.stage21">(58
                     prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage22">(49 poslancev.)</stage> Je kdo proti? <stage xml:id="SDZ1-Izredna-43-1996-04-11.stage23">(14
                     poslancev.)</stage></p>
               <p>Ugotavljam, da je dopolnilo sprejeto.</p>
               <p>In smo pri dopolnilu, ki se glasi: po prvem odstavku se doda besedilo: "Vlada
                  Republike Slovenije je s predlogom za spremembo Ustave Republike Slovenije, ki ga
                  je že predložila Državnemu zboru Republike Slovenije, jasno izrazila
                  pripravljenost za uskladitev slovenske zakonodaje z zakonodajo držav članic
                  Evropske unije." Predlagatelja sta gospod Borut Pahor in dr. France Bučar. Matično
                  delovno telo se do tega ni opredelilo, ker je bil vložen kasneje. Se je? In ga
                  podpira, predvidevam. Ugotovimo sklepčnost! <stage xml:id="SDZ1-Izredna-43-1996-04-11.stage24">(64 prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage25">(34 poslancev.)</stage> Je kdo proti? <stage xml:id="SDZ1-Izredna-43-1996-04-11.stage26">(17
                     poslancev.)</stage></p>
               <p>Ugotavljam, da je dopolnilo sprejeto.</p>
               <p>Smo pri dopolnilih k 3. točki. V 3. točki stališč in sklepov se doda nov drugi
                  odstavek, ki se glasi: "Državni zbor ugotavlja, da so sedanja pogajanja glede
                  vključevanja Republike Slovenije v Evropsko unijo neuspešna. Državni zbor zavrača
                  bilateralna pogajanja z Italijo kot pogoj za sklenitev asociacijskega sporazuma z
                  Unijo. Vlada Republike Slovenije naj pripravi poseben predlog izhodišč za
                  reševanje še nerešenih problemov s sosednjo Italijo s poudarkom na izboljšanju
                  položaja tako italijanske manjšine v Sloveniji kot slovenske manjšine v Italiji in
                  jih pred pričetkom posebnih pogajanj z Italijo predloži Državnemu zboru." Sedanji
                  drugi odstavek postane tretji odstavek. Predlagatelj je poslanska skupina SLS.
                  Matično delovno telo tega dopolnila ne podpira. Ugotovimo sklepčnost! <stage xml:id="SDZ1-Izredna-43-1996-04-11.stage27">(62
                     prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage28">(13 poslancev.)</stage> Je kdo proti? <stage xml:id="SDZ1-Izredna-43-1996-04-11.stage29">(41
                     poslancev.)</stage></p>
               <p>Ugotavljam, da dopolnilo ni sprejeto.</p>
               <p>Smo pri 4. točki oziroma dopolnilih k 4. točki. Najprej je tu dopolnilo Vlade:
                  tekst 4. točke naj se glasi: "Državni zbor Republike Slovenije bo okrepil
                  prizadevanja za uskladitev slovenske zakonodaje z zakonodajo držav članic Evropske
                  unije in pospešil sprejemanje zakona, ki bo opredelil lastninsko in druge stvarne
                  pravice tujcev na nepremičninah v skladu z evropskimi standardi." Predlagatelj je
                  Vlada Republike Slovenije. Matično delovno telo v svojem poročilu nima
                  opredelitve.</p>
               <p>Potem je dopolnilo predlagatelja Marjana Šetinca, ki se glasi: v četrti točki se
                  za besedama "Evropske unije" doda pika, ostalo besedilo pa se črta. Matično
                  delovno telo to dopolnilo podpira.</p>
               <p>Potem je dopolnilo pod številko 3: v tretji vrstici se besedilo za besedama
                  "Evropske unije" nadomesti z besedilom, ki se glasi: "tako, da bo Republika
                  Slovenija ob uveljavitvi asociacijskega sporazuma postopno sprostila pretok
                  kapitala in omogočila nakup določenih nepremičnin tistim državljanom Evropske
                  unije, ki so po 25.6.1991 skupno vsaj tri leta imeli dovoljenje za bivanje in delo
                  v Republiki Sloveniji in so v Republiki Sloveniji tudi dejansko živeli."
                  Predlagatelj je gospod Žarko Pregelj. Matično delovno telo je podprlo amandma pod
                  številko 2, zato se o tem amandmaju ni opredelilo.</p>
               <p>Imamo še amandma pod številko 4. Predlagatelj je poslanska skupina LDS, glasi pa
                  se: v četrti točki se za besedami "Ustava Republike Slovenije" črta pika in doda
                  besede "in evropskimi standardi". Matično delovno telo je ravno tako podprlo
                  amandma pod številko 2 in se o tem ni opredelilo. Prehajamo k odločanju o
                  dopolnilu pod številko 1. Gospod Pregelj, želite besedo? Izvolite.</p>
            </sp>
            <sp xml:id="SDZ1-Izredna-43-1996-04-11.sp49">
               <speaker>ŽARKO PREGELJ:</speaker>
               <p>Spoštovani! Dopolnilo k tej točki sem vložil predvsem zaradi tega, ker menim, da
                  je ta točka primerno mesto za opredelitev dobre volje, ki naj bi jo naša država
                  pri vključevanju v Evropo izrazila. Ugotavljam, da je lahko ta dobra volja
                  izražena predvsem z omogočanjem nakupa določenih nepremičnin tistim državljanom
                  Evropske unije, ki so po osamosvojitvi naše države živeli pri nas oziroma še
                  živijo in jih v bistvu lahko taka odločitev najbolj razveseli. Konec koncev gre za
                  ljudi, ki živijo z nami in delajo z nami. Zato menim, da bi s sprejetjem tega
                  dopolnila Slovenija svojo dolžnost in dobro voljo ustrezno pokazala. Hvala
                  lepa.</p>
            </sp>
            <sp xml:id="SDZ1-Izredna-43-1996-04-11.sp50">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Se želi še kdo opredeliti oziroma obrazložiti svoj glas ob teh štirih
                  dopolnilih? <stage xml:id="SDZ1-Izredna-43-1996-04-11.stage30">(Ne želi.)</stage> Prehajamo k dopolnilu pod številko 1. V
                  primeru, da je ta sprejet, ker nadomešča cel tekst, ni potrebno glasovanje o
                  naslednjih. Ugotovimo sklepčnost! <stage xml:id="SDZ1-Izredna-43-1996-04-11.stage31">(63 prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage32">(21 poslancev.)</stage> Je kdo proti? <stage xml:id="SDZ1-Izredna-43-1996-04-11.stage33">(35
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Smo pri amandmaju pod številko 2, predlagatelja Marjana Šetinca in gospoda Jožeta
                  Leniča. Ugotovimo sklepčnost! <stage xml:id="SDZ1-Izredna-43-1996-04-11.stage34">(59 prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage35">(39 poslancev.)</stage> Je kdo proti? <stage xml:id="SDZ1-Izredna-43-1996-04-11.stage36">(1
                     poslanec.)</stage></p>
               <p>Ugotavljam, da je dopolnilo sprejeto. O ostalih potem ni potrebno glasovati.</p>
               <p>Smo pri dopolnilu k 5. točki, ki se glasi: prvi odstavek 5. točke se črta.
                  Predlagatelj je poslanska skupina SLS. Matično delovno telo tega ne podpira, Vlada
                  se do tega ni opredelila. Želi kdo besedo? Gospod Pregelj ima proceduralni
                  predlog.</p>
            </sp>
            <sp xml:id="SDZ1-Izredna-43-1996-04-11.sp51">
               <speaker>ŽARKO PREGELJ:</speaker>
               <p>Spoštovani! Predlagam, da se pri 4. točki dokonča glasovanje o dopolnilih. Namreč
                  dopolnilo, ki sem ga jaz vložil, ni v nasprotju z dopolnilom pod številko 2, kajti
                  dodaja dodatno besedilo. Gre za enak pristop; do besede "Evropske unije" je isti
                  tekst, nakar se moj tekst doda. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp52">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, vi poznate poslovnik in veste, da če je besedilo črtano, da ga ni
                  mogoče nadomeščati. Mi smo z izglasovanjem dopolnila pod številko 2,
                  predlagateljev gospod Šetinca in gospoda Leniča, to besedilo črtali in izrazili
                  voljo, da se ga z ničemer ne nadomesti. Tako, da se vračamo k dopolnilu k 5.
                  točki. Želi kdo obrazložiti svoj glas? <stage xml:id="SDZ1-Izredna-43-1996-04-11.stage37">(Ne.)</stage> Ugotovimo sklepčnost!
                     <stage xml:id="SDZ1-Izredna-43-1996-04-11.stage38">(60 prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage39">(3 poslanci.)</stage> Je kdo proti? <stage xml:id="SDZ1-Izredna-43-1996-04-11.stage40">(42
                     poslancev.)</stage></p>
               <p>Ugotavljam, da dopolnilo ni sprejeto.</p>
               <p>K 6. točki je vložil dopolnilo mag. Janez Kocijančič. Glasi se pa: v točki 6 se
                  črta odvisni stavek: "ki ga omogoča članstvo v NATO." Matično delovno telo tega ne
                  podpira, prav tako ne Vlada. Ugotovimo sklepčnost! <stage xml:id="SDZ1-Izredna-43-1996-04-11.stage41">(61 prisotnih.)</stage>
                  Gospod Hvalica bo obrazložil svoj glas.</p>
            </sp>
            <sp xml:id="SDZ1-Izredna-43-1996-04-11.sp53">
               <speaker>IVO HVALICA:</speaker>
               <p>Hvala lepa. Glasoval bom proti. Hkrati pa sprašujem predlagatelja, če je mogoče
                  imel k NATO alternativo? Ne vem, v obliki Varšavskega ali podobnega pakta? Hvala
                  lepa.</p>
            </sp>
            <sp xml:id="SDZ1-Izredna-43-1996-04-11.sp54">
               <speaker>PREDSEDNIK JOŽEF ŠKOLČ:</speaker>
               <p>Ste obrazložili svoj glas, ker o tem ni mogoča več razprava. Gospod Kocijančič bo
                  obrazložil svoj glas.</p>
            </sp>
            <sp xml:id="SDZ1-Izredna-43-1996-04-11.sp55">
               <speaker>MAG. JANEZ KOCIJANČIČ:</speaker>
               <p>Hvala lepa, predsednik. Glasoval bom za to dopolnilo. Kot sem pojasnil v razpravi
                  o tej točki dnevnega reda pred dnevi, je moje stališče, tudi stališče stranke, ki
                  jo zastopam, da je treba o članstvu v obrambnih zvezah odločati na referendumu, da
                  je treba predhodno proučiti enakopravno tudi druge alternative, torej tudi
                  alternativo oborožene nevtralnosti. V svojem stališču naša stranka seveda ne
                  nasprotuje članstvu v NATO, meni pa, da je to odločanje prenagljeno.</p>
            </sp>
            <sp xml:id="SDZ1-Izredna-43-1996-04-11.sp56">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo obrazložiti svoj glas? <stage xml:id="SDZ1-Izredna-43-1996-04-11.stage42">(Ne.)</stage> Opozarjam vas,
                  da smo že ugotovili prisotnost.</p>
               <p>Kdo je za sprejem tega dopolnila? <stage xml:id="SDZ1-Izredna-43-1996-04-11.stage43">(11 poslancev.)</stage> Je kdo proti?
                     <stage xml:id="SDZ1-Izredna-43-1996-04-11.stage44">(44 poslancev.)</stage></p>
               <p>Ugotavljam, da dopolnilo ni sprejeto.</p>
               <p>Na glasovanje dajem tako spremenjena stališča in sklepe v celoti. Želi kdo besedo
                  o stališčih in sklepih v celoti oziroma se opredeliti? Gospod Zagožen.</p>
            </sp>
            <sp xml:id="SDZ1-Izredna-43-1996-04-11.sp57">
               <speaker>DR. FRANC ZAGOŽEN:</speaker>
               <p>Spoštovani zbor! Državni zbor je pred nekaj minutami celo zavrnil pobudo slovenske
                  Vlade, da predlaga pogajanja o izboljšanju položaja slovenske manjšine v Italiji
                  in italijanske v Sloveniji, tako da mi sedaj ni več jasno, kaj hoče Državni zbor
                  Republike Slovenije. Pri glasovanju o takih sklepih in stališčih ne želim
                  sodelovati. Hvala.</p>
            </sp>
            <sp xml:id="SDZ1-Izredna-43-1996-04-11.sp58">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-43-1996-04-11.sp59">
               <speaker>MIROSLAV MOZETIČ:</speaker>
               <p>Hvala lepa. Gospod predsednik, jaz predlagam samo to, da glasujemo o 3. točki
                  posebej.</p>
            </sp>
            <sp xml:id="SDZ1-Izredna-43-1996-04-11.sp60">
               <speaker>PREDSEDNIK JOŽEF ŠKOLČ:</speaker>
               <p>To mislim, da je nemogoče, ker smo sedaj glasovali o vseh dopolnilih, potem bi
                  morali to na začetku razrešiti. Sedaj ne vidim možnosti, da se vrnemo nazaj in bi
                  glasovali o vsaki točki posebej. Jaz sem dal že v razpravo dopolnjena stališča in
                  sklepe v celoti. Torej ugotavljam prisotnost! ...<stage xml:id="SDZ1-Izredna-43-1996-04-11.stage45">(Pripombe iz
                     klopi.)</stage>... O čem pa? Slišim, da se je gospod Pregelj baje že prej
                  javil. Jaz moram reči, da ga nisem slišal. Izvolite, gospod Pregelj.</p>
            </sp>
            <sp xml:id="SDZ1-Izredna-43-1996-04-11.sp61">
               <speaker>ŽARKO PREGELJ:</speaker>
               <p>Spoštovani! Imam proceduralno vprašanje za predsednika zbora. Glede na to, da
                  predlaga, da odločamo o predlogu stališč in sklepov kot o celoti, sprašujem, na
                  podlagi katerega člena poslovnika to predlaga? Menim, da ta stališča in sklepe
                  lahko sprejemamo na podlagi 229. člena, ki govori o drugih aktih, razen zakona
                  poslovnika in samega programa, in v tem primeru ne gre za sklop stališč in
                  sklepov, ampak za posamezne sklepe, tako da menim, da ima gospod Mozetič prav in
                  se lahko glasuje o posameznih sklepih. Namreč, v tretjem odstavku tega člena piše,
                  da se spreminjevalni in dopolnilni predlogi vlagajo tako kot amandmaji. Jasno je,
                  po izglasovanih spreminjevalnih predlogih je treba glasovati o posameznem sklepu,
                  kajti sklep kot tak je vsak zase, medtem ko stališča in sklepi, ki jih običajno
                  sprejemamo pri prvi obravnavi, so samo pri prvi obravnavi celota; pri drugih ne.
                  Mislim, da sem danes že opozoril, da v bistvu delamo z napačnim dokumentom. In
                  edini možni akt je vsak sklep posamezno obravnavati. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp62">
               <speaker>PREDSEDNIK JOŽEF ŠKOLČ:</speaker>
               <p>Hvala lepa, gospod Pregelj. To je hipotetično mogoče, ampak ta postopek bi morali
                  ubrati pri glasovanju o 2. točki. Zato smo obravnavali akt kot celoto in vse
                  amandmaje k aktu kot celoti in je to tudi možno. Bi pa bilo mogoče na začetku
                  izpeljati to proceduro odločanja tudi po tej drugi poti. Ker tega ni nihče
                  predlagal, bomo prišli pač do ravno tako korektne odločitve po tej poti, po kateri
                  smo tudi že večkrat sprejemali podobne dokumente. Ugotovimo sklepčnost za
                  glasovanje o stališčih in sklepih v celoti! Ugotovimo sklepčnost! Gospod Polajnar,
                  tokrat smo pa sredi glasovanja, vas opozarjam! Ugotovimo sklepčnost! <stage xml:id="SDZ1-Izredna-43-1996-04-11.stage46">(52
                     prisotnih.)</stage></p>
               <p>Kdo je za? <stage xml:id="SDZ1-Izredna-43-1996-04-11.stage47">(44 poslancev.)</stage> Je kdo proti? <stage xml:id="SDZ1-Izredna-43-1996-04-11.stage48">(2
                     poslanca.)</stage></p>
               <p>Ugotavljam, da so stališča in sklepi sprejeti. Gospod Polajnar ima proceduralni
                  predlog. Ga nima več.</p>
               <p>Torej prehajamo k naslednji točki, to je <title xml:id="SDZ1-Izredna-43-1996-04-11.title1">3. TOČKI DNEVNEGA REDA</title>,
                  ker smo s tem glasovanjem drugo izčrpali, in sicer na <title xml:id="SDZ1-Izredna-43-1996-04-11.title2">OBRAVNAVO STRATEGIJE
                     GOSPODARSKEGA RAZVOJA SLOVENIJE, PRIBLIŽEVANJE EVROPI, RAST, KONKURENČNOSTI IN
                     INTEGRIRANJE</title>.</p>
               <p>Strategijo gospodarskega razvoja Slovenije je v obravnavo zboru predložila Vlada
                  Republike Slovenije in sprašujem predstavnika Vlade, če že želi besedo? <stage xml:id="SDZ1-Izredna-43-1996-04-11.stage49">(Ne
                     želi.)</stage> Predloženo strategijo je obravnaval Odbor za gospodarstvo kot
                  matično delovno telo. Besedo dajem predsedniku odbora.</p>
            </sp>
            <sp xml:id="SDZ1-Izredna-43-1996-04-11.sp63">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Vlada je dala
                  strategijo gospodarskega razvoja Slovenije v obravnavo, kot se verjetno spomnite,
                  že lansko leto poleti, tako da smo skorajda na njo že malo pozabili. S tem je pred
                  nami dokument, ki je bil v številnih razpravah politikov, gospodarstvenikov in
                  drugih verjetno najbolj pogrešan dokument, pa kljub temu je moral čakati skoraj
                  devet mesecev, da je od zaključka obravnave na matičnem delovnem telesu prišlo do
                  obravnave na zboru. Odbor za gospodarstvo je na več sejah obravnaval strategijo.
                  Organizirana je bila tudi javna predstavitev mnenj, ki je bila zelo dobro
                  obiskana, tako s strani posameznikov kot tudi predstavnikov kompetentnih ustanov.
                  Pripravljeno je bilo integralno poročilo, ki ga imate pred sabo. Po tem, ko smo
                  pripravili to poročilo, smo še dobili mnenje Odbora za infrastrukturo, ki mu je
                  tudi potrebno posvetiti vso pozornost, ker vseh predlaganih zaključkov potem nismo
                  mogli več vključiti v to integralno poročilo.</p>
               <p>Odbor je po razpravah podprl vsebino, predvsem opredelitev temeljnih vrednot,
                  temeljnih ciljev in usmeritev strategije ter njeno vpetost v mednarodno okolje.
                  Odbor se je pri svojih razpravah tudi zavedal omejitev oziroma dometa te
                  strategije kot dela vizij Slovenije za dolgoročni gospodarski in družbeni razvoj.
                  Odbor je podprl pristop, ki ga je predlagala Vlada in predlaga Državnemu zboru, da
                  svoja stališča do tega dokumenta opredeli stališče in sklepe in da ne gre na to,
                  da bi glede na naravo dokumenta spreminjal ta dokument v amandmajski obliki. Namen
                  dokumenta je predvsem v tem, da bo podlaga oziroma usmeritev nosilcem in vplivnim
                  dejavnikom razvojne in tekoče, zlasti ekonomske politike in informacija za
                  ravnanje gospodarskim subjektom in drugim dejavnikom, ki so pomembni za
                  gospodarski razvoj.</p>
               <p>Kot lahko vidite iz predloga sklepov in stališč, so le-ti nekako sistematizirani v
                  dveh delih. Prvi del se nanaša na bolj izvedbeni del, kaj je treba storiti, da
                  bodo lahko cilji te strategije uresničeni. Drugi del se nanaša na vsebinske
                  pripombe oziroma na vsebinska stališča do posameznih delov oziroma do posameznih
                  usmeritev strategije. Predvsem bi kazalo poudariti v tem prvem delu nalogo Vlade,
                  da upošteva izsledke in usmeritve strategije, skupaj s sklepi in stališči, ki jih
                  bo sprejel ta Državni zbor pri svoji razvojni in tekoči politiki, ki jo bo
                  določala v okviru svojih pristojnosti, in seveda tudi v predlogih, ki jih bo
                  dajala v zakonski, proračunski ali drugi obliki Državnemu zboru. Dalje, nalaga
                  Vladi, da je potrebno zagotoviti prilagajanje strategije novim spoznanjem,
                  dognanjem in prioritetam, kajti vsega ni možno za vse večne čase predvideti v enem
                  takem, še tako skrbno pripravljenem dokumentu. Naslednje, da je treba usmeritve iz
                  te strategije, seveda povezano z branžnimi in drugimi strategijami, ki so že
                  sprejete, ali pa bodo še pripravljene in sprejete, upoštevati pri memorandumih in
                  predvsem pri predlogih proračunov za vsako leto. In naslednje, za uresničevanje te
                  globalne strategije je potrebno čimprej pripraviti in sprejeti zlasti naslednje
                  dokumente: zunanjeekonomsko strategijo, ki je v pripravi in ki jo bomo verjetno
                  kmalu obravnavali tudi v tem Državnem zboru; dokument o vlogi in organiziranosti
                  državnih funkcij, povezano tudi z lokalno samoupravo, reorganizacijo uprave in
                  drugimi področji organiziranja države; tematiko o evropskih integracijah, to, kar
                  smo prav danes zaključili. Dalje, skladnejši regionalni razvoj s pospešitvijo
                  sprejema zakona, industrijsko politiko kot dokument, ki bo pravzaprav pomenil
                  operacionalizacijo globalne gospodarske strategije in potem tudi osnovo za tekočo
                  politiko Vlade; reformo sistema socialne varnosti, predvsem pokojninskega sistema,
                  to, kar je v pripravi; strategijo malega gospodarstva, ki jo ima Vlada
                  pripravljeno in jo bo kmalu predložila tudi Državnemu zboru; in ukrepe s področja
                  finančnega sistema.</p>
               <p>Kar se tiče drugega dela stališč, to je opredelitev do same vsebine, so ta
                  stališča nekako strnjena v osmih točkah. In dovolite mi samo, da bežno preletim
                  nekatera pomembnejša od njih.</p>
               <p>Prvič, odbor predlaga, da Državni zbor v svojih stališčih opredeli potrebo po
                  večjem poudarku malemu gospodarstvu. To je bila ena najbolj spornih točk, tudi v
                  času obravnave strategije na delovnem telesu in tudi v javni obravnavi, in to bo
                  opredeljeno v strategiji razvoja malega gospodarstva.</p>
               <p>Drugo, večjo pozornost posvetiti skladnejšemu regionalnemu razvoju, čeprav ne
                  moremo reči, da strategija temu ne daje znatnega poudarka, in še posebej obmejnim
                  območjem. Tudi to je področje, ki je poleg malega gospodarstva doživelo največ
                  pripomb, tako na delovnih telesih Državnega sveta in tudi v lokalnih
                  skupnostih.</p>
               <p>Tretje - za področje kmetijstva, v stališčih ugotavljamo, da strategija ustrezno
                  povzema strategijo kmetijstva, vendar bo potrebno bolj vključiti te ugotovitve
                  strategije kmetijstva in to, kar je zapisano tudi v tej strategiji, v ekonomsko
                  politiko, v proračune in bolj upoštevati posebnosti te dejavnosti in povezavo z
                  drugimi gospodarskimi dejavnostmi ter pospeševanje zadružnega sistema.</p>
               <p>Četrtič. Izobraževanje kot pomemben dejavnik razvoja z opozorilom, da je vse večji
                  beg možganov ne samo v tujino, ampak tudi doma. Ne gledamo samo regionalno, ampak
                  tudi dostikrat v dejavnosti, kjer ne daje toliko učinkov, kot bi jih lahko oziroma
                  kot bi bilo potrebno.</p>
               <p>Petič. Posebno opozorilo, ki ga daje odbor, potrebe po večjem vključevanju
                  Slovencev po svetu v gospodarski razvoj. To, kar je bilo doslej dostikrat
                  zanemarjeno in gotovo ni dobro tako z gospodarskih kot tudi iz drugih
                  razlogov.</p>
               <p>Šestič. Področje energetike, za kar smo sprejeli v tem Državnem zboru posebno
                  strategijo, vendar se je tukaj predvsem izpostavilo kot nalogo, da bi čimprej
                  sprejeli zakon, in da bi čimprej uresničili politiko cen, kot je zapisano tako v
                  tej strategiji kot tudi v energetski strategiji.</p>
               <p>Področje turizma, kjer je poudarjena zlasti interdisciplinarnost te dejavnosti in
                  potreba po bolj usklajenem povezovanju zasebnega, javnega in društveno
                  neprofitnega sektorja.</p>
               <p>In končno, osmič. Poudarek konkurenčni sposobnosti slovenskega gospodarstva in
                  izkoriščanju prednosti, ki jih imajo posamezne panoge, posamezne dejavnosti, kar
                  bo zlasti potrebno konkretneje opredeliti v industrijski politiki. Predlagam, da
                  Državni zbor sprejme ta predlagana stališča in sklepe, po potrebi doda še svoje
                  dopolnitve, in da s tem strnemo ta krog razprave, in da se lahko pospešeno dela na
                  dokumentih, ki so potrebni za uresničevanje te strategije, s tem seveda, da se pa
                  da potem naprej v prihodnje pa tudi to strategijo dopolnjevati.</p>
               <p>V zvezi s predlogi, ki jih je dal Odbor za infrastrukturo, menimo, da so smiselni,
                  da se jih vključi tudi v ta stališča, s tem da se jih ni dalo direktno prenesti
                  oziroma direktno uporabiti. Prvo stališče tega odbora podpiramo, da se ga sprejme,
                  medtem ko bi drugo in tretje stališče bilo potrebno z določeno preformulacijo
                  vključiti v ta stališča. Menim, da smo jih mi pravzaprav v znatni meri že nekako
                  zajeli, upoštevali, če pa odbor vztraja, da se to bolj izrecno prikaže, je pa tudi
                  to možno. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage xml:id="SDZ1-Izredna-43-1996-04-11.stage50">(Ne želi.)</stage> K
                  besedi se je v imenu poslanske skupine najprej javil Tone Peršak.</p>
            </sp>
            <sp xml:id="SDZ1-Izredna-43-1996-04-11.sp65">
               <speaker>ANTON PERŠAK:</speaker>
               <p>Spoštovane poslanke in poslanci! Očitno je, da po teh razburljivih dneh in skoraj
                  da že tednih, najbrž ta dokument ne bo deležen tolikšne pozornosti. Sam bi rad v
                  imenu naše skupine rekel predvsem nekaj naslednjih, bom rekel, opomb. Kljub dvomu
                  posameznih ekonomistov, zlasti analitikov operativnih koristnosti oziroma
                  uporabnosti te vrste aktov, kot je priložena strategija, je najbrž potrebno
                  izpostaviti nekatere pozitivne razsežnosti tega besedila. Najprej seveda to, da to
                  besedilo ni družbeni plan v slogu svoječasnih aktov, ki so bili sprejemani, ampak
                  se področja oziroma te teme loteva na popolnoma nov način, kar je po našem mnenju
                  ustrezno. Pripisujemo temu dokumentu zelo velik pomen. Naj mimogrede samo omenim,
                  da smo mi sami kot stranka, čeprav nismo mogoče tako operativno močni, kot kakšna
                  druga, organizirali dva, po mojem mnenju zelo dobra javna pogovora na temo tega
                  dokumenta, kjer je bil dokument predstavljen tudi s strani avtorjev in drugih
                  strokovnjakov in je prestal takšno ocenjevanje javnosti dobro.</p>
               <p>Tisto, kar je po eni strani pozitivno, po drugi strani nas pa postavlja kot
                  Državni zbor mogoče v neke vrste zadrego, je naslednje. Ta dokument so pisali
                  strokovnjaki, ki niso neposredno, niti operativno niti sicer politično angažirani,
                  vsaj v večini primerov. Gre za relativno politično neobremenjen strokovni
                  prispevek, ponujen politiki, Vladi in Državnemu zboru v sprejem ali zavrnitev, ne
                  pa v običajno, ker gre na neke vrste avtorske prispevke, ne pa v takšno presojo,
                  kot se je mi običajno lotevamo ob naših aktih. In iz tega izhaja neke vrste
                  zadrega, ker se mi seveda tega besedila ali pa teh besedil ne moremo lotiti na tak
                  način, kot se sicer lotevamo v dokumentih, ki so nam predloženi. Mi ne moremo
                  avtorskih prispevkov amandmirati, jih spreminjati; trditev, ki izhajajo iz
                  strokovnih ugotovitev, z našimi političnimi ocenami korigirati ali kaj podobnega.
                  Zato je pravzaprav Državni zbor v situaciji, ko pravzaprav lahko k temu sprejema
                  samo nekakšne dodatne, mogoče sklepe ali pa priporočila,</p>
               <p>ne more pa tega teksta v bistvu obravnavati in obdelovati na tak način, kot je
                  sicer običajno za ta organ. Tisto, kar se meni in nam nasploh zdi zelo pozitivno,
                  je premik v mišljenju. Lahko bi rekel, kar sprememba paradigme, ko se govori o
                  gospodarstvu in o gospodarski strategiji. Zakaj? Gre, če se, recimo, sklicujem na
                  zaključni del prvega poglavja, ki nekako izpostavlja izhodišča, za naslednje.
                  Vzpostavljen je neke vrste, če lahko tako rečem, holistični pogled na vprašanje
                  razvoja Slovenije in znotraj tega potem pogled na vprašanje razvoja slovenskega
                  gospodarstva. Gre za spoznanje, da je razvoj gospodarstva v enaki meri odvisen od
                  razvoja ostalih segmentov oziroma ostalih podsistemov družbe in obratno. In da
                  torej razvoja gospodarstva ni brez razvoja, recimo šolstva, kulture, znanosti,
                  celo ne brez zelo jasne orientacije glede ohranjanja, v tekstu ekplicitno piše,
                  nacionalne identitete, kar seveda ocenjujemo kot pomemben premik v mišljenju. Mi
                  smo bili navajeni paradigme, češ najprej je materialna baza, potem pa vse ostalo v
                  tolikšni meri, kolikor ta materialna baza omogoča. Tukaj se mi zdi, da se zelo
                  jasno vzpostavlja ta obojesmerna odvisnost oziroma povezanost in odmik od
                  mišljenja, da je mogoče razvijati posamezne podsisteme neodvisno drugega od
                  drugega.</p>
               <p>Drugi zelo pomemben začetni poudarek, ki ga po našem mnenju velja izpostaviti, je
                  poudarek, naj gospodarstvo - mi seveda vsi o tem govorimo, ampak v resnici tako ne
                  delamo, žal - deluje samostojno in tržno oziroma, da naj se država, torej politika
                  ne vmešava neposredno v gospodarstvo, v poslovne odločitve. Država mora delovati
                  na ravni zakonodaje, na ravni odpiranja vrat do tujih trgov in na ravni socialne
                  politike kot vzpostavljanja ravnotežja v družbi in ne na način neposrednega
                  vmešavanja, kar žal mi tudi tukaj velikokrat počnemo, ki preprečuje ali moti
                  funkcioniranje trga. Tekst je seveda zdaj že nekoliko neažuren zaradi razlogov, ki
                  jih je navedel že gospod Horvat v imenu odbora in če bi ga dopolnjevali ravno v
                  smislu tega ažuriranja glede nekaterih stališč, recimo v zvezi z EFTO itn. Zelo
                  pomembno je vprašanje hirarhije ciljev, nakazanih v strategiji. Če so vsi cilji
                  predstavljeni kot enakovredni, so si seveda tudi konkurenčni in to utegne biti v
                  določenih okoliščinah problem, najbrž politika kot izvajalec te strategije mora
                  nekako te cilje vzpostaviti v določeno hirarhijo in jih na ta način obravnavati.
                  Usmeritev v kakovost, je poudarjeno v strategiji, to vsi vemo, mora biti temeljna
                  orientacija, ki potegne za sabo vrsto drugih opredelitev, tudi na negospodarskem
                  področju in tu je ta povezava, taka opredelitev neposredno pomeni seveda in mora
                  imeti konsekvence na našem odnosu do šolstva, znanosti, raziskovanja, vzpodbujanja
                  tehnološkega posodabljanja itn.</p>
               <p>Naslednja pomembna orientacija, o kateri govori strategija, je znižanje cene
                  države. Na tem področju, to vsi vemo, je bilo narejeno v zadnjih letih bolj malo,
                  čeprav ni rečeno, da nič. Cilj, ki ga mora izpostaviti in zasledovati parlament,
                  je tudi čim hitrejši zaključek denacionalizacije in tako imenovane prve faze
                  privatizacije in s tem vzpostavitev normalnih odnosov v gospodarstvu. To vmesno
                  stanje, ki je zdaj, pogojuje vrsto težav in večji del tako imenovane korupcije
                  itn. Skratka, če ima ta parlament v tem mandatu še kakšno nalogo, ima nedvomno to
                  nalogo, da na tem področju pomaga pospešiti nekatere procese, in to je gotovo naša
                  naloga na naslednjih sejah.</p>
               <p>Mimogrede bi rad opozoril še na dodatni dokument razvojne odločitve, ki deloma
                  opredeljuje tudi način odločanja o gospodarski politiki, ki naj bi izhajal iz
                  strategije in bi ga gotovo veljalo upoštevati. Sem prepričan, da smo ga seveda vsi
                  prebrali.</p>
               <p>Za konec bi rad podprl predlagane sklepe in stališča, napisane na tak način, kot
                  sem prej rekel, da se v bistvu kot dopolnilna stališča sprejmejo, ki jih predlaga
                  odbor, ki naj pomenijo nekakšne smernice za izvajanje te strategije. Sam bi rad k
                  temu dodal naslednjo željo, da bi ta strategija res postala, ne zdaj nekakšen
                  papir, ki ga bomo pač potrdili, ampak dejansko vodilo za parlament in Vlado.
                  Strategija vključuje vrsto pomembnih in strokovno razdelanih opozoril na zelo
                  pomembne odločilne pogoje za uresničevanje temeljnih ciljev. Naj samo nekatere
                  omenim, ki so poudarjeni tudi v sklepih odbora. Mednarodne okoliščine, v katerih
                  se pač dogaja naše gospodarstvo, sooblikovanje demografskih okoliščin oziroma
                  upoštevanje demografskih okoliščin, kulturno civilizacijske trende,
                  inštitucionalne pogoje, se pravi zakonodajo, ki naj omogoča določen razvoj, razvoj
                  infrastrukture, policentrizem oziroma regionalni vidik, ki ga je omenil gospod
                  Horvat, vzpodbujanje določenega načina mišljenja, podjetnosti, ustvarjalnosti in
                  nenazadnje seveda stabilnost pogojev za gospodarjenje. S tega vidika podpiram
                  tudi, kot rečeno, sklepe odbora in v bistvu, ker to ne bo sprejem, ampak potrditev
                  te strategije v tem zboru, z upanjem, še enkrat, da to ne pomeni, da jo bomo dali
                  v predal in potem pozabili nanjo. Hvala.</p>
            </sp>
            <sp xml:id="SDZ1-Izredna-43-1996-04-11.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu poslanske skupine SLS bo stališča predstavil gospod Janez
                  Podobnik.</p>
            </sp>
            <sp xml:id="SDZ1-Izredna-43-1996-04-11.sp67">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Ta dokument, ki ga
                  obravnavamo, smo poslanci dobili na klop 9. maja 1995. V tem času ga je tudi
                  programski svet Slovenske ljudske stranke z nekaterimi pododbori večkrat
                  obravnaval in bom poskušal predstaviti stališče poslanske skupine, ki se nanaša na
                  delo programskega sveta naše stranke.</p>
               <p>Vlada Republike Slovenije je naročila in sprejela strategijo gospodarskega razvoja
                  Slovenije, približevanje Evropi, rast, konkurenčnost in integriranje. Mi bi rekli
                  temu dokumentu za sedaj vladna strategija. Ta dokument, ki je bil sicer dan v
                  javno razpravo, kot sem že rekel, maja 1995, je vsekakor tak, da zasluži veliko
                  pozornost. Razumljivo je, da ga obravnavamo danes v zaveterju zelo burne razprave
                  o zunanji politiki, kljub temu pa pričakujemo, da bo s potrebno pozornostjo v
                  Državnem zboru potem tudi sprejet. Po naši oceni vladna strategija lahko
                  predstavlja dobro osnovo za javno razpravo oziroma tudi za razpravo v Državnem
                  zboru. V tem dokumentu je zajetih veliko število tehtnih prispevkov. Po našem
                  prepričanju pa je zastavljena preozko in ne obravnava celovitega družbenega
                  razvoja. Po naši oceni najbolj pogrešamo odsotnost vizije oziroma je prezrta
                  tehnološka revolucija, ki bo bistveno vplivala na bodoči razvoj evropske družbe, s
                  tem pa tudi slovenske družbe. Z drugimi besedami, to, kar nam je ponudila Vlada,
                  je sicer uporaben material, ni pa to strategija gospodarskega razvoja, še manj pa
                  celovita strategija razvoja Republike Slovenije. Strategija izhaja po naši oceni
                  iz nerealne predpostavke, da bo vsak trenutek tranzicija uspešno končana in da je
                  pred nami samo še zanemarljivo kratko obdobje privatizacije. Ta predpostavka po
                  naši oceni ne drži. Upoštevati moramo, da privatizacijski procesi še zdaleč niso
                  končani in da torej podjetniki in managerji še ne igrajo tržne igre z lastnim
                  denarjem, da še zdaleč ni v celoti vzpostavljen trg kapitala, da je davčni sistem
                  še vedno v razvoju, da pravni sistem ne deluje. Žal to kažejo tudi različne
                  lastninske in druge razprave tudi v Državnem zboru. Država je še vedno lastnik
                  mnogih podjetij. Ne nazadnje, zakaj tudi ne bi bila. Dejstvo pa je, da te svoje
                  lastniške funkcije ne zna dobro opravljati, kar demonstrira tudi sistemska oziroma
                  vsebinska opredelitev nekdanjega Koržetovega sklada oziroma Sklada za razvoj.
                  Proces privatizacije pomeni novo prerazporeditev družbenega bogastva, na novo se
                  rojevajo elite in vzpostavljajo družbeni sloji. Privatizacija ni samo ekonomski
                  proces, pač pa tudi družbeni proces, ki zahteva svoj čas in ustvarja niz družbenih
                  stranskih efektov, ki so, žal, velikokrat prezrti. Trditev, ki je zapisana na
                  prvih straneh dokumenta, da bo predvideni gospodarski razvoj dosežen z
                  uveljavitvijo tržnega gospodarstva, zasnovanega na privatni lastnini, s pomembno
                  vlogo javne lastnine, je dvomljiva. To je seveda potreben pogoj, še zdaleč pa to
                  ni zadosten pogoj.</p>
               <p>Poleg tega je vladna strategija polna nasprotujočih si ciljev kot na primer hitra
                  gospodarska rast nasproti stabilnosti gospodarstva; razvoj prometne infrastrukture
                  kot razvojne geostrateške prednosti Slovenije in potrebe vključevanja v evropske
                  prometne tokove nasproti ekološkim zahtevam oziroma standardom; potreba po domačem
                  varčevanju nasproti ohranjanju nivoja socialne varnosti; zahteva po visoki stopnji
                  zaposlenosti nasproti izredno nizkemu nivoju izobrazbe brezposelnosti. Skoraj 45%
                  je v Sloveniji aktivnega prebivalstva brez izobrazbe. Končno bo potrebno
                  odgovoriti na vprašanje, kam. Skoraj 25% mladih, ki ne končajo srednjih šol itd.
                  Pričakujemo in pričakovali smo, da bo strategija te nasprotujoče si cilje
                  eksplicirala in jih tudi uravnotežila. Ne glede na to, da vladna strategija
                  priznava potrebnost nekaterih elementov industrijske politike, pa vlogo države
                  vidi bolj kot regulatorja makro-ekonomskih agregatov in se v glavnem zanaša na
                  instrumente monetarne in fiskalne politike. To pa je daleč premalo za krmiljenje
                  kakršnekoli strategije razvoja. To je v bistvu liberalni koncept ekonomske
                  politike Vlade, ki se s tem dokumentom prenaša tudi na področje razvojne
                  strategije.</p>
               <p>Slovensko gospodarstvo se še vedno nahaja v tranziciji. Strategija bi morala nujno
                  definirati strategijo tranzicijskega intervencionizma. Temu se pač ne da izogniti,
                  če omenimo TAM, železarne, industrijo papirja in celuloze, obutveno in usnjarsko
                  industrijo, tekstilno industrijo. Le, da je sedaj ta intervencionizem bolj ali
                  manj brezglava improvizacija in gašenje socialnih problemov. Brez uspešnega
                  vodenja bo propadlo mnogo proizvajalnih zmogljivosti. Država ima v taki situaciji
                  pri regulaciji gospodarstva drugačno vlogo in se mora posluževati drugačnega
                  instrumentarija, kot pa v stabilno delujočem tržnem gospodarstvu. To je izhodiščni
                  položaj razvojne strategije in nezamišljeno stanje po končanem tranzicijskem
                  procesu. Iz tega izhaja, da se bo vloga države spreminjala v času realizacije te
                  strategije. Strategija razvoja bi bila lahko opredeljena kot upravljanje s
                  spremembami "manegament of change". Vladna strategija se eksplicitno odreka
                  kakršnimkoli v naprej definiranim prednostnim branžam. Izkušnje mnogih hitro se
                  razvijajočih gospodarstev pa temeljijo ravno na vlečnih konjih, vendar bo potrebno
                  postaviti in opredeliti, katero industrijo moramo ohranjati in katera industrija
                  mora ostati v pretežno večinski domači lasti. Strategija razvoja mora kot
                  prioritetno opredeliti predvsem vlogo države pri definiranju in realizaciji
                  strategije razvoja, z novo tehnološko revolucijo pa se prav ta bistveno spreminja.
                  Če citiram predsednika korporacije Hulit Packer, gospoda Janga: "Če želimo
                  sprejeti tehnološki izziv, s katerim je soočena nacija, potem morata ameriška
                  Vlada in voditelji privatnega sektorja skovati novo partnerstvo, ki sprejema nove
                  prioritete in dolgoročne obveznosti." Konec citata.</p>
               <p>Lahko bi naštevali še več pomanjkljivosti vladne strategije, vendar ni naš namen
                  polemizirati s to strategijo, pač pa podati teze, na katerih mislimo, da je mogoče
                  zasnovati strategijo gospodarskega in tudi celostnega razvoja družbe. Namreč, ta
                  razvoj je opredeljen kot sklop konsistentnih ciljev in usmeritev za njihovo
                  realizacijo oziroma razvojnih scenarijev. Izdelava okvirne strategije celovitega
                  družbenega razvoja izhaja iz vizije kot temeljnega izhodišča. Postavitev
                  strategije razvoja družbe in njene realizacije je smiselno opredeliti v različnih
                  korakih. Eden teh korakov je vsekakor tudi izdelava okvirne strategije celovitega
                  družbenega razvoja, eden teh korakov pa je tudi postavitev institucionalnega
                  okvira implementacije teh strategij.</p>
               <p>V svetu je mnogo specializiranih skupin in institucij, ki se profesionalno
                  ukvarjajo z razvojnimi scenariji in opcijami. Izdelava strategij in strateških
                  opcij je visoko profesionalno delo. Pristop k izdelavi strategije razvoja družbe
                  je lahko le interdisciplinaren ter ni v domeni ene same stroke, v tem primeru
                  makroekonomije. Strategije se vedno izdelujejo v opcijah, problem stroke pa je
                  priprava in vrednotenje alternativnih rešitev. To vrednotenje vključuje na primer
                  presojo izhodiščnega položaja in realnosti ciljev, opredelitev pogojev za njihovo
                  realizacijo ter ocenitev in ovrednotenje izvedljivosti razvojnih scenarijev glede
                  na družbeno sprejemljivost, na primer reakcije okolja, na primer razpoložljive
                  resurse, stroške in tako dalje. Pri postavljanju strategije razvoja vsake družbe
                  je metodološko potreben sistemski pristop. Mi smo prepričani, da je strategija
                  razvoja, tudi gospodarskega, o kateri je danes tema, tak dokument, za katerega bi
                  bilo zelo dobro, če bi bil sprejet s čim večjim nacionalnim konsenzom. Sprejem
                  strategije razvoja družbe je vedno politična in ne strokovna odločitev ter kaže
                  tudi na stopnjo zrelosti oblasti in celotnega političnega sistema. Vizija kot
                  izhodišče strategije je odsev moralno etičnega in vrednostnega sistema našega
                  bivanja in razvoja. Strategija razvoja družbe je dolgoročno orientirana, njena
                  uveljavitev pa povezana z ogromnimi vložki ter dolgoročnimi projekti, ki jih ni
                  mogoče spreminjati brez izredno visokih stroškov ter družbenih in političnih
                  pretresov. Zato je potreben širši družbeni konsenz razvoja, ki ne more biti
                  predmet, na primer strankarskih obračunavanj. Spreminja se lahko v določenih
                  okvirih, na primer tempo realizacije, kar se kaže v variacijah posameznih
                  uveljavitvenih projektov. Strategija razvoja, enkrat sprejeta, bo po naši oceni
                  predstavljala okvir delovanja kar nekaj naslednjih slovenskih vlad. Strateških
                  komponent razvoja se ne more brez velikanske škode spreminjati, na primer na
                  različnih postopkih v Državnem zboru, na referendumih in tako naprej, pač pa
                  seveda vedno s premislekom.</p>
               <p>Eden pomembnih segmentov te strategije je tehnološki moment. Po naši oceni je
                  Slovenija v situaciji, ko že zamuja tehnološko preobrazbo, ki jo je Evropa
                  doživljala v osemdesetih in devetdesetih letih in ki še traja. Gre za prehod v
                  informacijsko družbo. Ta dokument je preveč prezrl dejstvo, da smo z razvojem
                  novih tehnologij, predvsem informacijskih, priča nove tehnološke revolucije. Ne
                  gre samo za tehnološki razvoj, ki ga opredeljuje avtomatizacija in robotizacija in
                  posledično višja produktivnost in kvaliteta, pač pa gre za bistveno spreminjanje
                  organizacijskih struktur. Nastajajo poleg novih proizvodov in storitev tudi novi
                  načini trženja, ki ne bi bili možni brez informacijske družbe. Informacijska
                  tehnologija je začela pomembno vplivati na tipično storitvene dejavnosti, kot sta
                  na primer turizem in promet. V naslednjih desetih do dvajsetih letih se bo
                  drastično spremenil celoten sistem izobraževanja. Možnosti, ki jih odpira nova
                  tehnologija, na primer delo na domu, bodo vplivale tudi na populacijska gibanja in
                  socialno mobilnost. Tukaj poudarjamo pomen politike enakomerne poseljenosti
                  Slovenije. Priča smo pojavu, ki bi ga lahko označili kot totalna globalizacija,
                  pri tem pa ne gre več samo za globalizacijo ekonomije, pač pa tudi za ustvarjanje
                  novih globalnih interesnih skupnosti, ki bodo vplivale tudi na spremembe
                  vrednostnih sistemov. Ta razvoj je do sedaj izven kontrole nacionalnih držav.
                  Internet nakazuje samo prve skromne znake omenjenih sprememb. Posledično se bo
                  spreminjala tudi struktura porabe. Najpomembnejši premik je v dejstvu, da postaja
                  znanje eden ključnih razvojnih resursov. Vloga znanja nasproti kapitalu se je
                  spremenila do te mere, da vpliva na spremembe v celotnem sistemu civilizacijskih
                  vrednot. V takem obdobju so zato projekcije in modelski izračuni le omejeno, to se
                  pravi, kratkoročno uporabljivi.</p>
               <p>Strategija razvoja Slovenije mora biti usmerjena predvsem v to, da izkoristimo
                  možnosti, ki nastajajo ob takih tehnoloških revolucijah, ki povzročajo
                  strukturalne spremembe. Pomemben poudarek v strategiji razvoja mora biti dan
                  izgradnji infrastrukture, ki mora te premike omogočiti. Hitro razvijajoče se
                  države so oprle svoj razvoj na naslednje konkurenčne prednosti: nizke plače, hitro
                  večanje nivoja znanja v vseh segmentih, obvladovanje sodobne tehnologije in
                  odprtost ekonomskega sistema. Od tod izhaja obvladovanje standardov, kvaliteta,
                  velika stopnja fleksibilnosti ob ugodni strukturi stroškov. Omenjene konkurenčne
                  prednosti pomenijo atraktivnost naložbe kapitala, kar je vir hitre gospodarske
                  rasti. Žal pa ta model razvoja za Slovenijo ni v celoti sprejemljiv, saj zaradi
                  dosežene stopnje razvitosti in geopolitičnega položaja ne more dolgoročno
                  zasnovati svojega razvoja na nizkih plačah, če omenim vsaj ta segment. Strategija
                  Slovenije ne more biti v izboljšanju konkurenčne prednosti z nizkimi stroški. To
                  pa seveda ne pomeni, da v strukturi stroškov Slovenija ne more popraviti svoje
                  konkurenčnosti. Zaradi organizacijske ohlapnosti, neizkoriščenosti informacijskih
                  tehnologij in tako dalje, je še vedno možno zmanjševanje stroškov, na primer v
                  industriji za 10 do 20%.</p>
               <p>Naslednji vir zmanjševanja stroškov je znižanje dajatev. Omenjamo racionalizacijo
                  celotnega sistema državne uprave. Slovensko gospodarstvo se mora hitro usposobiti,
                  obvladovati najsodobnejšo tehnologijo, se naučiti organizacijske fleksibilnosti in
                  dosegati svetovne standarde, kakovost in predvsem osvojiti managerska znanja. V
                  marsičem je ta zasuk odvisen od sprememb industrijske kulture. To pa med drugim
                  pomeni najprej maksimalno izkoristiti obstoječe človeške resurse, stimulacijo
                  zaposlovanja in nagrajevanja visoko strokovnih ljudi, hitro večanje znanja in ob
                  tem sprememba splošne družbene klime. Država mora pripraviti konkretne programe in
                  naložbe v razvoj človeških resursov in te programe podpreti, na primer tudi ob
                  vsakoletnih razpravah ob proračunu. Izobraževalni sistem in
                  znanstveno-raziskovalne potenciale je potrebno maksimalno prilagoditi strateškim
                  usmeritvam. Postaviti je potrebno nove paradigme izobraževalnih procesov, kot so
                  na primer usposabljanje za samo učenje in usposabljanje za reševanje problemov,
                  permanentno usposabljanje, znanje tujih jezikov. Med razvoje človeških resursov
                  sodi tudi primerna imigracijska politika. Predvsem pa mora biti strategija jasna
                  najširšemu sloju, tako politikov kot managerjev, raziskovalcev, znanstvenikov in
                  celotni javnosti. Prestrukturiranje gospodarstva zahteva visok delež naložb v
                  bruto nacionalnem proizvodu. Državna gospodarska politika mora ustvarjati ustrezno
                   okolje za naložbeno atraktivnost in zmanjševanje poslovnega tveganja. Zato so po
                  naši oceni strateške usmeritve trdna denarna in finančna politika, naložbena in
                  finančna kredibilnost, ustrezna stopnja razvoja infrastrukture, socialna
                  stabilnost ter predvsem pravna varnost in dvig poslovne etike. Strategija bi se
                  morala jasno opredeliti do tujega kapitala. Odločiti se bo potrebno, kje naj bi
                  Slovenija zadržala domače lastništvo in v katerih panogah to ni pomembno.
                  Slovenija bo morala opredeliti tiste veje in segmente v gospodarstvu, ki so za nas
                  kot državo strateškega pomena, in tiste, kjer bo vsaj v času prestrukturiranja
                  potrebna direktna država intervencija in kjer nima pomena trošiti visoka sredstva
                  za vzdrževanje obstoječih neperspektivnih programov.</p>
               <p>Odnos države do gospodarstva. Eno osnovnih vprašanj, ki ga bo morala razrešiti ta
                  strategija, je odnos države do gospodarstva. Strategija razvoja Slovenije bo
                  morala opredeliti instrumentarij, s katerim država krmili družbeni in seveda tudi
                  gospodarski razvoj. Globoko smo prepričani, da je potrebno vzpostaviti precej
                  drugačen odnos med gospodarstvom in državo. Državna regulativa se ne more omejiti
                  samo na opredelitev makroekonomskega okolja in skrbeti za stabilno valuto. Ne more
                  se opredeliti samo za spontano delovanje tržnih sil oziroma avtonomijo le-teh. Po
                  naši oceni bi bila prepustitev zgolj prostemu delovanju tržnih mehanizmov za nas
                  usodna, kajti Slovenija je relativno majhna država in je notranji trg tudi temu
                  primerno majhen. Ker je Slovenija šele v tranziciji in še nima vzpostavljenega
                  stabilnega pravnega in ekonomskega okolja, njeno gospodarstvo še zdaleč ni
                  prilagojeno evropskim pogojem. Ker tehnološka revolucija zahteva popolnoma
                  drugačno partnerstvo med državo in gospodarstvom in ker je potrebno razviti
                  faktorje konkurenčne prednosti države, kar pa gospodarstvo samo ne more oziroma ni
                  v njegovem dometu, zato mora država zelo hitro opustiti politiko ekonomskega
                  liberalizma, ki dopušča nekontrolirano propadanje nacionalnega bogastva in tudi
                  neracionalen odnos do človeških resursov. Pri upravljanju gospodarstva v
                  transformacijah, kjer je vpliv velik, se državna regulativa še ne more oziroma ne
                  more omejevati zgolj na instrumente monetarne in fiskalne politike, pač pa mora
                  definirati svojo celovito aktivno industrijsko politiko. Država bo morala
                  materialno vzpodbujati večanje konkurenčnosti gospodarstva na svetovnih trgih in
                  sama operativno sodelovati v teh projektih. To mora po naši oceni med drugim
                  postati tudi prioritetni cilj tega dokumenta, o katerem danes razpravljamo. Hvala
                  lepa.</p>
            </sp>
            <sp xml:id="SDZ1-Izredna-43-1996-04-11.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SKD bo predstavil gospod Izidor Rejc.</p>
            </sp>
            <sp xml:id="SDZ1-Izredna-43-1996-04-11.sp69">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Strategija gospodarskega razvoja
                  Slovenije in približevanje Evropi, o kateri je potrebno obdelati rast, konkurenčno
                  sposobnost in integrativne metode, ki pomenijo, da se čimprej izenačimo in čim
                  bolj izenačimo, vsa ta problematika, kakor pravilno vedno je v parlamentu - tudi s
                  strani Vlade ne vidim kaj več kot morda enega zastopnika - kaže na to, da smo
                  seveda pred problemom in pred temo, ki se je radi izogibamo. Kakor smo bili prej,
                  pri prejšnji temi zelo dolgi in seveda politično ognjeviti, tako menim, da je
                  predvsem ta gospodarska rast in razvoj Slovenije bistvena zadeva pri tem, da se
                  bomo tudi s politiko lahko tako in drugače ukvarjali. Menimo, da bomo z dobrim
                  gospodarskim razvojem, in seveda s tem, ko se bomo Evropi približali, in ker smo
                  že del Evrope, dali pravi odgovor na to, kar od nas pričakujejo naši državljani.
                  Potrebno je vedeti, da je ta Evropska skupnost, o kateri sedaj govorimo, seveda
                  tudi povprečje. Je del visoko razvitega kapitalizma in tržnega gospodarjenja, je
                  tudi del, ki je, lahko rečem, precej ob našem boku v levo in desno in seveda tudi
                  tem veliko manjka, da bi dosegli najvišje uspehe in sploh uspehe, ki jih dosegajo
                  posamezne dežele Evrope ali pa evropske skupnosti. Vendar menimo, menim, v imenu
                  poslanske skupine seveda govorim, menim, da je potrebno, da gledamo tja, kjer so
                  najbolj razviti. Mi smo že povedali nekajkrat, da je bila napravljena strategija,
                  industrijska seveda, na evropski nivo srednje Evrope, se pravi, dežele, ki so
                  najbolj razvite in od tod se tudi vidi, kakšno je naše zaostajanje.</p>
               <p>Mi lahko sedaj, in praviloma je to, saj včasih smo tako rekli ali pa tudi vsi v
                  Vladi dobro vedo, če daš v parlament eno ogromno in debelo knjigo, v kateri je
                  veliko pisanja, veliko analiz in veliko učenega povedanega, načelno povedanega,
                  potem seveda bo parlament zadovoljen in bo seveda menil, da je to delo kvalitetno
                  opravljeno, pa mislim, da ravno v tem ni bistvo. Vse to, kar smo obravnavali na
                  Odboru za gospodarstvo, smo ravno obravnavali v smislu, tudi kritike, da je zadeva
                  preveč mlečna, mehka in nekako ne s pravim žarom poprijeta. Gre se za to, da so
                  bile neke teme notri tako obdelane, tako na približno ugotavljati še neke proti in
                  za itn., da bi se še določene stvari razčistile. Ker naše gospodarstvo, mi vemo po
                  podatkih izvoza, se pravi našega zunanje-trgovinskega sodelovanja z Evropsko
                  skupnostjo, pomeni najmanj 2/3 našega izvoza, celotnega izvoza v Evropsko
                  skupnost, potem se ve, da je to največji partner in seveda tisti, ki je z njim
                  kdajkoli delal, ve, da se je tukaj naučiti in seveda tudi ve, kaj je potrebno
                  narediti. Mi sedaj lahko govorimo strašno v detajle in se poskušamo sprehajati po
                  vseh mogočih strategijah in ugotavljati, kako in kaj bo potrebno. Tudi na
                  inštitutih bodo pisali strokovnjaki, dajali svoje prispevke, verjetno dokaj drage
                  in na osnovi tega bo nastala neka debela ali pa še debelejša knjiga, od katere
                  verjetno naše gospodarstvo ne bo imelo kaj koristnega.</p>
               <p>Strinjam se s predhodniki, ki so rekli in govorili o tem, kako mora država postati
                  bolj poceni in kako se po drugi strani pa spet mora država vključevati in seveda
                  omogočiti, da se bo vse to zgodilo. Jasno je, da eno z drugim ne gre. Če bo država
                  zelo poceni, ali pa če bo zelo ali pa bolj poceni, potem se seveda ne bo mogla
                  vključevati in najbolj bomo veseli, ko bodo podjetniki, in seveda, ko bo
                  management ugotovil, da je država kar v redu, da ni predraga in seveda, da je
                  predvsem tista, ki razume politiko in strategijo evropskega trga in omogoča, da se
                  podjetja normalno uveljavljajo in v tem, bom temu rekel špranjah in razpokah
                  najdejo svoje tržne možnosti.</p>
               <p>Kot sem rekel, sem pristaš tega, da se strategija naredi v smeri kratko in
                  enostavno, precizno naredi v smeri teh najbolj razvitih dežel, ki so v določenem
                  delu Nemčije, Švice, tudi Avstrije, tudi del Italije, ker če bomo gledali samo na
                  eno deželo ali pa na celovito ali pa povprečno Evropsko skupnost, potem bomo
                  razočarani. Zato menim, da nam je potrebno to, da ugotovimo, kakšno je naše
                  zaostajanje. Ne bom pristal in ne morem pristati, da se bomo vedno zgovarjali na
                  to, da bomo rekli, tranzicija bo trajala še 10, 15, 20 let. Menim, da je treba
                  temu reči, da mi zaostajamo še za toliko let, ne pa tranzicija, ker tranzicija je
                  seveda izgovor, v katerem se bomo kobacali sem in tja in seveda nam bo zelo
                  dobrodošel ta pojem, ker bomo rekli, smo v prehodnem  obdobju, veliko stvari je še
                  postoriti. Ko gledamo to evropsko ekonomijo, ali pa, ki jo nekateri tudi poznamo
                  bolj kot drugi, pa upam da vsi precej, potem moramo vedeti, da se moramo iti
                  predvsem to, koliko zaostajamo v posameznih dejavnostih in kakšna je naša
                  verjetnost, da bomo nekaj dosegli. Menim, da je tisto, kar je prej gospod Feri,
                  povedal kar v redu, predvsem v smislu, da je potrebno za posamezno področje
                  pripraviti strategijo, iz katere se vidi, kje smo in kaj nas čaka. Vsi, ki se
                  soočajo s problemi, ugotavljajo, da so posamezne dejavnosti, branže, kot temu
                  rečemo, nekatere na srednjem delu razvoja, druge na spodnjem delu, nekatere proti
                  višjemu nivoju težijo. Skratka, ne moremo za nobeno dejavnost reči, da je ta za
                  odpisati, križ čezenj in seveda konec in škoda časa in škoda denarja. Menim, da je
                  treba ravno temu podjetništvu dati moč in seveda veljavo. Moč, da tudi država
                  pobere od tam, kjer sedaj še gospodari in kjer seveda slabo gospodari. Kjer dobro
                  gospodari, je seveda potrebno, da se ji to dovoli, kjer je pa slabo, pa je seveda
                  potrebno, da se umakne. Jasno je tudi, da je potrebno zagotoviti tudi šolanje
                  kadrov.</p>
               <p>Mi vemo, da se nobeden ni lotil načrta, kako bomo izobraževali v prihodnjih
                  desetletjih sploh kadre in katere kadre bomo sploh rabili. Zdaj, ko prihajajo
                  otroci v osnovno šolo in iz osnovne šole v srednjo šolo, jih čaka še obdobje 10,
                  15 let. To obdobje bo tako dolgo in tako pomembno, da ko bodo prišli s fakultet,
                  bodo morda ravno napačno v bistvu usmerjeni in seveda, mi bomo ravno te razvojne
                  trende in razvojna razmišljanja naslonili pač na določene profile, ki so slučajno
                  na voljo, in seveda, ki hočejo svojo pamet do kraja izpeti. To mislim, da je velik
                  problem in mislim, da je eden bistvenih problemov; tudi naše sociologije in našega
                  socialnega razvoja, ki je seveda spremljajoči razvoj približevanja Evropi, da
                  ugotovimo, kateri novi profili se v bistvu v Evropi sedaj pojavljajo, ali pa v
                  svetu in seveda, kateri bodo potrebni, da bomo potem pravilno usmerili to našo
                  mlado generacijo. Slišal sem že prej tudi nekoga, ko je rekel, kam jih bomo dali?
                  Seveda, kam jih bomo dali? Če bodo znali prav in pravilne posle opravljati, če
                  bodo prav izučeni, potem se bodo prav lotili in bodo delovna mesta čakala. Tu je
                  polno problemov, ki seveda, kot pravim, jih lahko rešimo in jih bomo rešili s
                  strategijami, ki menim, da smo z njimi v velikem zaostanku. Pred nekimi dnevi smo
                  lahko prebrali stališče nekega tujca, ki je prišel iz Evrope in je rekel: "Vi
                  delajte tako, kot da ste že v Evropi". Menim, da je to najbolje. Deloma tako, kot
                  da smo že v njej, ker dejansko smo v njej. Večji del slovenske ekonomije se sooča
                  z Evropo. Dve tretjini. In če se tega zavedamo, potem je treba adaptirati te
                  pogoje in se čimbolj prilagoditi tej Evropi, ker mi vemo, prej smo rekli do 2001,
                  menim, da bodo naši podjetniki in vsi tisti, ki se seveda ukvarjajo z novo
                  ustvarjeno vrednostjo, dejansko razočarani, ker bodo rekli, vidiš, 2001, takrat
                  morda, potem pa kaj, kaj šele po tistem? Skratka menim, da je tudi pristop Vlade
                  nujno potreben, da mora biti tak, da se hitro lotimo, ugotovimo in seveda tiste
                  stvari, ki so najbolj potrebne, naredimo, ker jih bomo tako ali tako še morali
                  delati in dopolnjevati. Imamo model v Avstriji, ki je ta hip prišla pred nami v
                  Evropo in seveda tam se točno vidi in ve, kako so nekatere stvari delali in kaj je
                  bilo potrebno napraviti. Se pravi, ne bodimo nespametni, imejmo model pred sabo in
                  seveda po tem korakajo, ker imamo lahko izkušnjo mnogo krajšo in seveda pot mnogo
                  krajšo, kot si jo zamislimo.</p>
               <p>Menim tudi, da je tu še polno novosti, s katerimi se moramo soočiti. Dal bom
                  primer, ki je slučajno pobudnik tega primera, tu pred mano sedi v prvi klopi, dam
                  primer, kako je Evropa nekako dala, bom temu rekel, zeleno luč Italiji zato, da je
                  razvila pred letom in pol ta off shore center v Trstu kot češ, to je pa tipalka
                  proti vzhodu za pet let in podobno, ker so vedeli, da po naslednjih petih letih,
                  ko bo petih let konec, se bo seveda ta zadeva nadaljevala. Drugače povedano, ko
                  bomo mi po tolikem času v Evropi, seveda ne bo možnosti, da se bomo zmišljevali in
                  seveda načrtovali neke stvari, ki bi jih zdaj že morali napraviti in menim, da je
                  ravno to, kar sem prej omenil, predvsem ta zadeva okrog off shore in seveda vseh
                  teh možnosti, ki jih sedaj še imamo, in  ko lahko zavihamo rokave in zavihtimo
                  zamah in seveda nekaj naredimo čimprej, da bomo imeli, ko bomo vstopali, že neka
                  dejstva, ko bomo že kot dejstvo vstopili. Menim, da so to zelo pomembne stvari in
                  da brez tega ne bo šlo.</p>
               <p>Mi tudi moramo gledati na strategijo našega razvoja. Jaz mislim, da bodo Italijani
                  strašno veseli, ko jim bomo naredili cesto vodoravno in ko se bodo lahko po tej
                  cesti podili kamioni taki in drugačni in seveda prišli v ta vzhodni del Evrope.
                  Menim, da je to tudi gotovo del tega, za kar nas pozdravlja in za kar nas bodo
                  lahko radi imeli, ne zdaj, malo kasneje pa gotovo. Mislim, da je ravno ta
                  konkurenčna sposobnost in vse to prilagajanje seveda odvisno predvsem od tega, da
                  Vlada, ki, kot pravim, je v tem dokumentu, kot je bil na voljo, sicer veliko
                  naredila, ampak menim, da se ne merijo take stvari samo s kilami in z znanimi ali
                  pa ne vem kakšnimi zanimivimi ali pa recimo avtorji, ki so jim dali nekaj
                  napisati, ker praviloma so to teoretična izhodišča, ki so brez ali pa s premalo
                  praktične podlage. Tako da nas, kakorkoli je, čaka predvsem izredno hitro
                  izdelovanje strategij za posamezne dejavnosti, izhajajoč seveda iz primerjanja,
                  koliko zaostajamo za tem najbolj evropsko razvitim delom te ekonomije in seveda,
                  da se s tem soočimo in to ugotovimo. Od tod bo nastopila volja in potreba, da bomo
                  pohiteli.</p>
               <p>Pa tudi še nekaj ni pozabiti, tudi ta zakon, ki seveda je še vedno na poti v
                  parlament in ki smo ga nekako z resolucijo o strategiji tujih vlaganj nekako
                  odbrenkali, menim, da je potrebno, da se do časa lotimo tudi prihoda tujega
                  kapitala, seveda z vedenjem, kaj in kako bomo morali na koncu urediti, vendar z
                  določenimi omejitvami. Seveda, če tega ne bo, se bo nekaj zgodilo. Vi sami veste,
                  da je ta hip najbolj nujno potrebno, da pride v parlament, recimo, zakon o
                  prevzemih. Zakaj? Mi imamo ta hip razgovore in v obravnavanju, najbolj vroča tema
                  je gotovo Videm Krško, na osnovi katerega se je ta zahteva tudi pojavila. Vidi se,
                  da se že tuji kapital tako ali drugače preko naših, takšnih ali drugačnih mož, bi
                  rekel, uveljavlja na našem tržišču in seveda je treba tej zadevi dati ustrezen
                  epilog, ustrezno zakonsko rešitev.</p>
               <p>Menim, da so vse te stvari, ki sem jih naštel pomembne, predvsem pa to, kar je
                  najbolj pomembno, da ne gledamo Evropo kot povprečje, ampak Evropo kot tisti
                  najbolj razviti del in se s tem primerjamo, prilagodimo strategijo čimprej, ker
                  menim, da so te zadeve že dokaj znane in kot sem tudi že povedal, že konec leta
                  1991 so bile določene strategije narejena in ta primerjava tudi že napravljena in
                  se je točno videlo, tri, pet, sedem, devet, deset let smo bili v zaostanku po
                  posamezni dejavnosti. Sedaj govoriti o tehnološkem preskoku, o ne vem kakšnih
                  super tehnologijah in ne vem kaj vse je potrebno, to mi lahko govorimo, samo to
                  naše gospodarstvo dela dan za dnem z Evropo in seveda ta rešuje vsak dan svoje
                  probleme. In, če bomo mi to razumeli in jim morda malo pripomogli, malo odprli
                  vrata ali pa malo očistili pot debelega kamenja, ali pa kakorkoli, nekako bili
                  manj nerodni in seveda bolj njim naklonjeni, da se bodo še bolj uveljavljali, bomo
                  največji del posla opravili. In v tej smeri bi morala biti ta strategija in seveda
                  jaz že pozdravljam, da je teksta veliko, pa da so knjige debele, vendar, kot
                  pravim, od tega ne bomo nič kaj prida imeli in menim, da je prav, da tudi
                  parlament res z vsem zavedanjem to točko sprejme in tudi sporoči Evropi, da bomo v
                  najkrajšem času vse te stvari prilagodili, ker je to ogromno dela, ogromno
                  zakonodaje in seveda ogromno norm, ki jih je treba napraviti in prilagoditi, da
                  bomo uspeli to naše gospodarstvo, v kateri koli sestavi je, Evropi nekako
                  približati. To je vse, kar je povedati, s tem pa, da kot pravim, v Evropi smo,
                  delamo tako, kot da smo že notri. Hvala.</p>
            </sp>
            <sp xml:id="SDZ1-Izredna-43-1996-04-11.sp70">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se javil gospod Janez Zupanec.</p>
            </sp>
            <sp xml:id="SDZ1-Izredna-43-1996-04-11.sp71">
               <speaker>DR. JANEZ ZUPANEC:</speaker>
               <p>Hvala za besedo. Gospod predsednik, kolegice in kolegi poslanci! Najprej za uvod
                  zgodovinski podatek. Dne 21. julija 1995 je Državni zbor, na predlog poslanca
                  Jožefa Kopšeta, predlog strategije umaknil z dnevnega reda. Utemeljitev predloga
                  je bila pa naslednja. Dajmo možnost za javne razprave povsod po Sloveniji, s
                  skupino strokovnjakov, ki je ta dokument pripravila. Vas vprašam, kaj se je
                  zgodilo do danes, 11. aprila 1996, ko ta dokument obravnavamo pravzaprav po
                  ekspres postopku? V tem času se strokovna javnost ni kaj dosti vključila v javne
                  razprave. Ostalo je samo pričakovanje, da bo Državni zbor sprejel dokument, ki bo
                  nakazal svetlo pot gospodarskega razvoja. Jaz bi rekel, tako rekoč čakajoč na
                  Godoja. Prvo vprašanje, ki si ga postavljam, je, kakšna bi bila pravzaprav prava
                  pot tvorbe te strategije? Navajam stališče iz razprave članov Odbora za
                  gospodarstvo. Na 3. strani poročila imate v prvi alinei zapisano: "Že obstoječe
                  področne strategije in nacionalne programe je potrebno soočiti med seboj." Za
                  predstavo, kako bo to težko delo, navajam primer. Na 86. strani predlaganega
                  teksta strategije je zapisano: "Zato bo nova regionalna politika inovacijsko in
                  podjetniško usmerjena". Prosim vas lepo, da se spomnimo, kaj smo sprejeli po prvi
                  obravnavi predloga zakona o skladnem regionalnem razvoju? Cel kup podarjenih rib
                  in zelo malo ribiških palic. Mogoče je to drastičen primer nasprotja zato, ker pač
                  Vlada ne pozna razvojnih potencialov, ki jih nudi naše malo poseljeno in po svoje,
                  na srečo nerazvito podeželje.</p>
               <p>Na 105. strani teksta predlagane strategije je zapisano. Vsaj desetina sodelujočih
                  Slovencev je doktorirala, vsaj magistrirala iz ekonomskih ved na uglednih
                  univerzah v tujini. To je seveda hvale vredno in za našo deželo dragoceno, vendar
                  pa nekaj vem. Na teh uglednih univerzah so jim lahko seveda nudili imenitno
                  znanje, niso pa jih mogli seznaniti z razvojnimi potenciali in z oceno stanja
                  našega gospodarstva. In to je moja osnovna trditev; pomanjkanje ocene stanja in
                  seveda nepoznavanje ravzojnih potencialov, ki preveva to, ta tekst predlagane
                  strategije, za kar seveda lahko trdim, da tudi ustrezne razvojne naravnanosti
                  strategije gospodarskega razvoja ne more biti. Kdo bi bil pravzaprav dolžan
                  oceniti to stanje in najti razvojne potenciale na posameznih področjih
                  gospodarstva? Jaz se prav nič ne strinjam, v zapisanem poročilu odbora boste našli
                  na strani 105, kjer je takole zapisano: "Pomen nekaterih nevladnih institucij in
                  organizacij, ki so za nadaljnji razvoj Slovenije in s tem tudi za uresničevanje
                  same strategije gospodarskega razvoja zelo pomembne <stage xml:id="SDZ1-Izredna-43-1996-04-11.stage51">(obrtna zbornica,
                     zadružna zveza itd.)</stage>, je v dokumentu premalo poudarjeno." To stališče
                  popravljam. Jaz trdim, da bi prav te institucije in organizacije morale za
                  predlagani dokument, za izdelavo predlagane strategije opremiti tvorce te
                  strategije z oceno stanja in razvojnimi potenciali. Javno in glasno sprašujem. Kje
                  se iz dokumenta lahko vidi prisotnost Gospodarske zbornice Slovenije? Če
                  Gospodarska zbornica Slovenije ne pozna stanja v gospodarstvu in nima pregleda nad
                  razvojnimi potenciali, potem se sprašujem, kaj je pravzaprav smisel te inštitucije
                  kot najmočnejše inštitucije gospodarstva?</p>
               <p>Nedvomno pa to predlagano gradivo dokazuje, da gre za slovenski dokument. Moja
                  stara primarna trditev je, namreč je, da Slovencu vladajo geni malih gruntarjev.
                  Mi zelo težko delamo v skupini in teamsko. In seveda teksti niso usklajeni po
                  posameznih področjih. Za mojo trditev vam navajam čisto konkreten primer.
                  Primerjajte točko 2.5.3. na strani 73 - produktivnost in zaposlenost in točko
                  3.3.1. na strani 83 - Slovenija mora tudi sama proizvajati tehnološki razvoj. Upam
                  si reči, da si ta dva avtorja, nedvomno gre za dva avtorja, nista niti dobro rekla
                  dober dan. Tehnološki razvoj, produktivnost, zaposlenost. Ta trikotnik je lahko
                  zelo zapleten in ima vsak svojo teorijo o eni strategiji ene dežele Slovenije. To
                  se mi ne zdi tako pomembno, ta neskladnost, ampak bolj pomembno se mi zdi, da bi
                  morali tvorci strategije vendarle povabiti k sodelovanju tudi ostale stroke.
                  Trdim, da samo ekonomski pogled na strategijo gospodarskega razvoja Slovenije ne
                  zadostuje. Ravno pri iskanju razvojnih potencialov in oceni stanja je potreben
                  zelo širok krog strokovnjakov.</p>
               <p>Kar konkreten primer. Na strani 86 imate pod točko 4.1.2 podpoglavje "Poselitev
                  podeželja". Preberite tekst, jaz pa trdim, da bi v to področje morala biti zajeta
                  že sprejeta strategija kmetijskega razvoja, sprejeta strategija razvoja turizma,
                  seveda skladen regionalni razvoj, tisto, kar imamo v prvi obravnavi in, recimo,
                  projekt, ki ga financirajo davkoplačevalci že nekaj let, to je celostni razvoj
                  podeželja in obnove vasi. Ta štiri področja se v Sloveniji še niso srečala med
                  seboj, verjetno pa v kaki drugi deželi že.</p>
               <p>Cenim pa modrost predlagateljev, in jih popolnoma razumem, ki so jo pokazali na
                  strani 74 v točki 2.5.4 z naslovom "S povečano mednarodno konkurenčnostjo do novih
                  trgov". Takole so zapisali: "Scenarij plus predpostavlja konjukturo na zunanjih
                  trgih in hitro rast povpraševanja v državah, ki so najpomembnejše partnerice
                  Slovenije." Logično in jasno. Torej samo na osnovi zunanjega povpraševanja, ne pa
                  zaradi pričakovanja učinkovitejše rabe domačega znanja, ki ga bo prinesel nov
                  sistem izobraževanja s podiplomskim študijem vred. Kadar prosimo denar za področje
                  podiplomskega študija, seveda drugače govorimo. Mogoče pozitivnega ekonomskega
                  učinka lastninskega preoblikovanja podjetij. Ali pa mogoče večjega prispevka naše
                  žlahtne mednarodno primerljive znanosti na gospodarski razvoj.</p>
               <p>Mimogrede, ocenitev Ministrstva za znanost in tehnologijo v letu 1995. Program
                  podiplomskega usposabljanja ne daje rezultatov številčno močnejšega razvojnega
                  kadrovskega jedra v gospodarstvu. Ocena v predlagani strategiji je, da samo 6%
                  gospodarskih družb razpolaga z lastnimi razvojno-raziskovalnimi jedri. Mogoče
                  gospodarska rast na osnovi višjega nivoja marketinga, ki bo znal, zmogel iskati
                  trge v tujini? Mogoče razvoj na osnovi tega, da bo tri četrtine tekstilne in
                  obutvene industrije zmoglo priti v višji cenovni razred pri prodaji na tujih
                  trgih? In še bi lahko naštel.</p>
               <p>V osnovi sem se v tem dokumentu spraševal, ali je zares ta predlagana strategija
                  razvojno naravnana. Seveda je točk in področij preveč. Samo en primer za
                  razmišljanje. Poglejte, na strani 97 je v poglavju 6.2. "Kmetijstvo" zapisano:
                  "Največji agrarno-politični problem slovenskega kmetijstva je majhna in
                  razdrobljena posest." To je res prava ocena stanja, ki sem jo prej očital. Ampak
                  to je samo ugotovitev, to je neizprosno dejstvo. Po mojem bi razvojno naravnano
                  izhodišče moralo biti, na primer tako: "Zaradi majhne in razdrobljene posesti je
                  možnost razvoja slovenskega kmetijstva predvsem na področjih, kjer pridelovalna
                  površina ni primarni razvojni faktor." Ali je mogoča samo še z dopolnilnimi
                  dejavnostmi in tako naprej. Mi vemo, da nikoli ne bo Sloveniji po 500 hektarjev
                  velikih posestev. In še bi lahko našteval. V vsakem primeru, če bi želeli priti do
                  zelo močnega razvojno naravnanega dokumenta, sem prepričan, da bi moral biti še en
                  krog usklajevanja. Imam pa radost, kolegice in kolegi, ker je toliko malo
                  potencialnov v Sloveniji izkoriščenih, vem, da lahko nekoč dosežemo svoj cilj,
                  Cankar bi rekel, svojo rožo čudotvorno, kakšnih, naj mi bo oproščeno, 25.000 mark
                  na prebivalca bruto domačega proizvoda. Ampak kdaj bomo to dosegli, pa "prmej
                  krščen duš", ne vem. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp72">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se javil Janez Jug.</p>
            </sp>
            <sp xml:id="SDZ1-Izredna-43-1996-04-11.sp73">
               <speaker>MAG. JANEZ JUG:</speaker>
               <p>Kolegi poslanci! Vedno so me učili, da je temeljna zadeva v neki državi ekonomski
                  in gospodarski sistem in potem je politika. Sedaj, dva dni smo "gumbali" politiko,
                  je bilo polno zgoraj in spodaj, danes pa, ko govorimo o temeljnih zadevah neke
                  družbe, pa nekaj ljudi skoraj sami sebi govorijo. To je odsev odnosa do temeljnih
                  predpostavk razvoja družbe. To mislim, mimogrede. Zadnje dni, vsaj jaz opažam, da
                  je bilo pretirano ideologiziranje našega odpiranja v Evropsko unijo. Namesto te
                  ideologije, ko smo jo poslušali toliko dni, bi moral, vsaj jaz mislim, Državni
                  zbor pristopiti k strokovnem tehtanju prednosti in slabosti tega vstopa oziroma
                  približevanju Evropski uniji. Vloga države oziroma Vlade v našem primeru bi po
                  mojem morala biti pri sooblikovanju koncepta razvojne vizija Slovenije k
                  priključevanju v Evropsko unijo in pod B oblikovanje razvojne strategije. Pri
                  viziji bi se morali, država oziroma Vlada vprašati, kakšni želimo biti in kakšni
                  ne želimo biti, pri tem pa ne upoštevati elemente želenega, kot smo delali v
                  družbenih planih, ampak elemente realnega. To je zelo pomembno. Slovenska vizija
                  bi se morala osredotočiti predvsem na tri strateška vprašanja, in sicer na
                  mednarodno pozicijo Slovenije, motaliteto tržnega gospodarstva in vrednot, ki
                  imajo prednost pred ekonomsko razvojnimi učinki. Mednarodna pozicija, kaj si
                  predstavljam pod mednarodno pozicijo? Če pogledamo dobro Evropo, vidimo, da imamo
                  na eni strani visoko razvito gospodarstvo, kot so: Nemčija, Italija, Belgija in
                  tako dalje. Na eni strani je višegrajska skupina, Poljska, Češka in tako naprej,
                  na eni strani imamo še ostanke nekdanje Jugoslavije in zelo malo ostane prostih
                  con. Vendar, glede te pozicije bi morali mi odgovoriti z neko strateško študijo,
                  ki bi kompleksno, z raznih, ne samo ekonomskih vidikov, osvetljevala takšno
                  pozicioniranje. Ta strateška študija bi morala odgovoriti, kaj to pomeni za
                  Slovenijo, ta mednarodna pozicija v globalu, v posameznih gospodarskih delih in
                  posledica za slovensko družbo in nacijo, to pomeni nacionalna samobitnost in
                  suverenost. Mi bi morali tukaj te vizijske odločitve sprejeti, da bi dobili
                  nekakšen kompas za vsakodnevne odločitve, ki so nam v tej Sloveniji potrebne.</p>
               <p>Drugič. Vprašanje sistema, v katerem bomo živeli. To pomeni modaliteto tržnega
                  gospodarstva. Če greste na zahod, vas bodo verjetno vprašali, ali je to nemški
                  kapitalistični sistem, ali je japonski ali je avstrijski, ne vem, kakšen je. Mi
                  pravimo evropski; saj to ni res. Mislim, odgovoriti bi morali na vprašanje, kakšna
                  bo vloga države v tem gospodarskem razvoju, v sistemu oziroma kakšno socialno
                  komponento bo igrala v tej zadevi. Na to mi nismo nič odgovorili. Eni govorite o
                  socialni oziroma o liberalni kompontenti, ne vem, nekaj sem slišal, ko pa
                  pogledate na drugi strani tam, pa vidi, da je to izredno socialna zadeva, da kar
                  delimo denar itn.</p>
               <p>Pod tretje. Tudi tradicionalne vrednote, od katerih Slovenci ne moremo odstopati
                  pri internacionalizaciji slovenskega gospodarstva, to je, mislim že tema, katero
                  smo izčrpali, ko je začel gospod Bučar o tej zadevi govoriti. In da ne bi preveč
                  kompliciral, bi sprožil tudi domače probleme, katere je tudi moj predhodnik
                  govoril. Zame je zelo pomembna zadeva, da bomo, kot se bomo približevali, ali v
                  paketu ali ne vem, postopno evropski skupnosti, morali na domačem ognjišču ali pa
                  domačem kurniku ogromno stvari "pošlihtati". Ne samo to, kar smo govorili o
                  infrastrukturi, organizacijskih sistemih, davkariji, pravnem sistemu itd. Zame sta
                  dve pomembni stvari, in sicer mi moramo Slovenci do takrat, ko bomo prišli v
                  Evropsko unijo, uspešno rešiti problem brezposelnosti. Če danes sledite Torinu,
                  kjer se pogovarjajo ljudje iz Evropske skupnosti, boste videli, da je politično
                  Evropsko skupnost zamajalo veliko število nezaposlenosti, ki je presegla 10% in
                  pomeni krhanje človeških vezi v teh državah in so resno pristopili k temu
                  problemu. Če pa pogledate slovenski problem, boste videli, kakšen je in s tako
                  zadevo verjetno v neko Evropo ne moremo bezljati.</p>
               <p>Druga zadeva je, kar je zame izredno pomembno, je opredelitev do neposrednih tujih
                  investicij. Danes je gospod Izidor Rejc nekaj govoril, vendar mi nimamo strategije
                  na področju, in to, kar se nam dogaja, recimo z Vidmom itn., prihaja do tega, pa
                  ne samo zaradi tega, da potrebujemo denar za neke investicije itd.. Od neposrednih
                  tujih investicij je odvisno tudi, ali bo naše šolstvo prav zadeto ali ne bo. Ker
                  če bodo tujci imeli 90% ekonomskega prostora, vladali, so "džabe" naše fakultete,
                  recimo elektrotehnika, ekonomija itd., oni bodo pripeljali svoje strokovnjake,
                  seveda svoje šolane ljudi itn. Slovenci bomo pač igrali tretjerazredno vlogo itn.
                  To, kar se tiče tega.</p>
               <p>Skratka, zelo na kratko bi povedal, kaj moramo Slovenci narediti v tem obdobju.
                  Izvoznikom je treba omogočiti, da bo prodajna cena njihovega blaga višja od polne
                  lastne cene le-tega. Mislim, to je zelo ekonomsko povedano, vendar je vsa resnica
                  v tej igri, kaj je treba storiti.</p>
               <p>Naprej bi še nekaj predlagal. Ne vem, zunanjim politikom, ki vršijo večstopenjsko
                  vključevanje gospodarstva v Evropsko unijo, bi morala Slovenija povzeti inicativo,
                  da bi tudi do drugih demokracij, to pomeni do Poljske, Češke, tudi do višegrajske
                  skupine pripravili neko lastno zasnovo multilateralne prosto-trgovinske zveze,
                  obogatene s podobnimi sporazumi, kot jih ima Evropska skupnost, ker namreč
                  Evropska skupnost se bo zelo diskriminacijsko obnašala do vseh tistih pridruženih
                  itn. in odgovor teh skupin bi moral biti Evropski skupnosti, seveda to pa razpade
                  v tistem trenutku, ko nas bodo nekoč kot polnopravne članice sprejeli med
                  sebe.</p>
               <p>Skritiziral bi tudi ekonomsko znanost, ki je v tem gradivu premalo upoštevana.
                  Namreč, predvsem višji ekonomisti poznajo tudi futurološke analize in raziskave, s
                  pomočjo katerih se lažje opredeli današnje odločanje za jutri, ali pa, kaj je
                  potrebno že sprejeti danes, da bomo jutri drugače živeli itn., vendar v tej
                  strategiji te zadeve ni.</p>
               <p>Sedaj pa, kar se tiče evropske strategije, gospodarske strategije, pravim, kaj je
                  prava strategija v tej Evropi. Poglejte, mi govorimo o evropski strategiji. To je
                  Evropa. Evropa nima strategije. Evropa je brez strategije. Kdo strategijo vodi v
                  Evropi? V Evropi vodi strategijo ameriški kapital, saj to je popolnoma jasno in
                  zaradi tega Amerika dominira s svojim znanjem, s svojo tehnologijo in svojim
                  upravljanjem. Kar se tiče tega, moramo biti zelo previdni. Mislim, da se je
                  potrebno zelo hitro priključiti gospodarsko temu sistemu, ker namreč oživljanje
                  Jugoslavije, bivše Jugoslavije, kakorkoli, in kvot, ki jih danes mi uživamo, lahko
                  pripelje do velikega kraka slovenskega gospodarstva, če se ne bomo pridružili
                  pravočasno in seveda tudi recesije, ki prihaja na zahodnem razvitem svetu.</p>
               <p>Naj končam, da ne bi bil predolg. Vložil sem amandma na sklepe in stališča Odbora
                  za gospodarstvo, in sicer v 8. točki drugega poglavja, kjer prosim, da me poslanci
                  podprete, kjer sem dodal pač 8. točki pri zunanjetrgovinski strategiji, da se
                  opredelita pomen in vloga prostih con kot razvojnega dejavnika oziroma njihovega
                  multiplikativnega razvojnega učinka za Slovenijo. Hvala lepa.</p>
            </sp>
            <sp xml:id="SDZ1-Izredna-43-1996-04-11.sp74">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Spoštovani kolegi in kolegice! Sprašujem, če obstaja potrebna
                  koncentracija, da to dokončamo? Imamo namreč samo še enega prijavljenega.
                     <stage xml:id="SDZ1-Izredna-43-1996-04-11.stage52">(Ne.)</stage> Torej jutri ob 10. uri dobi besedo gospod Žarko
                  Pregelj.</p>
               <p>Predlagam seveda, da če jutri v ustreznem času končamo to izredno sejo, da se čas
                  do prve oziroma druge ure izkoristi za dokončanje oziroma nadaljevanje točk 38.
                  redne seje. Računajte pa tudi, da od torka do petka naslednji teden velja sedeti
                  in pospravljati stvari, ki smo jih sprejeli na dnevni red.</p>
            </sp>
            <stage type="time">(SEJA JE BILA PREKINJENA 11. APRILA 1996 OB 17.03 URI IN</stage>
         </div>
      </body>
   </text>
</TEI>