<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-27-1995-05-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5595322A9781E6CBC1257832004838C8</idno>
               <idno type="URI">5595322A9781E6CBC1257832004838C8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-27-1995-05-05.DZ" n="27">
               <name>Izredna</name>
               <date when="1995-05-05"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-27-1995-05-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 5. MAJA 1995 OB 10.07 URI.)</stage>
            <sp xml:id="SDZ1-Izredna-27-1995-05-05.sp1">
               <speaker>PODPREDSEDNIK DR. LEV KREFT:</speaker>
               <p>Poslanke in poslanci, gospe in gospodje! Pričenjam nadaljevanje 27. izredne seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: mag. Jože Protner, dr. Leo Šešerko, Vika Potočnik, Zmago Jelinčič, Tone Partljič za dopoldanski del seje; vidim, da so nekateri od opravičenih tukaj. Mateja Kožuh-Novak za pričetek seje 2 uri, mag. Janez Kocijančič za pričetek seje 1 uro, Franc Potočnik, Irena Oman, Borut Pahor, Janez Podobnik za pričetek seje kakšno uro in Vladimir Topler. Prosim vas, da ugotovimo prisotnost v dvorani. Ugotovimo sklepčnost! <stage>(66 prisotnih.)</stage> Državni zbor je sklepčen in lahko odloča.</p>
               <p>Na to sejo sem vabil isto sestavo kot včeraj za razpravo o proračunu. Ponovno vse lepo pozdravljam. Svojo udeležbo je za danes opravičil gospod Franc Košir z Zavoda za zdravstveno zavarovanje Slovenije, s tem da bo, če bodo potrebna kakšna nujna pojasnila, lahko dosegljiv in ga lahko pokličemo.</p>
               <p>Na današnji, 27. izredni seji bomo nadaljevali včeraj prekinjeno splošno razpravo o državnem proračunu za leto 1995. Kot veste, smo za tiste, ki so se prijavili k razpravi po 14.00 uri včeraj predvideli omejitev na 5 minut v razpravi. Po tem pregledu prijav vem, od kod naprej naj bi bilo 5 minut, vendar bi vse prosil, da se vsi skušate omejiti na 5-minutne razprave, če je to le mogoče. Moram reči, da imam zdaj že ob teh dodatnih prijavah 16 prijavljenih k razpravi, ki je vendarle samo vmesna razprava s svojo edino glavno glasovalno točko, to je, ali lahko postopek v proračunu teče naprej, se pravi, je primerna osnova za vlaganje amandmajev. To je tudi glavni sklep, o katerem bi na koncu glasovali. Zato bi sam želel voditi to sejo tako, da bi jo končali danes do 14.00 ure in da bi končali sejo v celoti, da bi torej končali to točko dnevnega reda. Mislim, da je to vendarle v interesu vseh prisotnih. Kot tisti, ki to sejo vodim, bom k temu skušal prispevati samo v okviru poslovnika tisto, kar se le da. Od nas vseh je odvisno, je pa res, da vodstvo Državnega zbora v primeru, da seje ne bomo mogli končati do 14.00 ure, bo seveda moralo uveljaviti dogovore, ki smo jih sprejeli, to se pravi, da bomo danes delali do 17.00 ure in da bomo sejo nadaljevali v ponedeljek. Gre za izredno sejo in za to izredno sejo velja, da je treba izredno delo opraviti na način, ki je primeren za pomen izredne seje, ki je sklicana zaradi sprejemanja proračuna. V tem trenutku o tem ni razprave. Samo opozarjam, da lahko svojo željo za omejitev razprav na 5 minut podkrepim samo s tem, da je to v skupnem interesu. Ne bom pa nikogar prekinjal in mu omejeval razprave, ker je jasno, da to ne bi bilo v skladu s poslovnikom, razen za tiste, ki so se prijavili po 14.00 uri včeraj. Besedo dajem gospodu Žaru Preglju, ki je bil včeraj prekinjen v svoji razpravi in jo danes pravzaprav začenja na novo. Izvolite.</p>
            </sp>
            <sp xml:id="SDZ1-Izredna-27-1995-05-05.sp2">
               <speaker>ŽARKO PREGELJ:</speaker>
               <p>Spoštovani! Dovolite mi, da nadaljujem svojo obrazložitev stališč do proračuna za leto 1995. Če vam čisto na kratko obnovim včerajšnji...</p>
            </sp>
            <sp xml:id="SDZ1-Izredna-27-1995-05-05.sp3">
               <speaker>PODPREDSEDNIK DR. LEV KREFT:</speaker>
               <p>Se opravičujem, da vas ne bom kasneje večkrat prekinjal, ker ste na začetku. Prosim vse prisotne, seja se je začela. Gospod Žarko Pregelj je imel to nesrečo, da je včeraj moral biti prekinjen, ker je bila ura pet in vas prosim, da danes prisluhnete njegovim in vsem ostalim razpravam, in da v dvorani vlada tak red, da mi ga ne bo potrebno s kakšnimi dodatnimi sredstvi uveljavljati. Skratka, prosim, da se umirite. Vse razprave bodo potekale tukaj, pred to govornico in vas prosim, da ostale zadeve ne potekajo v dvorani, in da mirno in v primernem vzdušju, vsaj mene poslušajte, ko vas prosim, da daste mir, kaj šele naprej razpravo. Ali se lahko pripravimo na delovno vzdušje? Oba znava počakati, govornik in jaz. Tako, hvala lepa. Prosim.</p>
            </sp>
            <sp xml:id="SDZ1-Izredna-27-1995-05-05.sp4">
               <speaker>ŽARKO PREGELJ:</speaker>
               <p>Hvala za pozornost. Če dovolite čisto na kratko, da obnovim včerajšnji del govora. Izvajanje temeljim na dejstvu, da proračuna ne podpiram, ker menim, da je struktura proračuna zgrešena. Zato bom tudi težko zgolj v petih minutah pojasnil vse vzroke, zaradi katerih menim, da ta predlog proračuna ni primerna osnova za vlaganje amandmajev, se pravi, za naslednjo obravnavo.</p>
               <p>Včerajšnje izvajanje sem prekinil ob ugotovitvi, da je Vlada obrazložitev proračuna temeljila predvsem na primerjavi s proračunskim memorandumom, in da je pri svojem dokazovanju skladnosti predloga proračuna s proračunskim memorandumom v resnici grešila. Gre za dokaj zavajajoča dejstva, ki jih navaja v želji, da bi opravičila v bistvu drugačno strukturo proračuna, kot pa ga določa proračunski memorandum. Tako je izredno sporno uveljavljanje razbremenitev podjetij z argumenti, da gre za bistveno olajšavo gospodarstvu, v resnici se pa pogovarjamo o nekaj desetinkah odstotne točke. Jasno je, da je vsako takšno malenkostno zmanjšanje lahko zgolj statistični produkt. Zato dovolite, da s tem izrazim tudi svoje nezadovoljstvo, da se Vlada poslužuje takšnih, bom rekel poceni postopkov, kajti v resnici je struktura proračuna takšna kot je bila lansko leto, kar so že nekateri predgovorniki ugotovili.</p>
               <p>Zelo zanimiv je tisti del obrazložitve, ki pojasnjuje, da bo zaradi prihranka približno 11 milijard tolarjev potrebno na nek način zamrzniti rast pokojnin, tako da se ne bodo poračunavale za dvo- in tromesečna obdobja. Potem, da se bodo na istem nivoju ohranili dodatki za rekreacijo upokojencev in podobno. Na kar se celotno izvajanje zaključi takole, da za okoli 65% proračunske porabe države zaradi njenega značaja na kratek rok ni mogoče znižati sredstev, in to so plače, socialni trasferji, javni dolg in nekateri drugi nameni. To je v bistvu obrazložitev Vlade, da bi kakršnokoli povečanje transferjev v pokojninsko blagajno pomenilo dodatno realno zmanjševanje predvsem na področju investicij in subvencij, kar bi povratno vplivalo na zmanjšanje predvidene gospodarske rasti.</p>
               <p>Torej je gospodarska rast v Republiki Sloveniji v izraziti odvisnosti zgolj od socialnih transferjev. Če je to dejstvo resnično in ne zgolj matematični manever Vlade, potem se lahko v bistvu nad to gospodarsko rastjo, ki jo zdaj statistika izkazuje, globoko zamislimo. To preprosto ne more biti res. Gospodarska rast ne more biti odvisna zgolj od socialnih transferjev. Tako dejstvo nas pripelje v dokaj klavrn položaj in primerjava ali investicije ali sociala, mislim, da za proračun ne more biti realna alternativa. Zato menim, da je v resnici nekaj narobe s strukturo proračuna.</p>
               <p>Če pogledamo, kaj v bistvu vpliva na prihodke; kot kaže iz vladnih obrazložitev, so glavni dejavniki prihodkov davki, kar je tudi iz strukture razvidno, saj gre za preko 50% delež. Naslednji del so pa prispevki za pokojnine, zdravstvo, to se pravi, za socialne transferje. Vsa druga poraba, ki naj jo država uporablja, se potem omejuje z rastjo plač tistega delala državljanov, ki so odvisni od državne blagajne. Potem so tukaj še carine, krediti in še nekaj drugih prihodkov in virov. Toda kljub vsemu, zgolj telovaditi pri 510 milijardah proračuna z 11 milijardami na račun sociale in pokojnin, mislim, da je nekoliko neokusno in hkrati zelo zavajajoče. Zato sem že včeraj na začetku ugotovil, da je ta proračun v resnici manipulacija. Kot tak, zavedno ali nezavedno ali zavestno predložen Državnemu zboru in kot tak tudi doživlja ustrezno kritiko.</p>
               <p>Še ena zadeva iz obrazložitve je zbudila mojo pozornost. Gre za ugotovitev Vlade, da bo morala: "...zaradi potrebnih sprememb na področju usklajevanja pokojnin, socialnega varstva, prejemkov in plač, bo potrebno upočasniti dinamiko izvedbe posameznih nacionalnih programov in projektov, ki so določeni s posebnimi zakoni. Izvedbo posameznih programov in projektov bo moč izvršiti v daljšem časovnem razdobju kot je bilo prvotno predvideno. Za ponazoritev potrebnih ukrepov bi bila pripravljena t.i. spontana varianta..." in tako naprej. To dejstvo je katastrofalno. Kakšni so ti vzroki, da država ne more normalno funkcionirati? Kajti odločitev Vlade, da v dokumentu, ki je izrazito računske narave, ki zgolj ugotavlja na podlagi zakonov, nacionalnih programov in drugih aktov neko delitveno bilanco med posameznimi porabniki proračuna, Vlada v resnici v ta proračun vnaša čisto programske vsebine. To, kar je tukaj zapisano, je zelo pomembno. Kaj takega si nobena vlada ne bi smela privoščiti. Ponujati to zboru in mu v obrazložitvi, tako okoli vogala povedati na uho, da je pravzaprav potrebno upočasniti izvajanje nacionalnih programov, je lahko za uresničitev strateških ciljev države, s tem celotne nacije, ohranitve samostojnosti in obstoja naroda zelo pomembno. Zato menim, da si Vlada kaj takega ne bi smela privoščiti v okviru državnega akta kot je proračun. V kolikor meni, da niso možni nekateri programi, ki jih določajo nacionalni programi - mimogrede, zelo malo je teh nacionalnih programov že v taki fazi, da so v veljavnosti zakona - potem naj jih spremeni, naj predlaga spremembe. Predvsem mislim avtocestni program. Naj ugotovi, da ga ni možno uresničiti do konca tega desetletja. Zakaj Vlada v resnici zadržuje in ne da ugodnega mnenja na predlog zakona o podaljšanju bencinskega tolarja? Zakaj se v bistvu gre skrivalnice tam, kjer se ne bi smela iti. Odločitev zbora v nekaj zakonih, ki so se začeli sprejemati že v času prejšnje skupščine, nadaljevali s sprejetjem zakona o financiranju cest, popularno imenovani bencinski tolar, z ustanovitvijo zakona o Družbi za avtoceste in s sprejemanjem nacionalnega programa, ki predvsem zaradi vladne zasluge še vedno ni sprejet, potem lahko z veliko gotovostjo ugotovimo, da se je zbor jasno strateško odločil, da bo v tem desetletju nadoknadil zamujeno in dogradil avtocestno omrežje približno na nivo standarda sosednjih evropskih držav, ne balkanskih, evropskih držav. Takrat smo preprosto ugotovili, da je infrastruktura tako pomembna zadeva, tako pomembna panoga, da jo je potrebno razviti do nivoja, kot ga imajo sosednje razvite države. Temu je bila tudi posvečena strateška opredelitev. Jasno je, da je ta program vreden toliko, kolikor lahko ta država v enem desetletju zmore investirati. Milijarda, milijarda in pol dolarjev je po moji oceni tisto, kar si lahko gospodarstvo Republike Slovenije privošči v desetih letih, da nekam investira in tudi v doglednem času odplača eventualno takrat najete kredite.</p>
               <p>Žal to Vlada dobro ve, samo javno tega nikoli ne pove. Ta država ima še nekaj programov v obliki starih grehov, ki so saj tako težki, če ne še enkrat težji kot je avtocestni projekt. Gre približno za milijardo dolgov iz odplačevanja glavnice, kakor tudi sredstva, ki jih bo potrebno zagotoviti za dekomisijo jedrske elektrarne. Zakon, ki je bil sprejet, je sicer korekten poskus, žal je sklad še vedno prazen - sploh se ni začel polniti. Drug tak projekt je sukcesija oziroma vračanje starih dolgov oziroma prevzem dolgov bivše zvezne države. Ta projekt je ocenjen v velikosti avtocestnega programa in vsem je jasno, da država v istih desetih letih ne more izvajati tri tako pomembne projekte. Eden bo brez dvoma zaostajal, to je sanacija jedrske elektrarne. Toliko časa ga bomo odlagali, dokler ne bo postal tako pereč problem, da bo njemu podrejeno vse. To se lahko zgodi kadarkoli. Dovolj podatkov imamo, ki kažejo, da v primeru take ali drugačne naravne nesreče, lahko postane jedrska elektrarna zelo občutljiv objekt. Drug problem so odlagališča in tako naprej.</p>
               <p>Kar se pa tiče starih dolgov, se ravno v tem proračunu kažejo zelo nenavadni podatki. Največji indeksi v tem proračunu, ki v resnici popolnoma kvarijo sliko neke stabilnosti državnega financiranja, je ravno velik porast sredstev za odplačilo dolgov. Tako se pojavijo indeksi po 850, nekje sem zasledil celo več, mislim, da je tak, da poraste celo za 4000 točk. To lahko pomeni dvoje, da se prej ni popolnoma nič vračalo, hkrati pa lahko pomeni tudi to, da se zdaj vrača preveč. Ali gre tukaj zgolj za slučaj ali gre zgolj za avtomatične mehanizme ali gre za kaj drugega. To se v opoziciji sprašujemo.</p>
               <p>Nedvomno bi ta Državni zbor moral sprejeti dokument, do sedaj smo mislili, da je to proračunski memorandum, zdaj po novem to več ne bo, večina je uspela doseči, da bo to vladni dokument, kar je v resnici katastrofa za državo. Zavedati se moremo, da je memorandum v resnici politični dokument, da je to dokument, ki določa osnovno strukturo proračuna. Hotel sem reči, da bi Državni zbor moral kljub temu sprejeti dokument, ki bi predstavil in določil načrt porabe javnih financ kakor tudi pridobitve vsaj za nadaljnjih pet let, se pravi, do konca tega desetletja oziroma stoletja ali tisočletja, kakor hočete. Kajti v kolikor tega ne naredi, bo odgovornost preložil na naslednji sklic zbora, na naslednje vlade, ki pa bodo lahko zgolj zatečeno stanje tako ali drugače gasile, nikakor ga pa ne bodo uspele rešiti ali uspešno reševati. Zaradi tega menim, da je odgovornost vseh poslancev in poslank, Vlade pa sploh, ki bi morala tak dokument že zdavnaj predlagati, da to dosežemo in da letos zavrnemo tako predlagan proračun. Namreč ne pomaga ugotavljanje pozicijskih poslancev, da je proračun slab, da je to premalo, da je tega preveč, da na primer posamezni resorji nimajo tistega, kar bi zaslužili. Pri tem se izrazito celo kaže, da pripadajo nekateri resorji, ki so najbolj prizadeti, samo eni stranki in tako naprej. Potrebno je ugotoviti, da je tak proračun v resnici katastrofa. Sicer bo lahko izkazoval statistično sorazmerno ugodne ničle, kajti kaj več kot ničle se ne more izkazati, tudi mogoče še naslednje leto ne. Toda, kaj bo pa potem? Očitno nekatere ne zanima, kaj bo potem, saj imajo v tem proračunu zelo nevidna, skrita oziroma nekako zavita v zelo neoporečnih postavkah določena sredstva, ki bodo tako ali drugače zaradi tega, ker imajo svoje ministre v Vladi, uspeli spraviti v lastninsko preoblikovanje oziroma v kapital, ki bo, jasno, prišel točno določenim subjektom in ga bodo lahko uporabili tako ali drugače kot svoj kapital. Žal je takih sredstev v proračunu vsaj za 20 milijard. Vlada se prepira o 11 milijardah za socialne transfere, mimo pa gredo skoraj enkrat večja sredstva, ki so ali ki še bodo namenjena takim in drugačnim manipulacijam.</p>
               <p>Sprašujem, ali je res prav, da se pozicijski poslanci posipate s pepelom, da sicer zelo ognjevito razpravljate, kritizirate proračun, na koncu rečete, kljub vsemu ga bomo podprli, bomo z amandmaji poskušali nekaj popraviti, ampak ga bomo na koncu podprli. Osebno menim, da je skoraj nemogoče strukturo proračuna spremeniti z amandmaji. Praktično pomeni, da je potrebno vse temeljne postavke popolnoma na novo predlagati, kar pa postopek tako zaplete, da prav gotovo proračun ne bo sprejet niti julija meseca. Jasno je, da v kolikor bi prišlo do tega, da bi proračun sprejemali šele septembra, je to v resnici res omalovaževanje, ne samo parlamenta, ampak vseh državljanov, in takrat je potrebno ugotoviti, da je tak proračun zgolj še neke vrste rebalans in nič drugega kot to. Poraba teče, žal, samo tista, ki teče po določenih avtomatizmih, medtem ko poraba, ki predstavlja investicije, ki predstavlja razvoj v gospodarstvu, ta pa stoji, čaka na sprejetje proračuna, čaka, da bodo stekli razpisi, da bodo mimo roki. Ker je v okviru proračuna velik del sredstev za investicije namenjen ravno infrastrukturi, to pomeni, da se letos praktično ne bo nič naredilo, da se bo začelo delati šele jeseni, ko se potem gradbena sezona v najboljšem primeru lahko izvaja kvečjemu še dva meseca, potem je pa vsega konec. To so lahko samo manjša popravila, nikoli pa ne take bistvene rekonstrukcije ali karkoli podobnega, ki bi izboljšala tako infrastrukturne pogoje kot tudi življenje državljanov.</p>
               <p>Zato sprašujem Vlado, ali se tukaj ne čuti odgovorna, ali ne čuti svoje odgovornosti pred državljani, ali ne meni, da je to njeno dejanje v resnici kaznivo. To je protizakonito, kar ste naredili. Jasno je, da se čutite varni, ker imate skorajda dvotretjinsko večino v parlamentu. Toda poglejte, v kolikor pride do takega ali drugačnega kolapsa določene veje gospodarstva, se bojim, da bo težko to vašo varnost zagotavljati v parlamentu. Zelo težko boste opravičevali nekatere postopke, kajti konec koncev znamo tudi poslanci tako medijsko nastopiti, da bo vsem jasno, da je Vlada tista, ki je tukaj "zamočila". Postopki, ki se bodo sedaj vlekli v parlamentu, se verjetno ne bodo kaj prida vlekli, ampak bodo tekli po normalni proceduri, so pa potrebni. Vsak parlament potrebuje svoj določen čas, da materijo obdela in jo tudi odgovorno sprejema. Ali Vlada res misli, kljub temu, da imamo demokratično ureditev, da lahko še vedno dela, tako kot se je včasih delalo, ko je bilo dovolj, da se je dokument pokazal, mogoče celo dal na sejo, na mizo takratnim delegatom, da so ga videli in so rekli "Videl sem in sem lahko dvignil roko", zato ker je imel tako pooblastilo svoje delegatske baze. Tega ni več! Ne morete več operirati s takšnimi zastarelimi postopki, zastarelimi pristopi. Mislim, da tukaj ne gre za ideologijo. Tukaj gre v resnici za prefinjen odnos subjektov, ki so oblikovali proračun, saj je prefinjen odnos do javnih financ v smislu manipuliranja z njimi, v smislu iskanja možnosti, da bo Državni zbor čim manj odločal oziroma najrajši nič, mora pa biti za to odgovoren. Vsaka Vlada dobro ve, da ima varen hrbet, če zakon ali proračun ali kakršenkoli drugi akt sprejme zbor, kajti potem je kolektivna odgovornost na zboru oziroma na parlamentu. Teh iger se ne želimo iti. Menim, da so že davno mimo časi, ko je bilo to neko normalno pravilo v družbi na tem ozemlju. Zato je skrajni čas, da tudi koalicijski poslanci in poslanke resno razmislite, v kaj se spuščate. Opozicija sicer po vašem mnenju vedno pretirava, vendar tokrat ne gre zgolj za pretiravanje. Gre za ugotovitve določenih trendov, ki lahko celotno zadevo zasukajo tako, da bo ponoven vzpon zelo težaven, mogoče celo nemogoč.</p>
               <p>Desetletja smo sledili v prejšnji državi stalnemu padcu produktivnosti, stalnemu nazadovanju. Kdorkoli se je količkaj zavedal tistega postopka, je lahko izračunal, če je to znal, kdaj bo nastopil kolaps. Tudi tukaj se da to ugotoviti. Da se. Moja naloga ni, da bi vam sedaj tukaj računal, tudi deloma nisem za to usposobljen, toda po vseh informacijah, ki sem jih uspel pridobiti in po lastnih izkušnjah, ki jih nekaj že imam s temi zadevami, lahko ugotavljam, da kljub nekaterim navideznim odstotkom, ki jih je Vlada tukaj prikazala, trendi niso takšni, da bi bili lahko z njimi zadovoljni oziroma celo, da bi se čutili varne in bi se lahko tako igrali, kot se letos igramo s proračunom. Zato je stališče Slovenske ljudske stranke, kot so že povedali za to govornico drugi govorniki, predvsem pa naš predsednik, do proračuna odklonilno. Mi takšnega proračuna ne moremo sprejeti in ne želimo zanj nositi nobene odgovornosti. Vlada naj pristopi demokratično do tega projekta in naj že končno pojasni državljanom, v kakšni situaciji so. Vemo, da je v resnici inflacija umetno vzdrževana. Se pravi umetno tlačena. Vemo, da so razmere na svetovnem trgu pri cenah, predvsem energetskih surovin, takšne, da to omogočajo. V primeru kakršnekoli zaostritve inflacija takoj poskoči. Ni nobene rezerve. Lahko bi se dvignila cena, na primer naftnih derivatov, lahko bi na ta račun veliko lažje izvajali program, na primer gradnje avtocest, vzdrževanja magistralnih cest in podobno. Mi se moramo vedno zavedati, kljub temu, da je 60, 70% vedno vzrok človeški faktor pri prometnih nesrečah, je pa dokazano 30%, posredno, pa verjetno še veliko več, vzrok tudi  zelo slaba infrastruktura. Odgovornost poslancev je, da naredimo to, kar lahko zato, da se življenje v državi izboljša in naša odgovornost pred tudi prihodnjimi generacijami je vedno večja. Nedavno tega sem poslušal oddajo, ki je imela naslov "Ali bomo Slovenci izumrli" oziroma nekaj podobnega. Tam je bilo jasno ugotovljeno, čeprav na žalost ni bil prisoten noben predstavnik mladih, da praktično država več ne namenja ničesar za mlade družine. Da ni ne stanovanjskega programa, ne ustreznih sredstev, ki bi omogočala, da se ta tako pomembna odločitev o vzpostavitvi družine, o rojevanju otrok in tako naprej, pri mladih lahko sploh zgodi.</p>
               <p>Zato menim, da dokler bomo v parlamentu zgolj nekakšni ogledniki proračuna, dokler bomo zgolj neke vrste računovodje in bomo samo seštevali in odštevali posamezne postavke, nikoli pa ne odločali o globalnih procesih, ki jih sprejem ali pa zavrnitev določenega proračuna lahko sproži, potem mislim, da nam ni pomoči. Zato še enkrat, dovolite mi, sprejmite apel in poizkusite biti tudi kritični do lastne Vlade in zavrnite ta proračun. S tem Vlada še ne bo padla, primorana bo pa pripraviti drugačen, veliko bolj sprejemljiv proračun in hkrati tudi bolj pravičen. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič, za njo bo na vrsti gospod Ivo Hvalica.</p>
            </sp>
            <sp xml:id="SDZ1-Izredna-27-1995-05-05.sp6">
               <speaker>IVO HVALICA:</speaker>
               <p>Hvala lepa. Spoštovani! K temu, kar sem že včeraj rekel kot predstavnik poslanske skupine, bi dodal še nekaj ugotovitev, tako da jasno ne bom izpolnil želje predsedujočega, da bi tu bil samo pet minut. V petih minutah je nemogoče kaj reči o tem proračunu, ki je zavestno napravljen po sistemu "rinfuzo". To ni slučajno. Tisti, ki so ugotovili in ugotavljajo, da je to pač nestrokovno sestavljen, se motijo. Pripravljeno je tako, da se da ribariti v kalnem. Bolj ali manj je vsak od vas že dal skozi vsaj en proračun v življenju. To je bil predračun za hišo. In kako se začne ta proračun? Začne se s širokim izkopom oziroma izkopom temeljev in potem se pač konča tako, ko se hiša finalizira. Tu pa velikokrat začenjajo posamezni resorji s pokrivanjem strehe. To je nekaj nenormalnega, ampak to ni slučajno. Spoštovani kolegi! Ali res verjamete, da imamo tako nesposobne ljudi v naših resorjih? To ni mogoče. Če pa slučajno so, bo treba narediti temeljito prevetritev, ampak jaz v to ne verjamem.</p>
               <p>Ko smo prvo leto tega mandata na Odboru za finance ugotovili, da je predračun zmedeno koncipiran, da je pravzaprav na osnovi neke prejšnje strukture "flikan", kot pravi moj poslanski kolega dr. Jože Pučnik, "flikan", smo takrat trdno sklenili v Odboru za finance, to je bilo spomladi leta 1993, da bo pač treba proračun koncipirati drugače. Seveda, slabost tega urejenega predračuna je ta, da je transparenten. Vladajoča koalicija pa teži za tem, da bi ta proračun ne bil transparenten in tako se da spretno skrivati stvari. Nobenega pravega zaporedja, nobene tehnologije, če hočete, ker neka vojaška dejavnost, če vzamem tisti del, ki sem ga najbolj preštudiral, to je obrambo, se ne more začeti z medicinskimi pregledi in ima potem nabor šele v 20. postavki. Začne se verjetno približno z naborom kot primer, ampak tega je še in še, da ne bi ponavljal televizijske reklame "Še pa še."</p>
               <p>Gospod Lenič je včeraj ugotovil zelo taksativno, da prihodkovna stran ni problem tega proračuna. To zavračam kategorično. Tudi ta Državni zbor je za to poskrbel. Spomnite se zakona. Hvala za pripombo, ampak tudi v zakonu, dodatnem prometnem davku za igralništvo, ki je bil zavrnjen, da bi bil sprejet po hitrem postopku. Spomnite se, to se je zgodilo lani. Datumov nimam, vem pa točno, da je bil zaradi tega proračun prikrajšan za milijardo 600 milijonov, ki bi jih še kako rabili, da bi zdaj "poflikali" nekatere stvari. Pustimo, ker očitno je, da se nekateri nočejo ukvarjati s prihodkovno stranjo proračuna. Naj spomnim, da sem včeraj povedal, da me tu najbolj moti to, da bazira proračun predvsem na dohodnini, in da ima dohodnina najvišji indeks. Kot socialdemokrat sem jasno proti temu, da se stiska malega človeka, čeprav se zavedam, da je teh največ, in jasno, produkt velikega števila ljudi in, recimo, sorazmerno majhnih zneskov, je jasno, velik. Zadnjič sem "tankal" na bencinski črpalki v Vipavi in me je uslužbenec, ki tam dela, zmotil in me vprašal, kako je mogoče, da on kot črpalkar plača preko 50.000 tolarjev dohodnine. Tudi jaz se sprašujem, kako lahko uslužbenec na črpalki, ne vem, kakšno plačo ima, plača toliko dohodnine. Očitno kaže, da je to pač namen pobrati od malih ljudi veliko denarja, ti mali ljudje se ne znajo upirati, in je iz njih najlažje stiskati  v primerjavi z mogočnimi lobiji, ki tega ne dopuščajo.</p>
               <p>Zdaj pa na odhodke. Trdno sem bil prepričan, ko sem gledal ta proračun, da je tu tekma med strankami vladajoče koalicije. Ampak, če pogledam dva resorja, ki jih ima ista stranka, ugotavljam, da to drži, ampak da so interesi še drugačni, preprosto povedano - politični. Gre za resor Ministrstva za delo in za resor Ministrstva za kulturo. Kdo mi lahko pojasni tako nizek znesek, tako nizek indeks, ki ga ima Ministrstvo za kulturo. Kdo? Tu pojasnila verjetno nihče ne more dati. Če bi stranka vladajoče koalicije, ki ima ta resor, hotela dati kulturi, bi to zelo preprosto naredila. Torej vidimo, da gre za politične cilje, jasno, kupovanje socialnega miru, kupovanje že volilnih glasov. Ministrstvo za zunanje zadeve - veliko se govori, dobesedno se naklada in "čveka", kako naj bi pomagali, kako pomagamo Slovencem v zamejstvu in tako dalje, pa ugotavljam, da je za informiranje Slovencev zunaj Republike Slovenije predvidenih 740 tisoč. Ne vem, ali je to kakšen vbogajme ali je to proračunska postavka. To je sramota.</p>
               <p>Grem spet na Ministrstvo za zunanje zadeve. To ministrstvo smo obremenili tudi s 711 milijoni članarin in kotizacije v tujini. Ne vem, če je to strošek, ki ga moramo pripisati Ministrstvu za zunanje zadeve. S tem je sicer prišlo Ministrstvo za zunanje zadeve do indeksa, ki bi rekel, da je dostojen, ampak če odvzamemo ta znesek, bomo ugotovili, da je ta indeks mizeren. In mi, ki govorimo, da moramo promovirati slovensko državo in tako naprej in tako dalje. Pred dnevi sem slišal, da sta bila televizijka Nataša Pirc, in mislim, da gospod Sedmak, na neki mednarodni konferenci, kjer so ugotovili pravzaprav, da so Slovenijo prištevali med države, kjer ni svobode tiska in govora. Torej, to se dogaja v letu gospodovem 1995 in mi, jasno, ne poskrbimo niti za elementarno promocijo našega Ministrstva za zunanje zadeve.</p>
               <p>Ne trdim, da je lahko Slovenija dežela, ki lahko kreira zunanjo politiko itd., ampak trdim pa nekaj, da Slovenija še zdaleč ni normalno promovirana država. Te dni, ob izbruhu konflikta med Hrvaško in Srbijo, da poenostavim, sem zopet bral o Sloveniji - zajeta je bila tudi Slovenija kot država bivše Jugoslavije. Zelo ilustrativno je to pokazal tudi vodilni italijanski dnevnik "Corierre de la sera". Take stvari nastajajo tudi zaradi tega, ker je naša informativna dejavnost preslaba. Sicer pa, kako naj Ministrstvo za zunanje zadeve, ki participira v tem proračunu z manj kot 1%, opravlja svojo dejavnost. Manj kot 1%. Ko sem pred 14 dnevi ugotovil ta podatek in sem vprašal Ministrstvo za zunanje zadeve, da bi mi dalo primerjalni podatek za nekatere podobne države, ki že zdavnaj obstajajo, torej že zaradi tega ne morejo biti, ampak zgolj zaradi primerjave, pa vse do danes tega podatka še nisem dobil. Pismo sem faksiral Ministrstvu za zunanje zadeve in Ministrstvu za finance in tega podatka nisem dobil. Na vsak način, vem pa to na pamet, je manj kot 1% mizerna številka za resor za zunanje zadeve.</p>
               <p>Govoril sem o informiranju Slovencev zunaj Republike Slovenije, kjer se veliko ustimo, kjer veliko obljubljamo, kjer kar naprej razlagamo, kako bomo to uredili, to se da zelo preprosto urediti. 75% tega problema bi uredili tako, če bi obstoječe TV oddajnike na ozemlju Republike Slovenije, ki so že zgrajeni, ki jim je treba samo povečati instalacijsko moč, kot se temu reče, pa bi to rešili. Slovenski signal bi bil viden v zamejstvu, v Benečiji in mogoče celo v Reziji. Pa tega ne naredimo. Zahtevam in apeliram na vse poslance Državnega zbora, da to zadevo letos popravimo, da to končno uredimo, ker to je sramota za ta Državni zbor.</p>
               <p>Ministrstvo za obrambo. Ko smo na Odboru za obrambo ugotovili neke stvari, neke pomanjkljivosti, da rečem netransparentnost v tem proračunu in ko smo predstavnike Ministrstva za obrambo nekako stisnili v kot, ker so bile pripombe upravičene, so nam ti obljubili, da nam bodo prinesli razdelano, popravljeno to zadevo, ki bo imela organski, logični redosled. To smo potem dobili na Odboru za obrambo, 25. aprila mislim, da je bilo, ampak glej, prinesli so nam lično izdelan elaborat, za katerega so rekli, da ga lahko dobimo na vpogled in kot član Odbora za obrambo tega ne morem vzeti s seboj in preštudirati. Torej, ker pa tudi ponoči ne morem biti tukaj, doma lahko delam to tudi zvečer - ponoči ob nedeljah, prazniki so bili. Jasno, nisem uspel preštudirati tega popravljenega dela proračuna Ministrstva za obrambo. Upam, da so nam te zadeve zdaj pojasnili, tako kot smo od njih zahtevali, ampak kot sem rekel, žal iz razlogov, ki sem jih navedel, tega nisem mogel pregledati. Sicer pa a'priori nimam proti izdatkom za obrambo ničesar. Nasprotno. Mislim, da so takšni časi, da bi moral dvigniti obe roki za to. Kljub vsemu pa mora biti to transparentno, da se ve, za kaj se daje denar. Naj spomnim, da sem na Odboru za obrambo našel dve postavki. Ena je bila nabava računalniške opreme, druga je bila pa nabava "hardware". Tu ni potrebno znati angleško, ker je to že tako udomačena terminologija, da vsak ve, da gre za isto stvar. Jasno se pa da na takšen način nekaj dodatnega stisniti noter, kot se temu reče.</p>
               <p>Ministrstvo za promet in zveze - to je pa zelo zanimiva stvar. Ugotavljam, da so tu prizadete nedvoumno nekatere regije. Gre predvsem za investicije in investicijsko vzdrževanje cest, ne avtocest. Če bi to razdelili, na primer po volilnih enotah, bi ugotovili diskriminacijo nekaterih volilnih enot. Konkretno trdim, ker sem to za svojo volilno enoto naredil, da je druga volilna enota, to je Primorska, tu diskriminirana. Slovenija je majhna in toliko jo poznamo in bom navedel cesto, jo bom pa opisal, če ne boste poznali številke. Gre za cesto R 301, regionalna cesta, ki pelje od Gorice do Bovca vzporedno z državno mejo ob Soči. Ta cesta je bila prva cesta v tej državi, ki je bila asfaltirana. To je bilo pod Italijo. To je bila leta 1936. Ta cesta je praktično v istem stanju. Ta cesta se imenuje regionalna, ker je bila še prej klasificirana po starih sistemih, ko so bile magistralne samo tiste ceste, ki so vodile na jug. Drugače je pa to skoraj magistralna cesta. To je najkrajša povezava med Staro in Novo Gorico in Bovcem, Trbižem in Beljakom; čez Predil in čez Vršič se razcepi na dva dela. Za to cesto od Gorice do Bovca Ministrstvo za promet in zveze ni namenilo niti tolarja. Kdo mi lahko to pojasni, za cesto takšnega pomena ne dati niti tolarja, to je nerazumljivo. Ob neki obravnavi na Klubu primorskih poslancev sem že predlagal, da bi zemljevid Slovenije posejali s temi številkami, ki so tu predvidene za investicije in investicijsko vzdrževanje in bi dobili čudno sliko in tu, se opravičujem, ampak obtožujem Ministrstvo za promet in zveze, da dela zavestno regionalne razlike.</p>
               <p>Ministrstvo za kulturo - kako si lahko takšna država, kot je naša, lahko privošči padanje realnih odhodkov za kulturo. Ta indeks je med najmanjšimi med vsemi resorji in mislim, da to ni sprejemljivo. Govoril sem že o tem, da sem tukaj žal ugotovil, da bi to lahko stranka, ki ima ta resor uredila, pa tega ni uredila. Vzela bi pri enem resorju brez škode. Nisem proti socialnim transferom, sem pa proti podaljšanemu kupovanju socialnega miru ali volilnih glasov. Kakor hočete.</p>
               <p>Ker bi rad zadostil želji predsedujočega, da bi še danes končali to razpravo, bom zaključil z Državnim zborom. Včeraj sem govoril, da ima Državni zbor največji indeks, pri tem pa nisem povedal tega, kar me najbolj boli. Ta indeks je posledica samo nekaterih plač. Ali ste se vprašali, kakšne plače imajo naše uslužbenke tukaj? Naš strokovni in administrativni soport. Mizerne plače imajo. In zaradi tega nimam mirne vesti. Da si mi - in to ni demagogija - ne morem ob nekom delati, ne morem od nekoga zahtevati, ne morem od nekoga pričakovati, da mi bo na razpolago tako rekoč 24 ur na dan in to moj logistični soport dela in se tudi tega ne brani, če je pa mizerno plačan.</p>
               <p>Torej, drage kolegice in kolegi! Apeliram na vas, da popravimo vsaj delno to krivico, ki smo jo naredili ljudem, ki morajo trpeti vse naše muhe, ki morajo skrbeti za to, da lahko mi delamo. In nenazadnje, zavedati se moramo tudi tega, da je dostikrat od njih odvisno, kako lahko nekaj tudi logistično speljemo.</p>
               <p>Zaključek je takšen, kot je bil moj zaključek, ki sem ga povedal kot predstavnik poslanske skupine. Takšen proračun, za katerega ponovno trdim, da je zavestno napisan tako, da ni transparenten, takšen proračun zavračam. Zavračam takšen proračun, ki prihodkovne strani niti približno ni utemeljil. Zavračam ta proračun zaradi tega, ker bomo s tem proračunom še vedno odlivali denar od dobrih k slabim, tudi k neozdravljivim, gospodarsko gledano. Zavračam ta proračun, ker je političen in negospodarski. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Danica Simšič je prosila, da bi bila na vrsti kasneje, zato dajem besedo gospodu Maksu Sušku. Za njim bo na vrsti gospod Vitodrag Pukl.</p>
            </sp>
            <sp xml:id="SDZ1-Izredna-27-1995-05-05.sp8">
               <speaker>MAKS SUŠEK:</speaker>
               <p>Cenjene kolegice in kolegi! Moj cenjeni poslanski kolega, gospod Janez Podobnik, je včeraj ugotavljal, da bi poslanci koalicije morali proračun le braniti, poslanci opozicije pa ga grajati. Menim, da tako enostaven oziroma poenostavljen dualistični pristop pri ustvarjanju tako pomembnega državnega akta ne bi bilo dovolj kreativno dejanje poslancev Državnega zbora. Ta zahteva oziroma izjava je, glede na prizadevanje gospoda Janeza Podobnika, pri nadaljnjem razvoju naše družbe pravzaprav paradoksalna. Ta njegova definicija o absolutni strankarski oziroma koalicijski lojalnosti potiska poslance v enoumje, kar, sem prepričan, ni niti njegov cilj niti cilj večine poslancev v tem Državnem zboru. Osebno vidim smisel in kvaliteto koalicije v skupno osvojenih globalnih ciljih nadaljevanja razvoja naše družbe. Skupna nam mora biti predvsem vera v napredek naše družbe. Poti za dosego skupnega cilja pa so zelo kompleksne narave. Zato preprosto ne morem negirati tega, kar je dobro. Negirati pa tudi ne morem osnovnih elementov te naše družbe, ki so taki in so tu, kakršni so. Naša naloga je, da jih negujemo tako, da krepimo njihove pozitivne osnove, zaviramo pa negativne lastnosti. Sveta dolžnost poslancev pa je tudi ta, da sprejemamo napotke, priporočila, kritike, in to vse s ciljem čim tvornejših prispevkov k razreševanju problemov naše sodobne družbe. V tem kontekstu vidim potrebo in in nujnost, da poslanci ohranimo svojo avtonomijo.</p>
               <p>Proračun Republike Slovenije je akt, ki poleg globalnih ciljev zelo močno prizadeva tudi cilje moje regije in ožjega bivalnega okolja. V tem trenutku sem torej v dilemi in v položaju, ko moram razmišljati globalno, delovati pa lokalno in prav tu se začenja ta zgodba o moji poslanski avtonomiji, ki mi jo priznava ustava in tudi moja stranka, Liberalna demokracija Slovenije. Moja razprava ni namenjena negativni kritiki Vlade, ampak le kot prispevek k odkrivanju napak, nesoglasij in priporočil in predlogov, in to vse z željo, da za izboljšanje tega izredno pomembnega akta prispevam, kolikor je to v moji moči.</p>
               <p>Dovolite mi torej, da tudi kot poslanec iz koalicije navedem nekaj problemov, kakor jih vidim in zaznavam. Zunaj sem vprašal, bi rekel bolj za šalo, gospoda Matuša, če smem  kot koalicijski poslanec danes tudi diskutirati, pa mi je to dovolil. Kljub tako dolgotrajni proceduri nastajanja predloga tega proračuna, mi taka geneza nastajanja kot poslancu, ki zastopa konkretno okolje, ne omogoča primernega reševanja nekaterih aktualnih in specifičnih problemov na mojem volilnem področju. Čutim, da glede na te velike, celovite probleme, za katerimi objektivno stoji naša Vlada, nimam nobenih možnosti za reševanje majhnih, toda življenjsko pomembnih zadev za moje okolje. Torej čutim, na nek način, da sem postavljen pred izvršeno dejstvo in sicer zakaj. Predvsem zaradi tega, da je zadeva fiksirana, že limitirana, zgornja meja je postavljena - 510 milijard - in v okviru teh 510 milijard se zadeva suče in se tudi razporeja strukturno, po strukturni porabi, ki je pri nas že utečena, v navadi in glede na to, kar imamo danes na razpolago za odločanje in za variiranje v tej odločitvi. Nadaljnji zaviralni dejavnik je že v tem, da je med temi strukturnimi porabniki prisotna tudi že fiksna ideja, da preprosto ni možno več ničesar spremeniti. Vsaj iz vseh dosedanjih razprav sem lahko razbral, da ni resorja, ki ne bi trdil, da ima premalo. In na tretje mesto bi dal to, da nam dejansko, to je bilo že večkrat tudi povedano, da nam manjka za tako kvalitetno razmišljanje in odločanje v Državnem zboru resnično akt, recimo, dolgoročen, ki bi opredelil to dolgoročno strategijo javne porabe v naši deželi.</p>
               <p>Zato predvsem predlagam, da ne bi bil preveč dolgovezen, predlagam in podpiram vse predloge za sprejem takega dolgoročnega programa strukturne porabe, javne porabe naše države. Bilo mi je že večkrat povedano, da imamo nekaj takega z memorandumom, ampak memorandum vidim še vedno bolj kot akt srednjeročne narave, ki tudi potrebuje neke dolgoročne temelje. Torej sem prepričan, da je potrebno, da dobimo čimprej neko dolgoročno vizijo naše države, zaradi tega da se bomo lahko resnično v takih kritičnih trenutkih čimbolj kvalitetno odločali tudi mi kot poslanci, kot avtonomni deli naše družbe in bi kot predstavniki lahko maksimalno prispevali k najprimernejši porazdelitvi virov tudi po naših regijah in naših ožjih okoljih. Slišim, da v tej smeri deluje posebna strokovna komisija oziroma neko telo naših najbolj eminentnih strokovnjakov, ki pripravlja tako strategijo razvoja na čisto strokovni osnovi in v polni meri tudi to podpiram. Želim samo, da bi do te osnove čimprej prišlo in da bi čimprej dobili dokument, ki nam bi resnično služil za čim kvalitetnejše odločanje v bodoče.</p>
               <p>V včerajšnji razpravi je bilo veliko rečenega, kar ne bom ponavljal, se pa z marsičem strinjam. Dotaknil bi se le dveh ali treh konkretnih problemov, za katere mislim, da jih bo treba razrešiti, ker ne vidim druge možnosti. S tega vidika, kot sem rekel, da pravzaprav zastopam določeno okolje, se zelo močno reflektirajo vsi ti problemi tudi in predvsem na področju infrastrukture. Zato bi se dotaknil območja cestne infrastrukture. Povedano je že bilo, in vsi ugotavljamo, da se ta vlaganja v investicije in investicijsko vzdrževanje infrastrukture manjša iz leta v leto. To je v teh dokumentih tudi dokumentirano predvsem od 1992. leta do letos, to je od 40 na 28 milijard.  V letošnjem proračunu ugotavljamo tudi skoraj popolno abstinenco do kvalitetnejše rešitve problemov na magistralnih in regionalnih cestah. Angažiranost v razvoj avtocest je povzročila, da nam je vzela moči in vire in ostala sredstva v toliki meri, da ni več ostalo dovolj moči in virov za najenostavnejše rešitve na področju magistralnih in regionalnih cest. In osebno sem tudi ugotovil pomanjkljivost, da je premalo upoštevano načelo regionalnosti. To je tudi že bilo rečeno, ampak tudi sam to ugotavljam kot poslanec koroške regije, da je dejansko to načelo premalo upoštevano. Mislim pa, da brez upoštevanja načel ne bomo prišli do optimalnih rešitev, kajti dejansko imamo samo toliko, kolikor imamo in to je treba čimbolj še porazdeliti. Če hočemo doseči dejansko skladen razvoj naše dežele, potem moramo del teh virov, ki jih imamo na razpolago, že v naprej nameniti tudi po načelu regionalizma na tak način, da ne bi bile zaradi velikih, kako bi rekel, pritiskov in potreb posameznih regij nekatere iz leta v leto pozabljene.</p>
               <p>Ob teh razpravah, med reševanjem problema avtocest in ostalega cestnega omrežja, ugotavljam in ugotavljamo, da je ostalo precej virov, ki nastajajo na račun bencinskega tolarja, neizkoriščenih predvsem zaradi tega, ker jih fizično ni bilo možno v letošnjem letu in v lanskem letu porabiti za projekte na avtocestah, kar je pač objektivna ugotovitev. Zato mislim, da bi morali biti na tem področju malo kreativnejši in bi lahko ob tem, ko ne vidim toliko problemov v letošnjem letu, v letošnjem proračunu v samih virih za razreševanje teh problemov, ampak vidim bolj problem, recimo, v pripravljenosti izkoristiti vse možnosti za dosego nekega cilja. In dejansko predlagam Vladi v tem primeru, da razčisti in da razmisli, na kakšen način bi bilo možno na osnovi tega bencinskega tolarja razrešiti trenutno ta akutni problem tudi investicijskega vzdrževanja na področju magistralk in regionalnih cest, kakor tudi na področju drugih javnih lokalnih cest, kjer so problemi tudi zelo veliki.</p>
               <p>Opozoril bi predvsem na nekaj zadev v proračunu, ki niso bile upoštevane, čeprav so že na osnovi zakonov, ki smo jih sprejeli, znane njihove objektivne finančne potrebe za njihovo delovanje. Gre za službe in dejavnosti, ki smo jih že uzakonili in že delujejo. Recimo, to je primer gozdarstva in veterinarstva, in se mi zdi zelo banalno, zakaj taka zadeva ni bila že tekoče urejena, ker je to samoumevno. Je samoumevno, da je  treba prioritetno urediti to, kar je že, in šele potem nadaljevati z zadevami, ki jih mislimo na novo urejevati. Predvsem se ni igrati s kompleksom gospodarjenja z gozdovi. Narava gospodarjenja z gozdovi je tako kompleksna in zelo usodna na dolgi rok in bi v kratkem, v enem ali dveh letih neko zadevo uničili, ker tu ni možen popravni izpit. Prepričan sem, da bo Vlada v tej zvezi ukrenila vse potrebno, da se te institucije in vsi ti cilji, ki so bili postavljeni na zakonski osnovi, da se bodo te stvari lahko nadalje realizirale.</p>
               <p>Kot koalicijski poslanec bom ta proračun na vsak način podprl, ker gledam predvsem zadevo, kljub vsem problemom, o katerih sem govoril in o katerih nisem govoril, ampak gledam to zadevo zelo celovito. En bistvenih dejavnikov napredka v naši deželi smo tudi mi poslanci tega Državnega zbora. Zato sem prepričan, da bodo argumentirani predlogi poslancev vplivali na izboljšanje predloga proračuna Republike Slovenije. Tudi sam bom sodeloval z nekaterimi amandmaji pri tej nadaljnji izboljšavi proračuna. Podpiram izjavo, ki jo je včeraj dal gospod Peterle, ko je rekel: "Ceste niso samo za Krščanske demokrate, ampak za celotno deželo." Takih zadev je še veliko. Večina stvari v naši deželi, ki so dejansko skupnega pomena za vse nas, in s tega vidika gledam tudi delo in nastope naših poslancev v tej dvorani in ne preveč lokalistično oziroma strankarsko. Kajti pretiranost v tej smeri, še enkrat ponavljam, nas lahko pripelje do takšnih deviacij, iz katerih naša družba ne bi izšla kot zmagovalka.</p>
            </sp>
            <sp xml:id="SDZ1-Izredna-27-1995-05-05.sp9">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Pregelj.</p>
            </sp>
            <sp xml:id="SDZ1-Izredna-27-1995-05-05.sp10">
               <speaker>ŽARKO PREGELJ:</speaker>
               <p>Spoštovani! Repliciram gospodu Sušku glede njegovega izvajanja, ko je dal pobudo, da naj bi se iz neporabljenih sredstev bencinskega tolarja za gradnjo avtocest ta sredstva preusmerila na magistralno omrežje. Opozarjam, da to ni možno. Ta sredstva res niso bila porabljena zato, ker jih Vlada ni želela porabiti, bi jih pa lahko. Lahko bi jih porabila na tistih odsekih, ki so v gradnji in za katere je pripravljena dokumentacija, jih pa zaradi takšnih in drugačnih razlogov Vlada ni rabila, in jih je raje obračala po bankah v sanaciji. To je problem, ne pa neka druga, kakršnakoli poraba teh sredstev za magistralne namene. Zavedati se moramo, da avtoceste porabijo samo 16% davka na naftne derivate in da je rezerva kvečjemu v dodatni stopnji za magistralno mrežo ali pa v višji ceni in podobno. Hvala.</p>
            </sp>
            <sp xml:id="SDZ1-Izredna-27-1995-05-05.sp11">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Pukl. Za njim bo dobil besedo gospod Oman.</p>
            </sp>
            <sp xml:id="SDZ1-Izredna-27-1995-05-05.sp12">
               <speaker>VITODRAG PUKL:</speaker>
               <p>Hvala za besedo, gospod podpredsednik. Spoštovane kolegice, spoštovani kolegi! Pridružujem se tistim kolegom, ki s proračunom, kot je predložen, niso zadovoljni. Ocenjujem, da je proračun slika politike Vlade in politike parlamenta. V tem proračunu pogrešam nakazovanje razvoja, perspektivo, katero bi moral vsebovati vsak proračun in jo tudi običajno vsebuje. V proračunu morajo biti jasno razvidne prioritete, kot jih ocenjuje in kot jih predlaga Vlada; prioritete, na podlagi katerih se lahko družba razvije, razvije gospodarstvo, ustvarijo razmere, ki so politično in gospodarsko zaželene. Tega iz proračuna ni zazreti. Namreč, ne moremo se obraniti vtisa, da je proračun sestavljen na podlagi tega, da - še dobro je, da je gospodarstvo tako trdoživo, da preživlja in daje ta dohodek - se proizvod veča, da je ljudstvo potrpežljivo, in potem predvidenja, da bomo ustvarili v tem in tem letu toliko in toliko denarja, ob pravilnem zaključku, da ne smemo prekoračiti tiste vsote, ki bi pomenila takojšnji finančni polom. Tak občutek se vsiljuje pri branju proračuna.</p>
               <p>Opozoril bi na prioriteto, ki je predvsem meni zelo blizu in katere Vlada sploh ni upoštevala in ima lahko velike posledice v življenju družbe, imela je pa tudi posledice na prihodkovno stran. Menim, da bi bila osnovna tendenca proračuna in postavk v proračunu, ob normalnem upoštevanju vseh okoliščin ta, da se na vsak način poizkuša doseči višjo prihodkovno stran in potem zmanjšati odhodkovno stran. Tako ne soglašam s tistimi, ki menijo, da ni potrebno govoriti o prihodkovni strani.</p>
               <p>Ta zbor bi spomnil, da smo približno pred letom dni obravnavali tako imenovano protikorupcijsko ravnanje in sprejeli sklepe s pooblastilom Odbora za notranjo politiko in pravosodje, da te sklepe posreduje Vladi, in sicer v smeri protikorupcijskega ravnanja, pri čimer smo izrazito poudarili sprejem nekaterih zakonov, ki so bili med tem v neki obliki že sprejeti. Izrecno pa smo poudarili, da je treba usposobiti inšpekcijske službe, nadzorne službe in represivni aparat, vključno od organov pregona do sodišč, ker smo pravilno ugotovili in sklenili, da urejeni nadzor, urejeno poslovanje tožilstev in sodišč, pomeni urejeno gospodarsko delovanje, pomeni na strani prihodkov precejšen znesek, ki smo ga takrat in ga tudi sedaj pogrešamo. Vlada v tej smeri ni storila nič. Zato smo, kar se tiče inšpekcijskih in nadzornih služb in kar se tiče državne represije, od sodišč do tožilcev, ne v slabem ampak v katastrofalnem položaju. Sodišča vseh vrst imajo zaostanke, katerih ne bodo mogla rešiti v treh letih. Ta podatek je točen. Inšpekcijske nadzorne službe so take samo po imenu. Le redko katera, zlasti služba bivše SDK, uspešno dela, sicer pa ostale nadzorne inšpekcijske službe ne opravičujejo svojega namena niti svojega imena. Jasno je, da ima to neposredno posledico na zakonitost, na poslovanje, na plačevanje prispevkov državi. Ne gre samo za občutek, da živi državljan v pravno urejeni državi, ampak gre za neposredno proračunsko postavko, to se pravi, da smo se odpovedali temu, kar bi lahko v prihodkovni  strani prišlo v proračun, če bi te službe, če ne v celoti pa vsaj pretežno uspešno delovale.</p>
               <p>Vprašanje je, ali so se sestavljavci proračuna zavestno odločili zanemariti te okoliščine ali pa iz nekakšne pragmatične komoditete. Če gre za zavestno zanemarjanje, in to meni precej poslancev, gre za izredno neprimeren način, ki ni sprejemljiv in bo moral ta zbor tako stališče Vlade korigirati. Če pa gre za pragmatično malomarnost, smo pač podobni tistemu človeku, ki je tako milo prosil boga, da bi lahko zadel glavni dobitek na loteriji, da se ga je ta usmilil, vendar iz tega ni bilo nič, ker se pač ta človek ni odločil za izdatek za nakup srečke. To se pravi, mi predvidevamo sredstva, ki so relativno nizka za usposobitev državne represije in kontrole inšpekcije, in s tem zgubimo pri prihodkih najmanj desetkrat do dvajsetkrat, pravzaprav stokrat več kot bi ta izdatek znašal. Politična škoda pa je dejansko nepopravljiva. Državljani, ki bi morali čakati na rešitev svojih sporov, na rešitev situacij, za katere iščejo pravico, čakajo preko vsakega razumnega roka - 3, 4, 5 let. To ni več pravna zaščita, in ne moremo govoriti o organizirani družbi. Tako brezpravje in brezvladje, jasno, koristi samo tistim, ki imajo moč oziroma imajo moč kapitala, imajo moč oblasti, da lahko ribarijo v kalnem. Mislim, da je to ena osnovnih postavk, osnovni problem naše družbe nasploh in posebej, ker smo pri proračunu, tega proračuna. Pričakujem, da bi Vlada morala v proračunu upoštevati prioritete, ki nakazujejo razvoj, smer družbe in razvoj in smer razvoja gospodarstva. Ker tega ni, ponovno opozarjam na stanje, ki sem ga prej opisal. Morda bo lahko Vlada to v nadaljnjem postopku upoštevala in to nekoliko uskladila. Sicer pa bo to ena zelo resnih nalog našega parlamenta pri amandmiranju proračuna, če bo seveda sprejet, kar ne dvomim, in bo ta resna naloga prerasla pozicijo in opozicijo, ker gre res za zadevo, za osnovno nakazilo, osnovno smer, v katero se naj naša družba giblje. Hvala.</p>
            </sp>
            <sp xml:id="SDZ1-Izredna-27-1995-05-05.sp13">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivan Oman, za njim še ne bo na vrsti gospa Danica Simšič, ki bi sicer že lahko bila na vrsti. Gospod Peter Tancig se je prijavi odpovedal, zato bo naslednja na vrsti gospa Jana Primožič.</p>
            </sp>
            <sp xml:id="SDZ1-Izredna-27-1995-05-05.sp14">
               <speaker>IVAN OMAN:</speaker>
               <p>Hvala lepa, gospod podpredsednik. Spoštovane gospe in gospodje! Glede naloge gospoda Matuša, sem v nekoliko  nerodnem položaju, ker kot nekakšen poslanec nekakšne koalicijske stranke seveda po tej logiki ne bi smel biti kritičen, enako  je razmišljal tudi gospod Sušek. Ker pa tudi jaz jemljem avtonomijo poslanca, ki jo ustava jamči, bom seveda razmišljal tako, kot mislim, da je po moji presoji prav.</p>
               <p>V tem zakonu, v tem predlogu proračuna ne vidim zagotovljenih nekaterih nalog, ki izhajajo iz sprejetih zakonov in obveznosti v tem Državnem zboru za Vlado. Pa naj gre za zakon o temeljnih razvojnih programih za obrambo, naj gre za strategijo razvoja kmetijstva, naj gre za neke tolarje, ki jih imamo kar nekaj. Trdim, da dokler zakoni veljajo, jih je Vlada dolžna izvrševati. V nasprotnem primeru bi pač pričakoval, da bo Vlada predlagala ali razveljavitev ali spremembo teh zakonov. Dokler pa veljajo, jih je treba izpolnjevati. Eden takih zakonov je tudi zakon o zapiranju rudnika urana v Žirovskem vrhu. Iz leta v leto se namenja premajhna sredstva za to, tako da se stvar vleče in vleče brez pravega efekta. Namesto, da bi določili potrebna sredstva, da bi se ta zgrešeni projekt čimprej dokončno likvidiral in ekološko saniral. Stvar bi bila neprimerno cenejša, kot pa iz leta v leto namenjati sredstva, ki samo pomenijo vzdrževanje nekega aparata v tem podjetju, ne pa dokončne sanacije in likvidacije tega projekta. To je moj predlog, da se resno pristopi k temu problemu, ker bo bistveno cenejše za državo, kot pa nadaljevati to stvar še nadaljnjih 5, 10 let. Vemo, da je bilo ob prenehanju obratovanja tega rudnika pred 5 leti predvideno, da se stvar zaključi v 5 do 6 letih.</p>
               <p>Omenil bom samo še nekaj, kar me je pogrelo, ko sem pregledoval predlog proračuna. Pri Ministrstvu za kulturo najdemo postavko Viba film, Tavčarjeva domačija. Dati Tavčarjevo domačijo filmarjem pa pomeni, zapisati jo propadu. Za mene je to nekaj nezaslišanega. Preberite, prosim. To je predvideno. Za mene je to, kot domačina tega kraja, nesprejemljivo. Hvala.</p>
            </sp>
            <sp xml:id="SDZ1-Izredna-27-1995-05-05.sp15">
               <speaker>PODPREDSEDNIK DR. LEV KREFT:</speaker>
               <p>Hvala. Tudi gospe Jane Primožič ne vidim v naših vrstah. Zdaj ima besedo gospod Miroslav Geržina, za njim pa bo na vrsti gospod Marijan Poljšak.</p>
            </sp>
            <sp xml:id="SDZ1-Izredna-27-1995-05-05.sp16">
               <speaker>MIROSLAV GERŽINA:</speaker>
               <p>Hvala za besedo, gospod podpredsednik! Spoštovane poslanke in poslanci, spoštovani predstavniki Vlade! Jaz se ne bom opravičeval opozicijskim poslancem, zakaj sem prišel gor. Povem svoj pogled na ta proračun, ker je preprosto Vlada poslala proračun v parlament, nam je izkazala čast, spet dobrohotnost, naj ga mi uskladimo. Torej, če mi v parlamentu usklajujemo proračun, imamo tako pozicijski kot opozicijski poslanci pravico govoriti. To je za začetek. Izkazala nam je dobrohotnost, naj proračun uskladimo, ne glede na to, da ima gospod predsednik Vlade velik kabinet, dovolj strokovnjakov in da so v proračunu predvideni veliki izdatki za to, vendar je tako. Po svetu je nekoliko drugače. Po svetu Vlada predloži proračun, iz katerega odseva politika države v tekočem oziroma bolje, po svetu je v bodočem letu, v prihodnjem letu, pri nas v tekočem oziroma za lansko leto bomo že kmalu rekli, če bomo šli tako naprej. In s tem, ko Vlada zagovarja ta proračun in ga poslanci ne usklajujejo, ampak rečejo da ali ne, da Vlada na razpolago svojo vizijo in predlaga, se pravi, da se preveri politika Vlade. Ko smo obravnavali zakon o Vladi, je bil predlog Vlade, da bi ona predlagala politiko države. Poslanci se s tem nismo strinjali in mislim, da smo ravnali pravilno, ker sicer smo ji dali pravico, da predloži politiko za prihodnje leto, vendarle, če bi ji dali pravico, da odloča tudi o tem, kdo bi potem usklajeval proračun, če ga je letos prinesla v parlament, da ga uskladi parlament. Se pravi, takrat smo ravnali pravilno. V proceduro nam je poslala neusklajen proračun in v tem neusklajenem proračunu vidim politiko. Kakšno politiko zdaj? Vidim politiko preživetja in mi je žal, da v sredini mandatne dobe, ko še ni priprav na volitve, da pošlje Vlada tak proračun, se pravi, da si ne upa, tako kot je bilo lansko leto, da nekoliko bolj korajžno poseže po določenih zadevah, uredi določene zadeve v življenju, v gospodarstvu itn., ampak "ziheraško", kot se temu reče, za preživetje, za socialni mir. To ohranja, ker se to vidi iz tega predloga proračuna. Namreč, ohranjajo se sredstva za socialni mir in to je po mojem videnju glavni namen letošnjega proračuna. Že dosedaj so govorniki govorili, da je povsem pozabila na investicije. Investicije niso niti realno okoli 60 milijard na vseh nivojih, vseh ministrstvih, na višini lanskega leta. Se pravi, investicij ni potrebno in jih ne bo. Že lansko leto smo opozarjali, da mora biti domači bruto produkt predviden višji in dejansko smo imeli lansko leto prav. Mislim, da bi morali letos enako zahtevati, da bo domači bruto produkt višji. Zakaj? Lansko leto smo nekako 10 milijard ali več kot 10 milijard tolarjev vložili v razvoj, v prestrukturiranje podjetij, v ohranjanje delovnih mest in tako naprej. Predlansko leto enako. Se pravi, posledica tega bi morala biti rast bruto družbenega produkta. Namreč, podjetja, ki imajo predviden denar, predvsem v Ministrstvu za delo, družino in socialne zadeve, v Ministrstvu za gospodarske odnose, so predvidena sredstva, ki bi morala spodbuditi proizvodnjo, ekonomijo te države, da bi povečala bruto produkt in jaz verjamem, da ga bo povečala, ne samo 5%. Spet smo "ziheraško" ostali na tistem, kar smo lansko leto dosegli - 5%. Kako naj bi šel gor bruto produkt? Na tem gradimo, zaustavljamo prihodke proračuna, zaustavljamo odhodke proračuna, delimo s polovico. Seveda, če bi imeli predvidenih 8%, bi lahko s to polovico dosti več dosegli na prihodkovni strani in tudi na odhodkovni strani.</p>
               <p>Glede investicij. Investicije je Vlada porezala kar počez. Mislim, da je tu napaka. Porezala je v tistih ministrstvih, v tistih sferah, kjer je investicijski denar namenjen za opremo, za stanovanja, za lagodnejše delovanje ministrstev, za stavbe, kakor tudi v ministrstvih, ki investirajo v infrastrukturo, investirajo tja, kjer ta sredstva rabijo vsi državljani, recimo, promet in zveze. Danes je bilo že rečeno, ceste so za vse, ceste niso samo za SKD; vsi se vozimo po njih, vsi se vozimo po slabih cestah. Avtocestna mreža še ni zgrajena, ostale ceste, pa spet ponavljam isto "lajno" in mislim, da jo boste slišali vsi in tudi glasovali, tudi ob tem proračunu zato, kar bom kasneje predlagal. Če nam magistralke in regionalke propadajo, to pomeni, da si delamo veliko škodo. Takega proračuna kot je predložen, ne smemo podpreti, ampak moramo nekaj dodati.</p>
               <p>Okolje in prostor. V zadnjem delu lanskega leta smo veliko govorili o ujmah, imeli smo ujme, imeli smo velike probleme z urejanjem prostora, vodotokov, plazov in tako naprej. Tu so potrebna velika sredstva, da se z enim mahom stabilizirajo zadeve; ne da se počasi, z dinarčkom, s tolarčkom, z lopatko, tisto kar pade, vržeš nazaj, pa pade in vržeš nazaj. To delamo v nedogled in za to gredo velika sredstva. Se pravi, za ta namen je treba nekaj denarja več.</p>
               <p>Tudi šolstvu, čeprav imamo šolski tolar, moramo dati nekaj več. Pozabila je ta Vlada letos, pozabila povsem na investicije in kaj nam je že včeraj pripeljala. Pripeljala nam je zakon o socialnem sporazumu. Naj ga bi mi uzakonili. Se pravi to, socialni mir naj bi še povrh plačevali tisti, ki so najbolj izpostavljeni. Včeraj je bilo rečeno - upokojenci z najnižjimi pokojninami, delavci do povprečne plače z najnižjimi plačami. Na teh naj bi slonel, ker je teh največ, se pravi, sami sebi bi ohranjali socialni mir. Nič se ne bi podali naprej, v neko pogumno vizijo, nič ne bi investirali. Mislim, da je potrebno minimalno, na magistralne in regionalne ceste dodati 4 milijarde tolarjev investicij, ampak minimalno. To je res ohranjanje klinično mrtvega, mogoče bomo dobili jutri boljše čase, boljše instrumente, pa bomo spet spravili na zeleno vejo in bo spet zažvižgal ta mrlič. Se pravi, bodo te ceste boljše in bodo hitreje popravljene. Če tega ne naredimo - nam bo ostal ta klinično mrtev, te ceste, ne sam, temveč skupaj s tistimi mrliči, ki jih je vsak dan več na naših cestah. To je tudi posledica take lanske politike in to je posledica tudi letošnje politike pri investicijah v državne ceste. Slišali smo včeraj, 1992. leta 9% za te namene, za letošnje leto predvidenih 5%. Lahko si mislite, kar hočete. Da je minister moj, da je iz naše stranke, da je to in ono, vendarle moram ponoviti še enkrat, ceste so nas vseh, se pravi vseh poslancev in vseh ljudi, vseh volivcev in ostalih državljanov te države, ki jih zastopamo. Najmanj 4 milijarde je potrebno dodati na vse to. Vendarle mislim, če mi usklajujemo, če me vprašate, kako to dobiti v proračunu, komu vzeti, kateremu ministrstvu vzeti, jaz mislim, da so ministri pošteni in praktično vsi so rekli, premalo denarja imamo za normalno delo. Se pravi, tam ne moremo vzeti, ampak vzeti se da kje drugje. Kasneje bom povedal kje in kako.</p>
               <p>O vodotokih sem že rekel. Tam so potrebni večji posegi, in tudi tu moramo nekaj dodati, najmanj eno milijardo, to je spet minimum.</p>
               <p>Mislim, da je potrebno tudi v šolstvu, čeprav ima svoj dinar, določene zadeve urediti. Poglejte, poznam svoje primere, ostali verjetno svoje, bolj ali manj. Prihaja evropski urnik in veliko število šol je, ki imajo še vedno dvoizmenski pouk. Pri nas je to Vipava, pri nas so to Dobravlje, pri nas je to celo Ajdovščina, ki danes delno domuje v srednji šoli, ki pa bo verjetno, in mora dobiti po moje, vajeniške šole, in tam ne bo več prostora za osnovno šolo. To so, ne samo dvoizmenski pouk, ampak so to šole, v katerih je nad 30 učencev v prostorih za 20 učencev. Marsikje odpadajo ometi, da ne govorimo, da ni telovadnic, ampak dobro, ko je lepo vreme lahko na svežem zraku telovadijo. Ko sem šel danes gor, sem poslušal radio o regratu. Tam je bil tudi lep primer analize stroškov, ki jih ta Vlada tudi ni pokazala. Namreč vse skupaj je nekako zmešano. Mogoče bo kdo rekel, ker me radi na tak način zafrkavajo - tudi tvoj govor je zmešan in zmeden in skačeš gor in dol - vendar določena dejstva se da izluščiti. Pravijo, naše generacije so vse manj številne in ni potrebno vlaganje v šole, imamo šolski tolar in tako naprej. Mi smo lansko leto sprejeli program, in mislim, da je treba ta program izboljšanja šolskih prostorov do 1999. leta speljati tudi zato, ker pač verjamem, da bomo uvedli devetletko, in tudi za devetletko se rabi prostore. Otroci, ki so naša bodočnost, to ni floskula ampak dejstvo, ki nas bodo zamenjali tu in tam in povsod, morajo normalno živeti. Ti otroci so bolj živahni kot smo bili včasih, in v majhnih prostorih - zdaj, kaj je krivo ali je taka vzgoja, televizija in tako naprej, akcijski filmi in tako dalje - v tistih prostorih otroci ne morejo živeti. To so šolski prostori, kjer zamaka in tako naprej. Mislim, da bi morali ta program tudi letos podpreti vsaj z eno milijardo, če ne več, ker so tu še telovadnice, ki jih ni. Mislim, da je za normalnega državljana te države, tudi mladega, da gre tudi na telesno vzgojo, ker pravijo, da je zdrav duh v zdravem telesu in tudi v to smer bo treba nekaj dati. To je glede šolstva.</p>
               <p>Mislim, da je ta proračun predvsem pozabil na investiranje v tisti del gospodarstva, kjer se danes najhitreje in najlažje odpirajo delovna mesta. To je drobno gospodarstvo, to je podjetništvo in mislim, da se že nekaj let samo piše in govori, in če lansko leto niti ni bilo ali je bila za to dana uboga milijarda in za letos ni predvidenega dosti več, mislim, da to vse skupaj ni nič, da sami sebi lažemo in da Vlada sama govori neresnico. Pravi, da bo to spodbujala, predstavnik Vlade na odborih to izjavlja, kasneje pa iz vsega tega ni nič. Se pravi, da mi tega nočemo. Ampak za vsako ceno, ker se bojimo, ne vem česa se bojimo, mi ohranjamo socialni  mir, ohranjamo delovna mesta, ne vem, saj je dobro, da ohranimo delovna mesta, vendarle ta delovna mesta morajo dati tudi proizvod, morajo dati tudi to, da bo proračun na prihodkovni strani pač večji. Ker bo več proizvoda, bo tudi več prometnih davkov in bomo imeli tudi na prihodkovni strani več.</p>
               <p>Govorimo, bomo sprejeli zakon o enakomernem razvoju podeželja, se pravi države. Predloga spet ni ali pa ne znam čitati ali pa me ima nekdo za norca. Spet nič, in ne vem, če bo, in ko bo, in ne vem, zakaj še ni zakona in zakaj ne bo denarja. Ohranjamo spet socialni mir in tako naprej. Ko sem o tem razmišljal, z vidika investicij, sem pogledal, kaj so odbori o tem proračunu rekli. Začuda, ne da bi bil na njih, ker nisem njihov član, sem dobil nekaj ugotovitev in prva je ta - recimo, Odbor za gospodarstvo, ki je bil nekoliko bolj kritičen kot Odbor za finance in kreditno monetarno politiko - da je to skrivaški oziroma "ziheraški" program, sta izjavila oba odbora. Odbor za gospodarstvo je izjavil: "Ena temeljnih značilnosti letošnjega proračuna je, da v njem ni mogoče zaslediti dovolj konsistentne politike v smislu razvojne naravnanosti." Se pravi, ohranimo to, kar je, kot pravimo, pri nas. Do Razdrtega bo šlo, dol pa samo teče, ker so rebernice. To pri nas pravijo in ta program je približno tak. Se pravi, to govorijo strokovni ljudje v Odboru za gospodarstvo. Zaupam jim in ko sem to razmišljal, sem čutil, da to manjka, sem videl, da dejansko tudi oni enako govorijo. Odbor za finance in kreditno monetarno politiko pravi: "Predlagani proračun je predvsem proračun preživetja in ne proračun razvojne politike, politike prestrukturiranja, kar so nam dali temeljni cilji proračunskega memoranduma." Tudi v proračunskem memorandumu smo mi rekli - ne v tistem odboru, kjer sem član, ki se ukvarja z investicijami, infrastrukturo in okolje, ki tudi v poročilu predlaga te 4 milijarde - da bi jih vsaj toliko moralo biti in je predlagal, da gre za investicije oziroma mi smo rekli, realno več kot lansko leto. In to bi bil pravi program, to bi bil tisti pogum. Lansko leto imamo že vzgled, in lahko rečemo: "Bodimo še letos tako pogumni." Lansko leto smo rekli: 1% bo rast družbenega proizvoda, nastalo je 5. In smo rekli 3. Celo nas je bilo malo strah. Zdaj smo pa vsi skupaj pozabili, da smo bili lani pogumni, pa pravimo: "Letos je 5, ker je bilo lani 5", ampak ne 6, lahko bi bilo vsaj 5,5, ali 5,1. Še zmanjšali smo 2 desetinki procenta, da bo zanesljivo, in da nam ne bo treba za nič odgovarjati. Recimo, da se tako temu reče. Tudi odbori govorijo o tem, da je to v bistvu samo program preživetja.</p>
               <p>Mimogrede sem se ozrl in vidim Odbor za gospodarstvo pravi: "Intenzivirati je potrebno delo za usposabljanje učinkovite davčne službe, kar bi morala biti prioriteta." Ko pa Vlada obrazlaga proračun, pravi: "Potrebno bi bilo dati 1 milijardo, da bi usposobili službe", jaz sem pa naprej mislil, kjer je bila narejena pika, zato, da bi "pokasirali" 10 milijard in tega se bojimo. Tega nočemo in bomo rekli: "To je težko, to bomo počasi, počasi..." Ne vem, kaj se nam bo zgodilo.</p>
               <p>Mogoče bomo celo preživeli in če se motim, bom rekel, no, pa sem se zmotil, pa smo preživeli, pa bo prišla druga garnitura, pa bodo mogoče ti bolj pogumni, recimo, druga garnitura Vlade, recimo druga garnitura poslancev itn. Čeprav se bojim, kot je rekel, mislim da - saj ga ni tukaj, zdaj je bolj  župan, gospod doktor Rupel - je rekel: usojeno nam je, da vsaj polovica pride vedno v poštev, v "špil", kot pravijo, ker nas je tako malo in se vsi poznamo, in polovica bo spet tistih in upamo, da bodo prišli pogumni. Ne vem, če bodo prišli v naslednjo Vlado, v naslednji parlament, tisti ki bodo bolj pogumni in druga polovica ali pa vsaj tretjina, recimo, da bo šlo to bolj hitro naprej. Kot sem rekel, sredi tega obdobja se bojimo malo bolj korajžno iti naprej, bojimo se dati ljudem tisto, kar zahtevajo oziroma, ki imajo pravico in ohranjamo za vsako ceno socialni mir. Mislim, da na tak način delati, da prideš z zakonom o socialnem paktu, da bodo samo nekateri to nosili, in ne boš zadeve uredil in boš vsak dan imel na grbi ljudi, ki bodo kričali, nam ne smeš to, nam ne smeš ono, onim ne smeš to, pa še poslanci bodo kričali, pa Geržina bo rekel, tega ne damo, pa onega ne boste, pa to, ne vem, zakaj Vlada vendar ne pride s temi ureditvami. V proračunu je še ena taka cvetka. Vlada varčuje tako, da ne zaposli strokovnjakov, ampak daje delati zakone v zunanje institucije in razlaga, koliko so dali delati ven. Šele takrat, ko sem to prebral, sem se spomnil. Seveda, zakaj pride na 10 členov enega zakona 20 amandmajev Vlade. Ker ga ni Vlada delala. Ker je osnovo naredil nekdo drug zunaj, so "šparali", potem so prinesli zakon sem, oni "šparajo", pa so dali amandmaje, potem pa še poslanci, pa še toliko amandmajev in to je racionalno delo te uprave, tega parlamenta in te države in te Vlade. Tako je to, in je razvidno iz proračuna. Tako "šparanje", oprostite, mislim, da ni primerno. Če je luknja, ne da samo pokriješ s peskom, izkoplješ - pač tukaj se malo bolje spoznam - in jo lepo zapolniš tako, da bo vsaj za tri, štiri leta cela, ne pa, da boš vsako leto z lopatko metal notri.</p>
               <p>Nadzor, se pravi glede davkov, glede kontrole. Poglejte, spet druga cvetka, kontrola. Ni možna kontrola, ker nimamo ljudi. Odšli so, ker niso plačani, je nekdo rekel, mislim, da je bil iz Ministrstva za finance. Ja veste, inšpektorji, jih ni, ne moremo, niso plačani, gredo v druge službe. Treba je narediti tak način plačevanja, da bodo opravili svoje delo. Denar leži na cesti, kot se reče, in ta Vlada ga noče pobrati. Ne morem sedaj biti drugačen kot da sem kritičen do nje, ker noče pobrati denarja in pravi, 510 milijard pa amen, več pa ne; niti tolarja. Ne vem, kdo je to povedal, 510 milijard. Nekje je pisalo v časopisu, da je to, ne vem, z Marsa ali od kje je prišlo. 510 milijard, več pa ne boste, pa pika, amen. Ali se da ali se ne da in tako naprej.</p>
               <p>Se pravi, tudi Odbor za gospodarstvo pravi, zgornja meja je 510 milijard. Odbor za finance je tudi nasedel na to. 510 milijard pa pika. Notri pa se zmenite. Kaj se bomo menili notri. Še enkrat moram ponoviti, kar sem rekel. Mislim, da vsako ministrstvo pametno dela, čeprav ni razvidno iz proračuna. Poglejte, verjetno ste vsi videli primerke proračunov, debele knjige celo za občinske proračune. Priložnost sem imel videti pač enega iz Nemčije za občinski proračun in za državni proračun. Poglejte, tam je predpisano, tam je jasno. Tam je predpisano za vsako marko, ker je to nemško, in povem vam, zapisano je tudi, koliko toaletnega papirja lahko porabi občina oziroma en urad oziroma eno ministrstvo. In to je tisto. Naj bo razvidno, kaj vse se potrebuje. Ne pa, da se sedaj prepiramo, ali je indeks pri tem ministrstvu premajhen ali je indeks prevelik, ali Krščanski demokrati sedaj to skušajo in delajo že politično oziroma volilno kampanjo oziroma volilno predkampanjo, in jih eni hočejo izriniti, iztisniti ven. Ne. To kar se tukaj vidi je, koga so vzeli. Nekdo pravi, da je v notranjem ministrstvu že 200 ljudi šlo iz državne uprave, mi pravimo, da so jih zaposlili in tako naprej, ker ni transparentno. Tukaj je tudi napaka, in to je potrebno povedati še enkrat, da naj vsaj drugo leto pride Vlada s podatkom, da se ve, koliko ljudi je zaposlenih, kaj delajo in to je tudi bistvo, kaj delajo. Ko se pogovarjaš z ljudmi, naj bo v državni upravi, naj bo v občinski upravi, pa nekdo reče, da poznaš delavca, ki ima veliko  dela in reče: "Veš, nimam časa sedeti, se bomo popolne videli ali pa zvečer". Dobro, pa se bomo zvečer, saj seveda, takšno je naše delo, pravi, veš, nekateri imajo toliko dela, drugi pa nič. To je tudi tisto. To je racionalizacija. Racionalizacija ni to, ko pravi Vlada, ko obrazlaga ta proračun, da bodo zmanjšane plače, da ne bodo plačali nadur in tako naprej. Racionalizacija je, da se enakomerno zaposlijo ljudje. In če je transparentno napisano v vseh ministrstvih, v vsej upravi, kako to gre, potem se to da narediti. Ker pravnik je pravnik, lahko dela še kakšno pravno delo, ne samo ali pa, in tako naprej. Financar je financar in inženir je inženir in v okviru svojega dela se to da narediti, vsaj v ministrstvu, vsaj v določenem odseku uprave. Če pa nekdo znova "cinga", drugi pa dela "za ubit", kot rečejo, potem to ne more biti racionalizacija. Oni dela nadure, ta pa opravi svoje ure in nič ne dela, bi rekli.</p>
               <p>Osnovna sredstva, materialne stroške bo potrebno kontrolirati, no, to sem sedaj govoril. Če bi imeli lepo napisano kaj potrebuje kdo, kam gre kakšen denar, pa četudi so debele bukve, kot jih imajo v Nemčiji, saj imamo ogromno papirja, ki ga vržemo proč, pa bomo še toliko porabili; bomo pa naredili sadilno akcijo za smreke, da ga bomo povrnili ali ne vem kaj, saj tako pravijo; to je tudi cvetka. Imamo zakon o gozdarski službi, nimamo predvidenega denarja. Ja, bo že tam, on minister... saj ima presežek, so celo odbori napisali. Seveda ima presežek. Dajmo reči, fantje, za kmeta ali pa za polkmeta ne damo nič več. V bistvu je pri nas nekaj procentov kmetov, ki se preživljajo izključno s kmetijstvom. Ni potrebno temu ministrstvu nič dati. Še manj, odrežimo mu. Manjkata mu dve milijardi za izvajanje njegovih programov, ki smo jih tukaj sprejeli za izvajanje resolucije o razvoju kmetijstva. Nič. Saj so poceni, saj je poceni hrana, po svetu jo kupimo, piše tukaj v nekem odboru. Celo na takšen način gre, poceni kupimo, prištedimo. Kakšen prelevman je to? Nič ne bo iz tega, pa bomo preživeli. Oni bodo pa prišli sem, in ne bo treba ne obrambnega tolarja in nič, ker bo tisti, ki se mu bo zdelo, prišel in se bo naselil tam, kjer ne bo več naših ljudi. Če želimo imeti to, bomo nazadnje imeli samo še Ljubljano, ki bo malo večja. Rojeva se vse manj Slovencev; in če se bomo držali tega, bomo imeli Ljubljano in vse ostalo, ne vem na kakšen način. Ali bomo zazidali kitajski zid in rekli samo .... ali kaj? To je način dela: "Tja ne damo, ker vi to že imate". Kmetje lahko preživijo. Če so po letu 1945, ko so dali obvezno oddajo, bodo tudi sedaj. To ni nič! Mi moramo ohraniti kvalitetno življenje tudi kmetom. Tu je poselitvena politika te države. Pišemo eno, delamo pa drugo.</p>
               <p>Izvozniki. Danes je bilo že slišati. Sem na strani tistih, da je treba nagraditi izvoznike, zato da izvažajo, zato da se hvalimo - čeprav včasih tudi ni dobro, pravijo nekateri, ki se spoznajo na to - da imamo prevelike rezerve, 3 milijarde, bi lahko odplačali dolg, je bilo včeraj po radiju. Kdo to prinaša notri? To prinašajo podjetja, ki se bodo jutri zrušila, ampak to ni demagogija. Vlada pravi - še enkrat ponavljam - do Razdrtega in potem samo naprej - in nič ne da za izvoznike. Naj si pomagajo sami. Izvozna družba je brez denarja; v nekem odboru je predstavnik tega povedal "Ne rabijo nič". Ja, ni še kupnin, ni tega, ni onega. Nič! Zato pa nič, bodo že. K meni pa prihajajo ljudje in pravijo, kako bi se to dalo... Zakaj je treba preko poslancev. Tukaj jih je veliko. Vsak, ki koga pozna, pride: "Ali bi se dalo na kakšen način 'pošmugljati' da ne bi plačali tega, da ne bi plačali onega, da nam dajo to in ono." Zakaj? Svojo lastno eksistenco porabljajo podjetja, zato da izvažajo, ker drugega nimajo, ker doma ne morejo prodati. Prej so prodajali na en trg, ta se je zaprl, prodajajo v večji meri na drug trg. Zato ne bomo dali nič. Bomo obljubili, ampak dali ne bomo nič, ker letos ni denarja, ker potrebujemo samo 510 milijard za golo preživetje.</p>
               <p>Lahko bi še govoril v tej smeri, ampak mislim, da smo rekli, da bomo pravočasno končali. Če ne bomo sprejeli amandmajev v sferi investicij, za podporo izvoznikom, za razvoj podjetništva in za najnujnejše programe, ki so potrebni za normalno življenje državljanov, se pravi delavcev. Spet bodo rekli "plača." Plača je previsoka. Ko pa po televiziji poslušaš direktorje uspešnih podjetji: Gorenja, Belinke, Iskre Telematike, znane osebnosti, ki pravijo "Sedaj bom pa jaz znižal plačo delavcem in bo šel tja, kjer že tako garajo za prenizke 'šolde'". Sama plača nam ne predstavlja konkurence. Celo nelojalna konkurenca je do Nemcev in ostalih, ki to delajo. Plača je nizka, ampak dajatve so velike. Predstavnik odbora pride in pravi, zmanjšali bomo dajatve oziroma prispevke gospodarstva. Če pa gledaš naprej, na 6. strani, Vlada pravi; "Letos ne bomo nič več manjšali". Kdo ima koga za norca, ne vem. Ali bomo zmanjšali ali ne bomo zmanjšali. Zmanjšajmo! Poberimo denar na cesti in zmanjšajmo obremenitve davkoplačevalcev. To je primerno in dajmo tja, kjer se življenje vrti. Mislim, da ko smo se odločili s pobudniki in z ministrstvom, da se gre v avtocestni križ, da se je marsikaj zavrtelo zraven. Pa nočemo, da bi se zavrtelo še na cestah, nočemo, da bi se zavrtelo še v drobnem gospodarstvu. Ne, nočemo dati. Tudi ta parlament ni dal teh nekaj ubogih dinarjev obrtnikom in podjetnikom. Velike denarje smo pa marsikomu oprostili v našem gospodarstvu. To mimogrede. In če Vlada razmišlja na ta način, potem ne bo nič, potem bomo životarili še naprej.</p>
               <p>In kot pravim, če so rekli 510 milijard na nekem drugem planetu, mora tako biti; mogoče so rekli, boste preživeli, ker smo mi tako izračunali. Hvala lepa. In če ne bo amandmajev; še to lahko povem, 4 milijarde za avtoceste, približno 1 milijarda za šolstvo, 1 milijarda za urejanje voda in vodotokov oziroma škode po neurju, potem pa še tistih nekaj, recimo, da je 1 milijarda za kmetijstvo - za mene to ni kmetijstvo kot kmetijstvo ampak je del preživetja in ohranjanja poselitvenega prostora - potem ne morem biti za tak proračun, mi je prav žal. Čeprav lahko rečem, dobro, hvala lepa, ker ste nam naredili tak proračun, da bomo preživeli in si ne bomo dosti prizadevali, recimo. Ampak bomo prišli spet s programi, je bilo danes rečeno, nacionalnimi programi, ta in drugi in tretji in četrti. Tukaj notri piše celo, da je naše gospodarstvo neekološko. Tudi tam moramo nekaj dati in tako naprej. Ne vem, kako bomo potem preživeli. Se bomo pač zadušili, ali pa bomo preživeli, bomo bolj hitro dihali. Na tak način ta država ne bo prosperirala in ne vem, kako bo šla v Evropo. Tega ne vem. Ali bomo mi čisto navadni hlapci v Evropi ali pa bomo res nekaj naredili.</p>
               <p>Še enkrat rečem, proračun kabineta predsednika Vlade je kar v redu, naj ga ima; in naj drugič prinese, naj uskladi predvsem, in mislim, da je to naloga predsednika Vlade, da uskladi proračun, da pride pred parlament in reče: "Gospoda, gospe in gospodje, to predlagam jaz, če ne, pa grem." Tisto, kar je bilo rečeno, da nobeden ni odstopil, vsi tarnajo, tudi jaz sem tarnal, da je slab proračun, pa je dober proračun, to je vse lari-fari. Kot je Bruno Kreisky rekel: več zaposlitve, vsi zaposleni delati, ne samo službe, delati, bolje, da je zguba. Bolje, da proračun podaljšamo, recimo, za 5 milijard, kot sem zdaj predvidel s tem mojim predlogom za to in drugo in tretjo investicijo, da ljudje delajo, bolje, kot da sedijo in sprašujejo, kaj in kako bodo preživeli in da zganjajo sivo ekonomijo, ko moramo spet toliko denarja dati. Ne. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospod Štefan Matuš.</p>
            </sp>
            <sp xml:id="SDZ1-Izredna-27-1995-05-05.sp18">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Kratka replika. Gospod Geržina, spet smo pri megli. Včeraj smo bili pri megli, danes smo zopet pri megli. Poglejte, govorite, da ta Vlada noče pobrati davkov. Čigava je ta Vlada? Iz tega proračuna, ki je predlagan, je vidno, da pri tem sodelujejo štirje vaši ministri, so navedeni, štirje vaši ministri. Težko je govoriti, ta Vlada noče pobrati, torej govorite proti svoji Vladi, gospod Geržina. Res je, ta del, ki ga opravljate, je del vaše volilne kampanje, lahko pa rečemo tudi sprenevedanja. Še vedno pravim, odgovornost za proračun nosijo vse koalicijske stranke, zato se ne izmikajte temu. Proračun je bil v koaliciji usklajen. Tako je bilo javno objavljeno. Torej se tudi temu ne morete izmakniti, in lahko na koncu jasno povemo ugotovitev, da ste tudi vi ta del vladne politike. Ta del proračuna. Razumem kritiko, vendar ta gre dejansko predaleč. Govorili ste, uskladiti proračun. Prej sem že povedal, usklajen je bil, tako ste povedali v javnosti. Usklajen je bil med koalicijskimi strankami. Danes govorite o neki neuskladitvi. Kot je povedal predsednik Vlade, je dal v obravnavo usklajenega. Ne se tako sprenevedati, ne mešajte take megle. Konec koncev je tako, Vlada pravi, do Razdrtega in nič naprej. Gospod Geržina, tudi vi to pravite, ker ste del Vlade. Bodite realni.</p>
            </sp>
            <sp xml:id="SDZ1-Izredna-27-1995-05-05.sp19">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Miroslav Geržina.</p>
            </sp>
            <sp xml:id="SDZ1-Izredna-27-1995-05-05.sp20">
               <speaker>MIROSLAV GERŽINA:</speaker>
               <p>Hvala lepa za besedo. Včeraj sem že hotel ali želel replicirati gospodu Matušu, pa bom danes, ker sem govoril. Če je preslišal, mu moram povedati, da je Vlada eno in da se nekateri ministri čudijo, kako parlament ne more delovati, ko se Vlada že vse zmeni. Ampak tokrat se niti to ni zgodilo in zato sem imel pravico to govoriti in tudi dolžnost. Namreč, govoril bom o svojih, o naših ministrih. Niso glasovali za ta proračun, in predlagal sem, da damo amandmaje in sem jih predlagal v to smer. To se pravi, nisem sejal megle, ampak sem povedal, lepo sem povedal in tudi citiral odbore, dva odbora, za finance in za gospodarstvo, ko sta rekla, da je to preživetveni proračun. Ne strinjam se s preživetvenim proračunom in tudi naši ministri se niso strinjali s tem proračunom, prosim lepo, včeraj je bilo rečeno, ko je odhajal gospod predsednik Vlade, ko je predstavil - mene slučajno ni bilo, ne vem, sem bil z delegacijo, ali kje že - rekel je, želim vam uspešno delo. To ste vi rekli. Torej delamo, moramo delati, ker je proračun neusklajen. Kaj so se stranke dogovarjale, kaj so časopisi pisali - časopisi pač pišejo, kar izvedo. Ne vem, kdo jim je dal to informacijo, da je bilo to usklajeno. Sam sem prebral, da sta dva ministra, vsaj dva, če ne trije, eden se je vzdržal, glasovali proti temu, da je proračun usklajen. Slučajno sta bila krščanska demokrata, pa mislim, da sta bila dva tudi iz Združene liste, in ne vem, kaj je bilo še tam. Ne vem pa, kaj so se tam dogovarjali, ampak proračun je prišel odprt, dajte ga uskladiti. In ker je bilo rečeno, ni niti lanskoletno nominalno toliko investicij. Predvsem o tem sem govoril in tu pa lahko govorim, če je bilo usklajeno ali ne. Se pravi, to, kar je po zakonu, so se mogoče nekako zmenili, kar je bilo za več, so pa rekli, ni denarja in so rekli, naj gre v parlament; in je šlo v parlament in bom pač govoril v parlamentu, dokler bom v parlamentu, dokler bom imel priložnost, in če bom imel kaj povedati. In tokrat sem protestiral proti temu, da je takšna boječa Vlada in tak boječ proračun, da si ne upa, vsaj tako, kot smo lansko leto, malo več investirati, da bomo jutri malo lepše živeli. Jutri, ne bom rekel malo lepše kot floskula, normalneje delovali kot sistem, kot ta država. Samo to. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš ima ponovno repliko.</p>
            </sp>
            <sp xml:id="SDZ1-Izredna-27-1995-05-05.sp22">
               <speaker>ŠTEFAN MATUŠ:</speaker>
               <p>Hvala za besedo. Vlada je eno, parlament pa drugo. Tako ste hoteli, pa tudi to ne drži. Vlada je odsev parlamenta. Konec koncev je Vlado izvolil ta parlament. Ne neki zunanji in tako dalje. Vlado sestavljajo ministri iz koalicijskih strank. Tudi to drži. Če vaši ministri niso glasovali, se niso strinjali s proračunom, to ni relevantno. Konec koncev, tukaj so navedeni kot predlagatelji proračuna. To me ne zanima, ali so glasovali ali za ali ne, ampak na koncu gospod Geržina ste povedali, da vam proračun ustreza. V zadnjem stavku, predzadnjem, meni se zdi, da vam proračun ustreza, vendar z nekaterimi segmenti popravkov in tako dalje. To ste rekli na koncu.</p>
            </sp>
            <sp xml:id="SDZ1-Izredna-27-1995-05-05.sp23">
               <speaker>PODPREDSEDNIK DR. LEV KREFT:</speaker>
               <p>Gospod Miroslav Geržina bo dodatno pojasnil.</p>
            </sp>
            <sp xml:id="SDZ1-Izredna-27-1995-05-05.sp24">
               <speaker>MIROSLAV GERŽINA:</speaker>
               <p>Replika ali ugovor. Ta proračun mi ne ustreza. To sem ponovil večkrat in če boste pogledali magnetogram, boste videli. Ta proračun mi ne ustreza. Rekel sem, da zaradi netransparentnosti se ne bomo nič zmenili, ker potrebujemo ne vem koliko strokovnjakov, da bomo prišli skozi tisto, kar je po zakonu, in vzporedne zadeve. Kar se investicij tiče, mi ta proračun ne ustreza. Samo vi tudi protestirate, pa niste napovedali interpelacije proti Vladi pri proračunu. Se pravi, da tudi vam Vlada ustreza in proračun. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš.</p>
            </sp>
            <sp xml:id="SDZ1-Izredna-27-1995-05-05.sp26">
               <speaker>ŠTEFAN MATUŠ:</speaker>
               <p>Hvala za besedo. V vsakem primeru ste tako številčna koalicija, da ne glede, kar nam ustreza ali ne, zadevo preglasujete. Prepričan sem, da na koncu, kljub temu, da danes in včeraj mešate meglo, ne glede kako in kaj, boste na koncu ta predlog proračuna sprejeli, ker takšna je naloga. Tega se zavedajte. Dokler ste v Vladi, boste pač delovali tako kot hoče Vlada. Hvala.</p>
            </sp>
            <sp xml:id="SDZ1-Izredna-27-1995-05-05.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vidim, da je vse pojasnjeno, vendar imam še sam eno pojasnilo. Gospa Nada, želite repliko? Izvolite.</p>
            </sp>
            <sp xml:id="SDZ1-Izredna-27-1995-05-05.sp28">
               <speaker>NADA SKUK:</speaker>
               <p>Hvala lepa. Repliko bom imela na mojega kolega. In sicer, bi ga popravila v izvajanjih, ko je govoril o pogumu. O tem sem že včeraj govorila, samo bolj umirjeno ali drugače, ampak on je govoril, kaj si upamo. Mislim, da parlament in konkretno naša stranka si upamo, verjetno je mislil na Vlado, tako kot sem jaz včeraj govorila, in na predsednika Vlade, da naj pogumno in jasno pove, kaj misli s takim proračunom. Ko je govoril o preživetju, je verjetno mislil in tako razumem, preživetje nekaterih ministrstev, ne pa vseh.</p>
            </sp>
            <sp xml:id="SDZ1-Izredna-27-1995-05-05.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Moge.</p>
            </sp>
            <sp xml:id="SDZ1-Izredna-27-1995-05-05.sp30">
               <speaker>RUDI MOGE:</speaker>
               <p>Hvala lepa za besedo. To govoričenje me spominja na domislico "Vsi so vedeli, da je problem nerešljiv, potem pa je nekdo prišel, ki tega ni vedel in je problem rešil".</p>
            </sp>
            <sp xml:id="SDZ1-Izredna-27-1995-05-05.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več potreb po dodatnih pojasnilih, bi še jaz dal pojasnilo. Ob 13. uri bomo imeli 1-urni odmor, nakar bomo od 14. do 17. ure nadaljevali razpravo. Če do 17. ure ne bomo končali, se bo seja nadaljevala v ponedeljek ob 10. uri.</p>
               <p>Besedo ima gospod Marijan Poljšak. Za njim bo na vrsti gospa Jana Primožič in potem še Danica Simšič.</p>
            </sp>
            <sp xml:id="SDZ1-Izredna-27-1995-05-05.sp32">
               <speaker>MARIJAN POLJŠAK:</speaker>
               <p>Kljub vsemu, glede na sedanji energetski spopad, ki je bil med gospodom Geržino in gospodom Matušem, sem poslušal in doživljal, ne vem če vam bom zmogel predati neko drugo energijo. Proračun je priložnost, da vsak pove kar misli. Proračun je izraz politike. Ni samo proračun izraz politike. Izraz politike je tudi tisto, kar ni v proračunu. Kakšen odnos imamo, oziroma če najprej začnem s poslanci. Ker kritizirate krščanske demokrate, vam dam primer. Poglejte, kar oni govorijo, verjamem, da je iz srca, ampak ne strinjam se z njimi, ker zadeve ne peljejo do konca. Ta zadeva zgleda tako, pri spovedi se spoveš grehov in potem ponovno grešiš. Če grem spet s krščansko primero, ena stvar je, da imaš nebesa tam kjer so, druga stvar je, da nebesa ustvarjaš tukaj. To sta dve politiki, tudi dve krščanski politiki. O vaši iskrenosti ne dvomim, ampak dve krščanski politiki sta. Eno je, da tukaj in sedaj ustvarjaš tisto, kar je treba, drugo pa je, da samo poveš kaj želiš. Verjamem v vašo iskrenost. Če grem naprej na Združeno listo, kaj oni govorijo. Za njih nisem tako prepričan, kar povedo, in nisem 100% v tiste, ki mi govorijo. Nisem tako prepričan, da kar govori, da tudi resno misli; recimo, če govori o sociali in tako naprej. LDS bolj molči, bolj malo pove, ni jih kaj kritizirati. Oni so nestorji in nosilci obstoječe politike, ki je politika udbomafije. Da ne udarim še po opoziciji, ampak če bo treba, bom udaril tudi po njej.</p>
               <p>Prvo osnovno vprašanje, recimo, če se spopadamo med seboj, govorimo za volivce, za državljane, med seboj si povemo kar mislimo in povemo Vladi, ampak od Vlade tukaj trenutno ni nobenega ministra, kot vidim, saj to ni nič hudega, ampak tukaj stoji samo gospod Gaspari, za katerega mi je žal, da je na drugi strani, ampak moram priznati, gospod Gaspari je na drugi strani. Medtem kot ti, ki ste sedaj notri, vi ste uradniki, vem, da se po svojih močeh trudite, vem, da marsikaj vidite, marsičesa ne vidite in če vidite kaj narobe, morate tudi pogledati proč, kakor pogleda tudi kdo tukaj, od tam do sem pogleda marsikdo marsikdaj proč, ker vidi, da je nekaj narobe. Proračun je del politike, politike tistega, ki vlada. Kdo vlada? Seveda ne vladajo poslanci, ker je prej rekel gospod Geržina: eno je Vlada, drugo je parlament. Se pravi, že Vlada se razlikuje od parlamenta, gotovo, tudi v Vladi so razlike. Se pravi, kdo vlada v Sloveniji? Kdo ima pod kontrolo Slovenijo? Tisto, kar sem prej rekel, udbomafija, vsi čitamo knjigo udbamafija, najbrž, ne vsi, nekateri. Mi vemo, kakšna je definicija zadeve. Mi vemo, kaj je to.</p>
               <p>In zdaj, če grem na 2. točko, recimo, bruto domači proizvod. Bruto domači proizvod, kar piše, sem preračunal za leto 1993 in 1994 in primerjam s tistim, kar piše v tej knjigi. V tej knjigi piše, kar je CIA ugotovila, in so mi tudi povedali, sem obveščen, da ta podatek, da je bruto domači proizvod v Sloveniji 11.500 dolarjev, naj bo malo več, malo manj, ni tako važno, ta bruto proizvod je CIA vehementno in natančno ugotovila. Oziroma ne natančno, ni treba, da je natančno, ampak tudi, če je 500 manj ali če je 1.000 dolarjev manj na prebivalca, tudi, v vsakem primeru je zadevo treba pregledati. Če pogledam, kar piše v našem proračunu, v teh naših papirjih, ki smo jih dobili, potem je bruto domači proizvod za leto 1993, poglejte, marka se skoraj nič ni spreminjala, dolar se je nekaj spreminjal; marka, mogoče, je bila inflacija, pri nemških markah je bila za 3%, tako kot v Nemčiji, saj je trdna valuta. Bom prišel potem k tistemu.</p>
               <p>Potem podatki, okrog 6.570 dolarjev v 1993. letu je bil naš bruto produkt; okrog 8.200 dolarjev na prebivalca je bil bruto produkt po realizaciji za leto 1994. Se pravi, zdaj je vprašanje razlika. Sistem, vsi vemo, pa bom še enkrat ponovil, sistem, ko avtobus proda, recimo, slovenska firma, bom še enkrat ponovil, saj vsi vse vemo, ampak je treba ponoviti. Slovenska firma proda avtobus za 60.000 mark, in ciprska firma udbomafije proda ciprski firmi za 60.000 mark, ta proda v Rusijo za 100.000 mark. Ali pa garnituro, ne vem, veliko garnituro pohištva proda neka slovenska firma, recimo, neki preprodajalski firmi v Stari Gorici, v Milanu, v Švici ali kjerkoli, proda za 100.000 mark, ta proda naprej, normalno, na trgu, kolikor je vredno, za 150.000 mark. Ni treba, da je taka razlika, da je razlika za eno tretjino. Tudi, če je razlika manjša, recimo, vprašanje je iz teh številk, ali te številke ovreči ali pa si jasno povedati, kakšna je stopnja kraje udbomafije. Potem bi bila, recimo, 3 tisoč mark na prebivalca. To je 6 milijard dolarjev na leto. Koliko je? No, tudi če je manj, recimo, da je 1 milijardo na leto, si je udbomafija popolnoma pripravila gotovino. Koliko ima nabranih? V štirih letih 4 milijarde, 5, 6, 7, 10. Koliko ima? Ima pripravljen denar, da pokupi, kar se bo pokupiti pri nas dalo.</p>
               <p>Sedaj grem na ta slavni R. Stalno sem verjel, da je R res R. Da je to neka... In R je laž. R, ki je veliki R, če mu rečem, to je patent, naprava ropanja, če neko podjetje odplačuje obresti. Inflacija je normalna 3%, mogoče 5%, R je bil pa do sedaj, lani približno 15. Saj ni važno, malo več malo manj. R je bil 15 plus zraven 15% obresti. 30% obresti je podjetje moralo odplačati banki. Se pravi, banka ropa podjetja. Že podjetja ropa, kljub temu pa ji država plačuje - sedaj v našem proračunu to ni dosti - 20 milijard tolarjev je namenjenih za notranje obresti. Čudno. Banke so zadolžene, potrebno jih je sanirati in vendar si država sposoja pri bankah. To je absurd. Koga ima za norca; saj vemo, tudi v Mladini je pisalo, še gospodu Gaspariju, ki je sedaj tukaj prisoten, njemu je bila tam pripisana, saj mogoče je dal odgovor na tisto, predpisana politika, da bodo v Sloveniji bančna oligarhija, ki bo vladala podjetjem. Se pravi, ekonomisti podjetja ali pa inženirji v podjetjih niso sposobni voditi podjetij. Ali niso sposobni? Ker tisti so bolj pametni, ki vodijo velike banke, na vrhu pa so še politiki. Oziroma, če greš naprej, vidiš zadaj in rečeš temu udbomafija.</p>
               <p>Gospod Kocijančič je bil tukaj prvi diskutant v imenu skupine, je navedel, torej obdržati sedanji nivo sociale. Z njim se ne strinjam, ker sedanji nivo sociale - in se ne bo porušil niti gospodarski sistem niti ne bo inflacije. Se ne bo porušilo, če se sociala uredi. Poglejte, kolegi, tukaj ste dovolj govorili in ste povedali in očitali, da ta oblast, ta Vlada, spet ne cela, ampak tisti, ki je zunaj, drži ..... v šahu. Ta oblastna Vlada je protinarodna in protisocialna. Ne vem, kaj vam bi predlagal, ker v bistvu nimam komu kaj predlagati, ker večina pač mora kimati in kima naprej in se podreja, je pod kontrolo. Ampak povem, da bi bila v Sloveniji lahko družbena razmerja drugačna. Lahko bi bila to socialna država. Slovenija pa bo socialna država, ko bo zmagala takšna politika, ampak resnična politika, ne navidezna, ne obljube, ampak resnično, da bo politika, in da se bo slovenska politika zgledovala po Danski, kjer so rekli, da je to država blagostanja, gledali smo televizijski prikaz tega. Tisti, ki ni gledal, se je pa pozanimal pri kolegih. V glavnem ta zadeva je tako relevantna, da mora vsak vedeti. Država blagostanja je tista, kjer je čim manj zelo bogatih in še manj zelo revnih. Taka država, kot je Danska, je zgodba o uspehu. Pa to neka liberalna demokracija oziroma, oprostite, če se slučajno tudi vaša stranka tako imenuje, ampak vašo politiko, ne vem, kako bi jo imenoval.</p>
               <p>Če bi govoril o izvoznikih - težave izvoznikov. Sta dve možnosti. Prvič izvozniki jemljejo kredite od bank, kjer se zbira nova nomenklatura, kjer se nekdanja partijska nomenklatura zbira v novo bančno oligarhijo. Ti odirajo preko R+15, nastane 30. Vse skupaj je preveč, morajo biti normalne bančne obresti. Ali pa po sistemu spet ubogi izvoznik izvaža in so potem tam nizke plače. Potem pa nekateri pravijo, da se borijo za interese delavcev. Ta parlament lahko besediči, da se bori za interese nižjih slojev in delavcev. Dejansko je to hlapčevski parlament.</p>
               <p>In če pogledam proračun. Vi pravite, da je ta proračun, torej, če je 10%, če je 20% sive ekonomije, kričimo 510 milijard je preveč. Če je 20% sive ekonomije, pa, recimo, da bi jo lahko obdavčili 10%, potem bi bil pri enakih pogojih lahko proračun za 10% večji. In če dodam zraven še to, kar gre v tujino in se ne vrača sem, potem bo proračun zopet višji.</p>
               <p>Če gledam plače v državni upravi in drugih organizacijah - 131 milijard. Plače, prispevki in drugi osebni prejemki 131 in materialni stroški 30 in še zadaj je nekaj skrito.</p>
               <p>Potem je za obrambo 31. Jaz nisem zastopnik Ministrstva za obrambo ali obrambne politike gospoda Kacina in te verzije, ki zdaj velja, ker za mene bi morala biti ljudska vojska. Ampak, če gre 30 milijard, to je manj kot 10%, to je 7, 8% našega proračuna. To ni nič. Prepričan sem, da gre v Ameriki 15%, pa je ogromen proračun. Vi mi lahko kažete, kar hočete. Tukaj je natančno tako, kot so povedali govorniki pred menoj. Mi se tukaj obiramo, so nam dali podatke, sedaj se pa prepirate, ali bo 1 milijardo več ali bo 1 milijardo manj. Mislim, da je treba predvsem vedeti in se je treba zavedati, da se glavne stvari dogajajo zadaj in da je slovenski bruto produkt večji. Recimo, da ni 11500, pa je 10500 dolarjev. Kje je zdaj denar, ki bi se moral poravnati z obdavčenjem sive ekonomije, kje so davčne utaje? To je normalen proračun. Potem bi bila naša država lahko država blagostanja in bi bila tudi normalna država. Jasno, da bom glasoval proti proračunu. Hvala.</p>
            </sp>
            <sp xml:id="SDZ1-Izredna-27-1995-05-05.sp33">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Jana Primožič, za njo bo na vrsti gospa Danica Simšič.</p>
            </sp>
            <sp xml:id="SDZ1-Izredna-27-1995-05-05.sp34">
               <speaker>JANA PRIMOŽIČ:</speaker>
               <p>Spoštovani predsedujoči, drage poslanke in poslanci! Ne bi ponavljala že splošne ugotovitve o strukturno neustreznem proračunu, rada pa bi se ustavila ob naslednjih postavkah v proračunu: finančni izravnavi občin, razvojnih postavkah skladnejšega regionalnega razvoja in dokapitalizaciji stanovanjskega sklada. Komunala in urejanje voda z indeksom 70, ceste z indeksom 71,4 in demografsko ogrožena področja oziroma območja z indeksom 74 po moji analizi proračuna niso edine postavke, ki so v letošnjem proračunu dosegle najnižji indeks.</p>
               <p>Financiranje občin namreč kaže podobno sliko, vendar le, če se v sistem financiranja bolj poglobimo. Indeks 120 v pregledu proračuna na strani 5 namreč ne kaže prave podobe. Kot vemo, je za financiranje občin letos namenjenih 30% dohodnine, medtem ko je bilo lani 40%. Nekaj funkcij je prevzela država v upravne enote, vendar se že ugotavlja, da je država prevzela le 13 in ne 18% nalog, kot je bilo planiranih. Vse to pomeni, da se je občinam obseg sredstev zmanjšal realno za 9%. Ko smo o tem razpravljali na Komisiji za lokalno samoupravo in predlagali povečanje teh sredstev na povprečje državne porabe, celo minister, pristojen za to področje, ni želel komentirati tega zneska. Očitno se vse preveč ukvarja s parado, oprostite, z vojaško postavitvijo. Razdelitev predvidenih sredstev za občine, ki jih namenja državni proračun, je po eni strani dobra. Kot tako ocenjujem postavko zagonskih stroškov novih občin v višini 250 milijonov tolarjev, s katero se bodo nove občine lažje opremile s prostori, telefoni oziroma osnovno infrastrukturo. Po drugi strani pa se ponavlja v tako imenovani finančni izravnavi to, da Ministrstvo za šolstvo in šport odvzame občinam del teh sredstev, 1 milijardo, in jih po svojih lastnih kriterijih namenja za gradnjo 20 oziroma 40 osnovnih šol po Sloveniji. Podpiram to, da se našim šolarjem omogočijo boljše razmere za učenje, to je  jasno. Vlado oziroma Ministrstvo za finance in Ministrstvo za šolstvo in šport pa sprašujem, če je ta sistem zakonit oziroma zakaj se v tej pomoči občinam pojavljajo le investicije v osnovne šole, ne pa, na primer investicije v cestno, komunalno infrastrukturo, zdravstvo in podobno, in zakaj je menda v tej postavki gradnje osnovnih šol tudi Ljubljana, za katero vemo, da finančne izravnave vendar ne potrebuje. Predlagam, da Vlada ta način delitve sredstev obravnava skupaj z občinami in morebitno razdelitev sredstev za razne namene iz finančne izravnave jasno prikaže tudi v proračunu po posameznih konkretnih postavkah.</p>
               <p>Razvojni postavki, ki sta konkretno uporabni tudi za občine, sta po mojem mnenju ti dve. Investicije v demografsko ogrožena območja v znesku 1 milijardo 203 milijone, kar pomeni indeks 74 glede na lansko leto in program celostnega razvoja podeželja in obnove vasi v znesku borih 85 milijonov tolarjev, kar je spet realno znižanje. Za ti postavki lahko rečem, tudi na podlagi lastnih izkušenj, da sta najbolj multiplikativi postavki v občinskih projektih. Državna podpora v višini 30 do 50% sredstev za investicije je v zadnjih nekaj letih pospešila razvoj demografsko ogroženih, zlasti kmetijskih in gorskih predelov. Zmanjšanje teh sredstev bi zelo slabo vplivalo na razvoj teh krajev, kljub temu, da se pričakuje nekaj več sredstev iz tako imenovane privatizacijske kupnine.</p>
               <p>Zelo pohvalna je lahko videti tudi postavka dokapitalizacije stanovanjskega sklada v višini 2 milijardi 288 milijonov tolarjev. Po prodaji stanovanj in razdelitvi sredstev od prodaje je jasno, da za ugodne kredite mladim družinam ni ostalo nič sredstev v skladu, ampak se morajo ta sredstva najti v proračunu. Podpiram to postavko, vendar pa bi od Vlade oziroma Ministrstva za finance in Ministrstva za prostor in okolje rada pojasnilo. Slišala sem namreč, da ta postavka pomeni ustanovitev neke državne stanovanjske banke oziroma hranilnice, ki bi opravljala vlogo tako imenovanega stanovanjskega sklada. To, da se država vmešava v bančni sistem z ustanavljanjem nove banke, ob tem da ima na voljo že najmanj dve stari državni banki, ki bi lahko opravljali to nalogo in to, da porabi večino od teh 2,3 milijarde tolarjev za opremo prostorov te banke, ne bi rada ponovitve Ovnovega sklada, ne morem in tudi ne bom podprla. Zato bi Vlado prosila za pojasnilo. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp35">
               <speaker>PODPREDSEDNIK DR. LEV KRET:</speaker>
               <p>Hvala lepa. Besedo ima gospa Danica Simšič. Za njo bo na vrsti gospod doktor Franc Zagožen. Ali imate repliko? Dobro. Hvala za dovoljenje.</p>
            </sp>
            <sp xml:id="SDZ1-Izredna-27-1995-05-05.sp36">
               <speaker>DANICA SIMŠIČ:</speaker>
               <p>Hvala lepa za besedo. Spoštovane poslanke, spoštovani poslanci, spoštovani predstavniki Vlade! Poskušala bom vzeti vsem vam čim manj časa, rada bi se pa vendarle dotaknila nekaterih postavk, ki v tem predlogu proračuna oziroma javnih financ niso, po mojem mnenju vsaj, v skladu s sprejetim memorandumom, ki ga je ta zbor sprejel pred dobrimi petimi meseci, 9. decembra lani. Zlasti bi seveda govorila o ohranjanju dosežene ravni socialne varnosti in tukaj je zapisano v memorandumu, da leta 1995 ne bodo uvedene nobene nove pravice, da pa seveda obstoječe pravice ne bodo zmanjšane. Potem na temelju tega memoranduma dobimo obrazložitev proračuna in drugih postavk v javnih financah, kjer je na strani 13 v tej obrazložitvi proračuna pod točko 6 in 7 zapisano, da, na primer odhodki pokojninskega in invalidskega zavarovanja, izhajajo iz sprejetega finančnega načrta pokojninskega sklada, da pa seveda Vlada ob tem predvideva v nasprotju s tistim, kar je bilo sprejeto v memorandumu, spremembo usklajevanja in izplačilo regresa v taki vrednosti kot lani, to se pravi 7 tisoč tolarjev za tiste, ki imajo višje pokojnine in 11 tisoč tolarjev za tiste, ki imajo nižje pokojnine in da bo na ta način Vlada prihranila v tej blagajni okoli 11 milijard tolarjev.</p>
               <p>Državni zbor je Vlado zavezal, in to z memorandumom, da mora zagotoviti nemoteno poslovanje tega sklada ob nespremenjeni prispevni stopnji, in da naj prevzame del plačila socialnih transferjev. Vlada pojasnjuje, da je to pripravila v skladu s stališči Državnega zbora, da se zato številka 16 milijard iz lanskega leta letos dviguje na 30 milijard za plačevanje socialnih transferjev. Samo, natančno si poglejmo, kaj Vlada razume pod socialne transferje v tem sistemu. Naj naštejem, od tega v sklopu socialnih transferjev predstavlja pokrivanje tekočih obveznosti Vlade do SPIZ-a 19,7 milijarde tolarjev, tekoče obveznosti, to najbrž niso socialni transferji. Pokrivanje obveznosti iz preteklih let, nekaj več kot 5 milijard tolarjev, to najbrž tudi niso socialni transferji. In nadaljnjih 5 milijard bo predstavljalo črpanje rezervnega sklada, naloženega v državne vrednostne papirje. Tudi to najbrž niso socialni transferji. In to znese nekaj manj kot 30 milijard. Vse lepo in prav. Predvideva večjo obveznost poračunavanja svojih obveznosti do SPIZ-a, ampak nič pokrivanja socialnih transferjev. Zakaj se Vlada, denimo, ne odloči, da bi pokrila vsaj majhen delček, denimo, dodatek za pomoč in postrežbo. Ta znese okrog 5 milijard tolarjev ali varstveni dodatek, ki znese še nekaj milijonov več, kot 5 milijard tolarjev. To bi bilo, recimo, 10 milijard socialnih transferjev iz Državnega proračuna v pokojninsko blagajno in 11 milijard, ki jih država zdaj skuša prihraniti na ta način, bi bilo seveda lepo rešenih, ampak napisano je, da to seveda ni mogoče. Če je še mogoče Vlado razumeti, da poizkuša prihraniti zase čim več denarja, pa je nemogoče razumeti, da določene dajatve, ki izhajajo iz zakonskih obveznosti, porine pod socialne transferje - to niso. Tukaj si je treba naliti čistega vina in se je treba o teh zneskih pogovarjati. Hkrati mi ni jasno, zakaj se Vlada ne potrudi in ne izterja okoli 4 in pol milijarde neizterjanih dolgov pri plačevanju prispevkov s tega področja. Pa še, če dodamo še 4 milijarde odpisanih prispevkov pokojninskemu skladu, je to 8 milijard in pol.</p>
               <p>Vem, da so to strahoviti zneski, ampak to so stvari, na katere v naši poslanski skupini zdaj opozarjamo, res da že dve leti in pol, in nekaj smo s tega področja izčiščenja javnih financ tudi že naredili, sprejeli smo vsaj dva zakona, ki ju je naša poslanska skupina v zvezi s tem predlagala. In če ob tem vemo še, da ima Vlada že dobri 2 leti v svojih predalih temeljito analizo in študijo vseh pokojninskih sistemov, vključno z vsemi napakami in pomanjkljivostmi našega sistema, je seveda tak pristop, interventni, še toliko manj razumljiv. In bolj, ko se bližajo volitve je seveda tudi dejstvo, da bo nekatere sistemske spremembe težko uveljaviti. O tem priča tudi podatek, da čakamo na drugo branje zakona o pokojninskem in invalidskem zavarovanju že leto dni in verjetno bomo morali še malo počakati. Mislim pa, da bi bilo dobro, da bi se vendarle odločili in nekatere spremembe sprejeli. Morda vsaj tiste, da bi se izenačilo plačevanje prispevkov in da bi bila pokojnina odvisna od celotnega obdobja plačevanja prispevkov. Ne pa, da danes na primer tekstilne delavke celo življenje vplačujejo visoke prispevke, dobivajo pa nizko pokojnino. Tisti, ki si po zakonu lahko prosto izbirajo zavarovalne osnove, seveda visoke prispevke plačujejo samo 10 let, 30 let pa plačujejo minimalne, pa vendarle potem kasneje dobivajo zelo visoke, lahko zelo visoke pokojnine. Ampak ne bi želela pravzaprav podrobneje govoriti o tem.</p>
               <p>Rada bi rekla samo to, da mislim, da takšen način reševanja javnih financ, da s tem pristopom res ni pameten, res ni sprejemljiv, še posebej morda ob podatku, naj ne zveni demagoško, ampak vendarle, zadnji podatki povprečnih plač v gospodarstvu, v negospodarstvu in republiškega povprečja pokojnin so naslednji. Neto zneske bom govorila, vse plače so povprečne, podatek je za februar, in je uradni statistični 68 tisoč tolarjev; za gospodarstvo 64 tisoč tolarjev; za negospodarstvo 81 tisoč tolarjev. Govorim v okroglih številkah. In pokojnina za april, ki je primerljiva seveda s februarsko plačo, je 47 tisoč tolarjev. To so podatki. To so primerjalni podatki povprečja, ki seveda lahko povedo veliko, lahko pa malo. Ampak, rada bi poudarila še to, da Vlada seveda zelo dobro ve, da je eden od kriterijev socialne pravičnosti tudi to, da se pokojnine realno valorizirajo in to je bilo nedavno povedano tudi na simpoziju PHAR-a. Hkrati pa seveda opozarja, da to usklajevanje ne sme pomeniti dodatne inflacije. Tukaj bo potrebno najti neko rešitev. Dejstvo pa je, da če se bodo zgodile te stvari, ki jih Vlada načrtuje, bodo res prikrajšani tisti, za katere je to najmanj pametno, da so prikrajšani, in da bo rešitev zelo kratkega daha. Osebno se bom zavzemala tudi kasneje s kakšnimi sugestijami, popravki, če hočete, da bi se vendarle spoštoval zakon tak, kakršnega imamo, in da bi razmislili tudi o tem, ali upokojenci res ne zaslužijo višjega regresa, kot je 7 oziroma 11 tisočakov. Že to je v primerjavi z regresom, ki ga, na primer dobijo zaposleni, morda četrtino, ampak vendarle, govori se, da če se sedaj ta regres izplača, bo pravzaprav pokojninski sistem bankrotiral. Lahko se to govori, sama pa tega ne verjamem, kajti potem ta država ne bo spoštovala ustave in ne bo spoštovala 50. člena ustave, kjer je naloženo državi, da zagotavlja poslovanje tega sklada in da mora izplačevati pokojnine.</p>
               <p>Morda samo še ena stvar. V teh dneh mineva tudi natanko leto dni, kar je predsednik Vlade v svojem javnem pismu zagotovil vsem upokojencem, da se način usklajevanja pokojnin ne bo spremenil. To pismo je napisal, podpisal in pritisnil celo žig Vlade republike Slovenije. Do danes tega ni preklical. Zato mu seveda postavljam javno vprašanje, tako kot že lani in že nekajkrat prej. Ali pri tej svoji izjavi vztraja ali jo je priklical ali pa jo je samo tako po tihem pojedel? Hvala lepa.</p>
            </sp>
            <sp xml:id="SDZ1-Izredna-27-1995-05-05.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen. Zadnji prijavljeni, ki se je prijavil včeraj do druge ure, ki torej ima še možnost govoriti dlje kot pet minut, kar pa ne pomeni, da mora to možnost uporabiti.</p>
            </sp>
            <sp xml:id="SDZ1-Izredna-27-1995-05-05.sp38">
               <speaker>DR. FRANC ZAGOŽEN:</speaker>
               <p>Spoštovani zbor! V dveh dneh je bilo že toliko povedanega o tem predlogu proračuna, da bom poskušal res v petih minutah, če se bo le dalo.</p>
               <p>Mnogi ste opozarjali na veliko širjenje državnega aparata in zmanjševanje investicij. Ko govorimo o tej javni porabi, imamo dva bistvena namena. To so tekoči odhodki in  investicijski odhodki. Pri tekočih odhodkih izstopajo državni organi z indeksi okrog 170 za plače, materialne in druge stroške in zanimivo, državni organi tudi pri investicijah z indeksom 154. Druge investicije so okrnjene. Mnogi ste omenjali, ampak mislim, da je treba posebej poudariti. Ceste imajo indeks 71, komunala in urejanje voda indeks 69,7, demografsko ogrožena območja indeks 74. Državni organi torej okroglo 154, in če te državne organe obravnavamo posebej, ostajajo vse druge investicije in investicijska vzdrževanja na indeksu 100, torej nominalno isto kot lansko leto, kar pa pomeni za kakšnih 20% realnega zmanjšanja. Nekaj takega se nam že nekaj let dogaja, letos najbolj izrazito. Širi se torej javna poraba na račun državljanov in dohodka, ki ga ustvarjajo in zmanjšujejo se javne investicije, ki naj bi omogočale boljše gospodarjenje in boljše življenje. Zanemarjajo se iz leta v leto bolj slovenski vodotoki, regionalne ceste in ta infrastruktura, ki je življenjskega pomena in ki pomeni dobro gospodarjenje s prostorom, varovanje tega prostora in možnost gospodarjenja z njim. Ta infrastruktura se zanemarja, kot da Vlada razmišlja tako - za nami potop in ob kakšni poplavi se kaj takega res lahko tudi zgodi. Vlada misli predvsem na svoj državni aparat, in sicer ne vem, kdo je ta proračun pripravljal. Prav gotovo v Ministrstvu za finance največji del, in vsaj tako je odgovoren tudi predsednik Vlade, očitno pa je, da je ta proračun katastrofalen, da dejansko postavlja parazitiranje kot princip in to do take mere, da je lahko organizem, ki je žrtev, to pa je gospodarstvo in državljani, resno ogrožen.</p>
               <p>Za demografsko ogrožena območja, in pred dnevi smo ponovno slišali podatke od kompetentnih ljudi, da je demografsko ogroženih polovica naselij, da se tretjina Slovenije skoraj nepovratno prazni, za ta demografsko ogrožena območja je namenjena milijarda 200 milijonov tolarjev. V tem proračunu bi lahko našli celo vrsto postavk, za katere bi lahko rekel, da verjetno niso niti nujne, da se pojavljajo z večjimi številkami. Veliko je bilo govora o kmetijstvu, o znanosti in tako naprej, tudi kulturi. To so pravzaprav tista področja, ki iz leta v leto dobivajo manjši delež.</p>
               <p>Če morda davkoplačevalci vsi skupaj lahko prenesemo teh 510 milijard, pa seveda kot država ne moremo prenesti takega načina porabe brez investicij v razvoj v prostor, v gospodarjenje. Ampak, tu gre dejansko samo za porabo, za nek aparat, ki naj očitno vzdržuje oblast in nič drugega.</p>
               <p>O jamstvih, o obrestih na javne dolgove in o vračanju kreditov so govorili že drugi. Res ne bi rad veliko ponavljal, ampak bi opozoril še na nekaj cvetk in nekaj se mi zdi bistveno. Ta Vlada je lansko leto uporabila trik in pa letos še drugega. Lani se je odločila za 11 plač, prav tako ob zmanjšanju javnih investicij. Letos se odloča za porabo kupnine, prav tako ob zmanjšanju javnih investicij, samo za večjo javno potrošnjo ali potrošnjo državnega aparata. Kakšen trik bo ostal za naslednje leto? Najbrž ga več ne bo, in potem se bo seveda še bolj jasno pokazalo, kam taka politika lahko vodi.</p>
               <p>Morda je še zanimivo, kako gleda v prihodnost Vlada, ki predlaga tak proračun. Poglejte. Pri socialnih transferjih je postavka varstvo borcev z indeksom 139,2. Vlada pravi, da zaradi spremembe zakona. Ampak samo dve vrstici nižje, to je na strani 4, je druga postavka, štipendije z indeksom 107,1. Znesek za vse državne štipendije v Sloveniji je manjši kot znesek za varstvo borcev 50 let po revoluciji. Tega ne morem razumeti. Če je indeks 139 za varstvo borcev dejansko upravičen in ima zakonsko podlago, v podrobnosti tega se nisem spuščal, je absolutno absurdno, da za vso mladino, ki naj bi se šolala in študirala, država namenja manj štipendij. Takega proračuna, mislim, da je katastrofalen, ni mogoče podpreti. Poslanci koalicijskih strank, ki ste ga kritizirali, razmislite, jaz mislim, da bi bilo bolje, da ga danes ali v ponedeljek, kadarkoli že, vrnemo Vladi. Tega z amandmaji ni mogoče popravljati, ker je koncept popolnoma zgrešen in se z leta v leto ponavlja, sedaj se pa potencira.</p>
               <p>Naj opozorim še na nekaj stvari, ne vem, kdo jih lahko razume. Imamo postavko "Služba Vlade za zakonodajo". Za ta namen je predvidenih 84 milijonov tolarjev. Hkrati, na strani 64, postavka "Priprava podzakonskih predpisov" pri Ministrstvu za promet in zveze 128 milijonov. Kdo bo pripravljal te podzakonske predpise? Vladna služba za zakonodajo potrebuje 84 milijonov, za neke podzakonske predpise v nekem ministrstvu pa 128 milijonov. Ali se nekdo norčuje iz nas?</p>
               <p>Na strani 17 - "Vladne službe". Tudi tega ne morem razumeti. Nadurno delo organov 506 milijonov, nove zaposlitve v organih 200 milijonov, sredstva za delovno uspešnost upravnih organov milijardo 200, plače 49 milijonov. O tem nikjer nobenega pojasnila. Ne vem, za katere upravne organe gre, katerih delovno uspešnost je treba nagraditi z milijardo 200 in nadurno delo s 560, če pa postavka za plače znaša samo 49 milijonov.</p>
               <p>Morda še ena taka cvetka. Še eno ministrstvo, Ministrstvo za okolje in prostor, ki ima postavko "Predpisi", s predvidenim zneskom 66 milijonov 600 tisoč. Spet nekaj takega kot vladna služba za zakonodajo. Ali je mogoče vse to spregledati, ko se pripravlja dokument, ki pomeni skoraj polovico vse porabe v državi? Mislim, da je to samo nekaj takih indicev, ki kažejo, da je ves proračun pripravljen in izdelan v velikem pohlepu po denarju za neko potrošnjo, ki ne pomeni vlaganja v prihodnost in v boljše funkcioniranje države, ampak je v tem primeru očitno v enem delu Vlade, vsaj v tistem, ki je za proračun najbolj odgovoren, moral prevladati motiv, da pustijo državnemu aparatu, državni birokraciji, da se razrašča kot rakasta rana. To je lahko kratkoročno, morda za Vlado pomeni večjo trdnost, zadovoljno državno upravo; dolgoročno pa pomeni tudi za tako Vlado in tako koalicijo, predvsem pa za državo, katastrofo.</p>
               <p>Tak proračun, po moji oceni je treba nujno zavrniti. Zavrniti tudi za ceno, da pade Vlada. Prej je, mislim, da gospod Geržina, rekel, zakaj pa ne predlagate zamenjave? Po naši ustavi je mogoča samo konstruktivna nezaupnica, za to je potrebnih 46 glasov. Naj se vas pridruži toliko, da nas bo skupaj 46, in lahko to tudi takoj naredimo, če Vlada ni pripravljena tega zamenjati, ker ta proračun dejansko ne sme skozi parlament. Ta proračun bo za dolgo časa, ne za eno leto, ampak zanesljivo za dolgo časa zapeljal Slovenijo v popolnoma napačen razvoj. Razvili se bomo v okorelo in nesposobno birokratsko državo, in še tako pridni ljudje ne bodo mogli napajati takega parazita.</p>
               <p>Glasoval bom proti, ker z amandmaji tega ni mogoče popravljati in pozivam tudi poslance koalicijskih strank, ki ste se sklicevali na svojo, v ustavi zagotovljeno neodvisnost, da temeljito presodite in proračun zavrnete. Hvala.</p>
            </sp>
            <sp xml:id="SDZ1-Izredna-27-1995-05-05.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Razpravo bomo nadaljevali ob 14.00 uri.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.06 uri.)</stage>
            <sp xml:id="SDZ1-Izredna-27-1995-05-05.sp40">
               <speaker>PODPREDSEDNIK DR. LEV KREFT:</speaker>
               <p>Državni zbor nadaljuje svoje zasedanje na 27. izredni seji. Novih opravičil nisem prejel, pač pa moram povedati, da se je za začetek dela dopoldne pravočasno opravičil tudi gospod Ivan Oman, ki je kasneje potem sodeloval pri našem delu. Ugotovimo prisotnost! Koristno je, da se tega vsi udeležite. Še vedno ugotavljamo prisotnost v dvorani. <stage>(57 prisotnih.)</stage> Državni zbor je torej sklepčen in lahko odloča. Prijavljene imamo še štiri razpravljavce, od tega tri, ki so se prijavili, kot so mi naknadno pojasnili, do 14. ure včeraj in enega, ki bo imel res omejitev na pet minut, kar se tiče vodenja seje s tega mesta. Seveda pa prosim vse, da se čimbolj časovno omejijo. Hkrati seveda prosim, da ostanete v dvorani, kajti po tem bomo glasovali. Besedo ima gospa dr. Metka Karner-Lukač. Za njo bo na vrsti gospod Tone Peršak. Hkrati vas seveda ponovno prosim, da se tudi v dvorani umirite, da bo lahko razprava potekala tako kot dopoldne. Izvolite.</p>
            </sp>
            <sp xml:id="SDZ1-Izredna-27-1995-05-05.sp41">
               <speaker>METKA KARNER-LUKAČ:</speaker>
               <p>Spoštovane poslanke in poslanci! Pravzaprav se je moja razpravljalska vnema med tem časom že dokaj ohladila, pa ne zato, ker sem na koncu vrste, ampak zato, ker razmišljam, ali je smiselno, da človek še kaj pove. Ker v glavnem naj bi vse to, kar povemo, poslušala Vlada, pa je tukaj sploh ni ali pa, recimo, to ignorira - na drugi strani je prazno. Kljub temu sem se odločila, da bom vztrajala, ker če drugega ne, nekam se pa le zapiše, in so še nekatere stvari, ki jih pač moram  povedati. Seveda, ker sem na koncu s temi razpravljavci, ki ste bili genialni in odločni in vas moram tokrat pohvaliti, so vzeli že skoraj vso tematiko, ki sem jo imela; in se bom zato poskušala usmeriti samo na tiste stvari, ki jih pa še niste omenili, vseh pač še niste omenili. Seveda je bilo nekaj tudi takšnih razprav, ki so mahnile čisto mimo, kot, recimo, razprava o delavski participaciji, za katero mislim, da ni bila na mestu in mislim, da ne vpliva na proračunsko porabo, nikakor pa tudi ne vpliva na uspešnost naših podjetij, da ne bi v vsem svojem gospodarskem razcvetu vzkipela, saj je pravzaprav še ni. Mislim, da je takšna razprava napeljevanje vode na mlin tistim poslovodnim strukturam, ki so bile navajene upravljati z družbeno lastnino predvsem sebi v korist in škodo zaposlenim. No, ampak to mimo grede. Pravzaprav ni namen moje razprave, da bi vplivala na koalicijske odločitve in genialne rešitve tvorcev tega proračuna, ki je izključno vaša koalicijska stvar in nimamo nikakršne pravice vplivati na njo. Moj namen je vzpodbuditi drugačno proračunsko razmišljanje, ki so ga že pred mano začeli gospodje Lenič, gospod Rejc, gospod Horvat, gospod Pukl, gospod Geržina in še tudi vsi drugi. Kot sem že rekla, bili so genialni. Upam, da me ne bo v tej razpravi zaneslo, da bi bila predolga, res bom poizkusila povedati samo tisto, kar še nismo slišali.</p>
               <p>Govorila bom o proračunski eleganci oziroma o odnosu Vlade do davkoplačevalcev. Kadar se razporeja denar, ki ga sam nisi ustvaril, torej, tako bom rekla, ko se opravlja delo - po Ravnikarju - na zadnji strani čebelnjaka, kjer se jemlje med čebelam, je prerivanje vedno izredno veliko. Po naravnem pravilu najmočnejši največ dobi. Tudi letošnji proračun je natanko tako ukrojen. Lahko rečem, ima mnogo bolj poudarjeno osebno noto, poleg tega še noto koalicijskih partnerjev, kot je to imel proračun za leto 1993 in 1994. Po Leniču je vsaka stranka dobila svoj tolar. To je evidentna resnica, ki jo ugotavljate celo sami. To je zelo narobe. Pri tem moram dopolniti toliko, da to velja samo za koalicijske stranke, opozicijske stranke niso nič dobile, ker je proračun vaš. To je logično, ker se bližajo državnozborske volitve in prav z delitvijo tega proračunskega denarja, se je potrebno prilizniti svojim volivcem, čeprav istočasno iz njih iztisneš prav zadnji tolar.</p>
               <p>Po gospodu Rejcu se proračun ukvarja s strankarskimi vrtički. Zato ker se proračun s tem ukvarja, ne more negovati nacionalnega interesa in ga postavlja v obrobje. Po Leniču je merilo, ali je proračun dober ali slab, če nihče ne odstopi in so vsi nezadovoljni, in ugotavlja, da se to ni zgodilo. Gotovo je to eno od meril, ampak to merilo ni ustrezno, kajti takrat, ko oblast stopi v glavo, spremeni srce, in zaradi nje ljudje nikoli ne odstopijo, potrebno jih je nagnati. Ali bo to storil Državni zbor ali volivci, je drugo vprašanje.</p>
               <p>Gotovo je pomembno merilo, ali je proračun dober ali slab tudi, kako stiska in izžema državljane. Po drugi strani je tudi zelo važno merilo, koliko se s tem denarjem, ki je na razpolago, naredi. Proračun bi bil dober, če bi s tem denarjem naredili čim več, torej, če bi se z njim obnašali skrajno varčno in če bi bil usmerjen v produktivno sfero, da oživlja produktivno sfero, torej tisto, ki edina daje novo vrednost, in ki edina nekaj ustvarja in edina odpira trajna delovna mesta, ampak to ni tako.</p>
               <p>Ustavila bi se na predvideni proračunski postavki 510 milijard tolarjev. To je astronomska številka! To je nepojmljivo visoko! Stavim, da to ni plod poglobljenih analiz in naših potreb. Ni! Ampak, da je zgolj slika neke stihije in neodnosa Vlade do davkoplačevalskega denarja. Stavim, da niso ministri delali tega proračuna. To ne more biti res. Ta proračun je verjetno delal državni administrator, ki mu denar pomeni zgolj številko, sicer ne bi mogel biti takšen. Proračun je zelo porabniško naravnan. Torej, neproduktivna sfera dobi največ; zelo visoka je poraba za neproduktivne investicije v državne organe; preveč denarja se vlaga v statusne simbole državne administracije; povečujejo se izdatki za ohranjanje pridobljenih pravic na področju socialnih transferjev in tudi tistih pravic, čeprav ste nekateri protestirali, da naj ne bi bili socialni transferji, če jih mora proračun plačevati ZPIZ-u. To je očitno preveliko. Kasneje vam bom povedala v primerjavi z dobičkom pravnih oseb, kaj to pomeni. Vse to kaže, da ima Slovenija denarja preveč, da je pri nas denarja kot smeti.</p>
               <p>Razumela bi, da tako ravnate, če bi v naši državi vladalo splošno blagostanje, ampak veste, tega blagostanja ni. Če Vlada jemlje, morda merila po tem, kako sama živi, ne vem, ali pa novi podjetniki, ki so se razvili in rodili iz družbene lastnine, recimo, pa tisti, ki utajujejo davke, ali pa tisti, ki se ukvarjajo s "švercem", je morda ta dojem o splošni blaginji pravi? Ampak, verjemite mi, da 70% ljudi ne živi v tej blaginji.</p>
               <p>No, pa si poskušajmo predstaviti obseg teh sredstev, kajti samo enoplastno, razumsko sprejemanje številk ne daje prvega občutka o velikosti tega denarja. Zato si ga moramo zamisliti skozi proces ustvarjanja. Koliko dela je potrebno vložiti za teh 510 milijard tolarjev? To je strašna stvar, ustvariti toliko. Spomnimo se, na primer, ko smo razpravljali o tem, ali bomo Papirnici Radeče namenili 1 milijardo tolarjev za to, da rešimo proizvodnjo. Koliko razprave je bilo? Tri dni, pa še smo jo odložili in tako naprej. Tukaj so prihajali in so cvilili ministri, kako to ni mogoče. Ampak, zdaj bi tako elegantno 510 milijard zaokrožili in zavili v celofan, pa poglejte, tukaj jih imate.</p>
               <p>Še drugače bi obrazložila kolikšna številka je teh 510 milijard. Tako jo bom aplicirala na svoje podjetje iz katerega izhajam. Recimo elitno podjetje, orientirano v razvoj, v izvoz itn. Zadnjič sem se zmotila, ko sem vam povedala številko na Odboru za gospodarstvo, 23 takih podjetij bo pospravil državni proračun. Ta podjetja bi dala, mislim, če jih ne bi zradirali, 45.000 delovnih mest, dobro plačanih, trajnih delovnih mest. Mi bi morali razpravljati o tem, ne kako bomo to razporedili, komu bomo dali, komu bomo vzeli, kdo ima preveč, ampak bi morali razpravljati z aspekta, kako čim več takih podjetij ohraniti, da jih ne bo zradirala državna potreba? To bi bil namen današnje razprave. Na žalost je bilo tega premalo. Kako zmanjšati, kako ohraniti čim več takih podjetij, da jih ne zradiramo. Saj jih nimamo v izobilju.</p>
               <p>Takole bom rekla, da ste pravzaprav genialci, če boste uspeli ta denar porabiti. Že lani, ko sem pregledovala proračunske postavke, se je izkazalo, da pri rebalansu, ki smo ga imeli, marsikatere niti načete niso bile, ali so bile načete le simbolično, pa ste potem do konca potrošili v tistih dveh, treh mesecih. To pomeni tudi to, da si vsak minister želi nekaj črnega fonda, to mu nedvoumno omogoča združevanje teh postavk. Slišali smo, da ima naš proračun 2500 postavk, da jih ima nemški 6000. Gotovo jih nima nemški 6000 zato, ker so te postavke večje, ker so večja sredstva na tej postavki, ampak zato, da to omogoča boljšo kontrolo, boljši nadzor.</p>
               <p>Nihče od poslancev ni omenil, da je Vlada ponudila ta proračun pravzaprav neoblečen. Ta proračun je nag. Kje je spremljajoča zakonodaja, katero ste nam že sami ponujali, in vas je tudi ta Državni zbor zadolžil zanjo, pa je še niste predložili, pa jo že toliko časa delate? Recimo, kje je zakon o izvrševanju proračuna za leto 1995 oziroma še rajši bi videli, če bi nam dali zakon o proračunskih načelih in zakon o računovodstvu za proračune in proračunske uporabnike, pa jih ni, pa obljubili ste? Kje so standardi proračunske porabe? Ministri trdite, da so, ampak nekje v predalu, mi jih ne vidimo oziroma jih ne dobimo na mizo, pa naj bodo to proračunski standardi od nabave avtomobilov, recimo, za posamezne ljudi, do toaletnega papirja po Geržini. Tudi za to je potreben standard. Če proizvajaš tableto, veš, koliko boš česa porabil za to tableto. Recimo doma, ko kuhaš, veš, kaj moraš imeti. Mi pa tega ne vemo. Gospodje, prinesite na mizo, da bomo videli, kaj imate, kakšni so ti vaši standardi.</p>
               <p>Meni se je uspelo dokopati do nekega standarda in sicer ta standard oziroma normativ izvira, vsaj jaz si ga tako predstavljam, iz sklepa Vlade o dodeljevanju avtomobilov v stalno osebno uporabo. Je najbolj enostavno. Začnimo pri njem. Predsedniku Vlade se dodeli v stalno osebno uporabo avtomobil s prostornino motorja nad 3000 kubikov. Prav, lepo, v redu, enemu človeku. Ministru in generalnemu sekretarju Vlade se v stalno osebno uporabo dodeli avtomobil s prostornino motorja do 3000. Tudi v redu. Razumemo, ampak potem se pa naprej začne. Državnemu sekretarju in predstojniku vladne službe se lahko za opravljanje funkcije v stalno osebno uporabo dodeli avtomobil s prostornino motorja do 2500 kubikov. Drugim funkcionarjem se tudi lahko dodeli - zdaj je pa vprašanje, koliko jih je. Lahko jih boste imenovali, kolikor jih boste hoteli, in zato ni čudno, da imamo take zahtevke po nabavi avtomobilov, ker to je stvar, ki pomeni prestižno zadevo. Avtomobil v trajno osebno uporabo pomeni še nekaj drugega, da ne rabiš svojega. Seveda, za ta avtomobil servis in bencin itd. zagotavlja država, razen, v kolikor se ti zadnji funkcionarji vozijo v privatne in zasebne namene, pa morajo povrniti stroške. Zelo rada bi videla to poročilo, to kartico o povrnitvi stroškov, koliko posameznikov je to že naredilo.</p>
               <p>Gremo še naprej. To je bil avtomobilski standard. Naprej ugotavljamo - Ministrstvo za obrambo si letos pridobiva avtomobile kar po treh postavkah. Če se spomnite, je ta Državni zbor že enkrat sprejel sklep, to je bilo ob rebalansu proračuna, da se naredi popis teh vozil in da se to predloži Državnemu zboru in da se naredi tudi predlog prerazporeditve, če bi bilo to potrebno. Tako ima Ministrstvo za obrambo 2025 vozil, letos jih pa zopet nabavlja. Nabavlja jih za redno vzdrževanje potreb dejavnosti Ministrstva za obrambo 123 milijonov, vozila za zaščito in reševanje 129 milijonov, vojaška vozila 127 milijonov. To je pol milijarde. Vprašajmo se, ali je to res potrebno ali ne. Verjamem, da je to lepo imeti, vendar pa mora proračunska poraba biti tudi odsev realne možnosti tega, kar smo davkoplačevalci sposobni spraviti skupaj. Naštela bom še eno tako zadevo. Toaletni papir bom spustila, čeprav bi bilo tudi tam kaj reči.</p>
               <p>Recimo nekateri ste se navduševali nad sredstvi za dokapitalizacijo stanovanjskega sklada v znesku 2,3 milijarde. Tudi jaz se navdušujem, če bi vedela, da bodo ta sredstva pravilno uporabljena. Vendar pa mislim, da je direktno škoda tega proračunskega denarja, da bi bil vložen, recimo, v, kaj jaz vem, nakup druge etaže prostorov stanovanjskega sklada, da bi jih potem oblekli v plavi marmor, da bi kupili še kakšno umetniško galerijo. Veste, vse to je mogoče, dokler Vlada to dovoljuje. Zato ni čudno, da je obseg teh sredstev tolikšen. Vse to je mogoče. Dajte normative, pa bomo zelo hitro lahko proračun skrčili.</p>
               <p>Zdaj pa pojdimo še na dohodkovno stran. Poglejte, ko sem to dohodkovno stran pregledovala, sem ugotovila, da sta dohodnina in prometni davek levji delež prihodkov. Torej proračun polni tisti, ki kupuje kruh in mleko, tisti, ki imamo registrirane prihodke v obliki plač. Tukaj je najlažje zajemanje. Že prej so kolegi govorili o tem, da je problem naših inšpekcijskih služb zelo velik; davkarije, ki rajši sedi tam, kjer je. Verjamem, nam pošilja, ki imamo evidentirane prihodke, obvestila, naj jih dokumentiramo itn. Potem, da tržna inšpekcija ne opravlja svojega dela in tudi, da inšpekcija dela tega ne opravlja. Poglejte, davek od dobička pravnih oseb je predviden samo v znesku 14 milijard tolarjev. Zdaj bom pa naredila primer. To pa pomeni, 14 milijard tolarjev ne zadostuje niti za 50% pokritja vseh privilegijev, ki jih plačujemo in pa teh zadev, ki jih plačujemo SPIZ-u, s proračunom, ki so v skupnem znesku 30 milijard tolarjev. Mislim, to je zaskrbljujoča številka. Kaj nam to pove. To nam pove, gotovo, da smo država privilegijev, da jih hočemo imeti in jih bomo imeli, dokler bo pač še taka struktura v Vladi, jih bomo gotovo imeli in dokler bodo to državljani dovoljevali. Prav, če so s tem zadovoljni. Ampak druga stvar, ki je zelo zaskrbljujoča, je tudi ta; zdaj, ne vem, ali res tako malo ustvarimo ali je naša dodana vrednost res tako majhna in končno tudi se postavlja vprašanje, kolikšen je bruto družbeni proizvod. Morda je pa to izmišljena številka, ki ste nam jo dali.</p>
               <p>Tretje vprašanje je pa, ali se morda ta dobiček ne zadržuje v tujini, ker naše pravne osebe s tem, ko imajo svoje hčere v tujini, lahko s transfernimi cenami to vse zvlečejo ven in tam ostane. Seveda, na drugi strani pa spet odkrivamo, recimo, če pogledaš naše ceste, neko potrošniško razkošje, na cestah mislim, ne v cestah, ki gotovo ne izvira iz teh naših plač ali pa iz dejavnosti, če so pravilno oddvojene davčne obveznosti. Tukaj nekaj ne "špila". Tisti, ki goljufa, kaže, da pri nas dobro živi in Vlada nič ne naredi, stiska pa pasove tistim, ki smo vestni davkoplačevalci.</p>
               <p>Pa še nekaj, kar se tiče nadzora, bi povedala. Mislim, da Vlada, ki spoštuje prispevani denar in napore davkoplačevalcev zato, da država funkcionira, ker imamo to državo radi in jo štejemo za svojo, ne glede na to, ali ste v koaliciji ali v opoziciji in ne glede na to, ali državljani gredo na volitve ali ne, bi morala ta Vlada delovati tako, da bi odvrnila vse dvome o osebnih okoriščanjih, o strankarskih okoriščanjih, o tem, kako bi rekla, pretiranim potratništvu ali razvratništvu, če hočete, o plačevanju volilnih glasov, in bi morala vzpodbuditi sistem kontrole nad porabo teh sredstev, tako z vidika gospodarne rabe kot učinkovite kot zakonite rabe, pa še marsikaj drugega. Vendar, to niste pripravljeni. Ukinili ste nadzor, agencijo, za Računsko sodišče pa niste našli dovolj sredstev, da bi mu omogočili delovanje. Poglejmo to razmerje. Računskemu sodišču, novi inštituciji, ki še ni stopila na noge in ki gotovo rabi več zagonskih sredstev, ste namenili 722 milijonov. Recimo, drugi utečeni inštituciji kot je Ustavno sodišče, ste namenili 805 milijonov. Varuhu človekovih pravic ste namenili 388 milijonov tolarjev in tako naprej. Vse to pove, da vam očitno to kaotično stanje brez nadzora zelo ustreza. Zelo preprosto je deliti proračunski denar, dokler bo to šlo.</p>
               <p>Mislim pa, da ste danes doživeli, tudi od svojih lastnih poslancev strahotno kritiko - to vam govorim, ne koalicijskih poslancev. Vsaka vlada, ki nekaj da na svoj renome, bi ponudila ostavko. Ker vem, da tega ne boste storili, sem prepričana oziroma upam, da bodo to storili koalicijski poslanci in vam izglasovali nezaupnico.</p>
               <p>O samem proračunu bi rekla, da je za slovensko ekonomijo uničujoč, da preveč stiska prebivalstvo, da je vaša struktura popolnoma napačna, da je vaša makro-ekonomska vizija napačno orientirana, ker ni orientirana v spodbujanje realnega sektorja, ampak je orientirana tako, da bi se še naprej ohranili na oblasti. Če je davkoplačevalcem prav, v redu. To se bodo že odločili.</p>
               <p>Za konec naj dodam, da sem vložila v smislu moje razprave tudi nekaj predlogov oziroma sklepov, ki sem vam jih ponudila, v kolikor jih boste pripravljeni sprejeti. Proračuna ne bom podprla, dokler se ne boste uskladili ali morda med tem časom naredili tisti rez, za katerega ste sami nakazovali, da bi bil potreben. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, za njim bo na vrsti gospod Štefan Kociper.</p>
            </sp>
            <sp xml:id="SDZ1-Izredna-27-1995-05-05.sp43">
               <speaker>ANTON PERŠAK:</speaker>
               <p>Spoštovane poslanke in poslanci ter predstavniki vlade! Verjamem, da smo vam tisti, ki se ukvarjamo z vivisekcijo tega proračuna zdaj že nekoliko dolgočasni, ampak, če drugega ne, tudi mi moramo opraviti svoje delo. Rad bi povedal, da temu, kar sem povedal včeraj v imenu poslanske skupine, ne bom dodajal kakšnih posebnih teoretičnih razprav. Najprej ne zaradi tega, ker so me nekajletne poslanske izkušnje izučile, da postavljanje bolj ali manj teoretičnih vprašanj ne pomaga nič, kajti nekaj let zaporedoma sem spraševal, zakaj je z našim proračunom tako, da so več ali manj vsi klasični porabniki proračunov v primerjavi s proračuni evropskih držav izrazito podcenjeni glede na delež iz bruto domačega proizvoda, proračun je pa potem vseeno večji, pa potem v primerjavi s temi proračuni nikoli nisem dobil nekega razumljivega odgovora na to. Ravno tako nima smisla teh vprašanj verjetno postavljati zaradi tega, ker nekaterih stvari preprosto ni mogoče videti, so tako nepregledne, da je težko tudi postaviti vprašanje, zakaj je to tako, ker pač ne razpolagaš s podatki, ki za tem stojijo. Predpostavljam, da bi se v tem proračunu lahko leta in leta tihotapila kakšna postavka, ki sploh ne bi imela nobenega realnega ozadja, pa tega pravzaprav ne bi mogli ugotoviti. Ugotovili bi, da je indeks to leto večji ali manjši, kaj se pa s tem denarjem v resnici dogaja, pa ne bi izvedeli. Na to malo nakazuje misel o tem, da imamo pri različnih ministrstvih, skoraj pri vseh, neko postavko, ki se imenuje "drugi stroški za druga dela" ali nekaj takšnega, "za druge delovne naloge" ali nekaj takega se imenuje. Pri enem ministrstvu je to kar nekaj milijonov mark, pri drugem ni nič, pa ne veš, kaj je to sedaj. Ali je to dokaz, da v tem ministrstvu preprosto ne znajo vseh svojih stroškov in opravil izračunati in napisati na običajen način, pa potem dajo pod generalno postavko, tako približno 100 milijoni tolarjev udarijo povpreček, ali pa pri drugem ministrstvu niso tako pametni, da bi si zagotovili še 100 milijonov neke rezerve za neka opravila, za katera danes še ne vedo, kakšna v resnici bodo. Te postavke s tem naslovom se gibljejo od 0 pri Ministrstvu za kulturo, recimo, do 170, 180 milijonov tolarjev pri nekaterih drugih ministrstvih. Dobro bi bilo, če bi mi dobili obrazložitev za takšne postavke. To bi bilo prvo, kar bi bilo priporočljivo, da bi dobili pojasnjeno do končnega glasovanja v proračunu.</p>
               <p>Drug problem je, kako oceniti smotrnost posameznih novih postavk. Vem, da smo z zakonodajo uvedli celo vrsto novih služb. Pri teh službah se seveda pojavljajo postavke, plače, materialni stroški in tako naprej. V večini primerov to na videz niso velike postavke. To je po nekaj 10 do 100 milijonov tolarjev, v kakšnem primeru tudi več. Ampak ocena o tem ali je to sedaj - pri enem uradu piše, da bodo za plače porabili vsega skupaj, recimo, nekaj milijonov, pri drugem bodo pa porabili 100 in več. Ocene o tem seveda ni. Dokler se proračunska razprava ne bo na ta način začela odvijati, kot je bilo prej rečeno, se pravi, da bo proračun v principu vendarle integralen, da bomo  dobili obrazložitve zlasti za spremembe za uvedbo novih postavk, ali glede na indeks, za izrazite spremembe glede na postavke iz prejšnjega leta, dokler teh pojasnil ne bomo dobili, je seveda vsa razprava relativno platonična. Namenjena je bolj ali manj, tako kot je bilo že rečeno, šarmiranju naših volivcev, vkolikor imajo toliko potrpljenja, da se za to sploh še zanimajo.</p>
               <p>Zato sem se bolj osredotočil na nekatere stvari, delno sem to povedal že pri opredelitvi poslanske skupine, ki so nekoliko bolj transparentne. Moram povedati, da razen pri dveh, treh postavkah za plače, kjer je tudi meni jasno, recimo, pri Geodetski službi v Ministrstvu za prostor in okolje, kjer vemo, zakaj je postavka zrasla v indeksu za nekaj 100, da v večini teh indeksov ni nobenega pojasnila, zakaj so taki, kakršni so.</p>
               <p>Zato sem že včeraj rekel in ponovno pravim, da bom poskušal pridobiti poslance za to, da bomo v naslednji obravnavi vložili amandmaje, kjer bomo striktno predlagali te indekse na, recimo, 130%, tam, kjer ne bomo dobili dokumentirano, da je zaradi prenosa iz občin, ne na upravne enote, ampak na ministrstvih potrebno neko dodatno zaposlovanje, ker ne vidimo nobenega razloga. Mislimo, da se tudi država mora toliko racionalno obnašati, da ne glede na to, koliko ima sistematiziranih delovnih mest, kot smo lahko prebrali v nekem časopisu, vendarle naj tudi ona varčuje, če sili vse druge v varčevanje in da ne zaposluje po 10% ali več dodatno na leto, kot je razvidno iz teh indeksov. Gospod Bandelj sicer odkimava z glavo, ampak potem bi njega prosil, da pride in pojasni zakaj je, recimo, v nekem ministrstvu indeks za plače  160 ali 164%, če ne gre za dodatno zaposlovanje? Njega bi prosil - bom zdaj preskočil to - zakaj je v postavki, mislim, da zadeva kadrovsko službo Vlade, namenjenih 1.241.000.000,00 - to je bilo danes že omenjeno - za delovno uspešnost? Pogledal sem in po podatkih, ki so bili objavljeni, je v ministrstvih in vladnih službah zaposlenih približno 20.000 ljudi. To pomeni, če to preračunamo, da je povprečno na enega človeka namenjenih za delovno uspešnost 65.000 tolarjev letno, seveda. Ampak, to je, moram reči, glede na to, kar dobivajo v Državnem zboru, kolikor vem, kjer dobivajo po 0,3% itn., precej visoka številka. Če ta račun ne drži, potem je mogoče napaka. Ali je napaka v tem, da je 20.000 ljudi, ali je napaka v tem, da je milijarda 241 tisoč tolarjev, ker kalkulator kaže tak izid.</p>
               <p>Rad bi vprašal - to je vprašanje nam oziroma Državnemu zboru kot predlagatelju - zakaj 98 milijonska pomota v sredstvih za financiranje strank. Mislim, da gre za rezervo 98 milijonov. Menim, da se pri plačah, tudi v Državnem zboru, če se upošteva to kar sem rekel, recimo, indeks 130, pri čemer takoj predlagam, da poslanske plače ostanejo take kakršne so, in da se eventualno povečanje, tako kot je rekel gospod Hvalica, porabi bolj za uslužbence v Državnem zboru, se da približno 350 milijonov prihraniti samo pri postavki plače za Državni zbor, da ne bom govoril samo o Vladi. Isto velja za Državni svet. Če opustim debato o tem, ali je Državni svet sploh opravičen do postavke plače ali ne, ampak če tudi tukaj uporabimo ključ 130%, indeks je 22 milijonov tolarjev prihranka. Najbrž velja isto za Ustavno sodišče in še za koga.</p>
               <p>Naslednja postavka - da ne bi ponavljal to o avtomobilih, razen kot kuriozum, kar je bilo že omenjeno, 9 članov Računskega sodišča si bo očitno kupilo 11 avtomobilov po približno 40.000 mark za prvo leto delovanja. To je verjetno malo ambiciozen načrt.</p>
               <p>Izpisal sem si vse postavke, kjer gredo indeksi pri plačah čez 130, 140, 150, 160%, vendar jih sedaj ne bom našteval, kajti ti indeksi se vidijo. Bi pa v imenu poslanske skupine prosil, da za vse te indekse, ki gredo čez 130%, dobimo do odločanja o proračunu pojasnilo, zakaj je indeks večji. Če tega pojasnila ne bomo dobili, bomo, vsaj v naši poslanski skupini, glasovali striktno proti proračunu.</p>
               <p>Naslednja stvar, ki je bila danes že omenjena, je postavka pri Ministrstvu za promet in zveze - gospod Zagožen je že omenil v tolarjih, jaz jo bom sedaj omenil v markah. To ministrstvo je za izdelavo podzakonskih predpisov namenilo milijon 600 tisoč mark. Zanalašč povem v tej valuti, ker je večini po teži bolj jasna. To pomeni, da bo nekdo, seveda, zunaj Vlade, zelo lepo zaslužil na račun izdelave podzakonskih predpisov. Verjetno bi se dalo popraviti s tem denarjem kar nekaj tistih cest, ki so izostale iz programa Ministrstva za promet in zveze, nekatere celo na novo zgraditi. Za milijon 600 tisoč mark oziroma milijardo 240 milijonov tolarjev je mogoče dodatno uvrstiti v proračun vsaj rekonstrukcijo desetih regionalnih cest, pa še tisto od Kočevske Reke do Osilnice bi lahko zgradili.</p>
               <p>Rad bi povedal še eno stvar, ki je zelo pomanjkljiva pri tem proračunu. Nekatera ministrstva so opozorila na to, da so zelo podcenjena v tem proračunu in da so indeksi pri njih zelo nizki, vendar nas tabela, ki je na koncu dodana in ki govori tudi o vključitvi kupnine iz naslova lastninjenja podjetij, opozori, da to vendarle ni tako. Če pogledate indekse Ministrstva za gospodarstvo, Ministrstva za ekonomske odnose in razvoj, Ministra za kmetijstvo, za prostor. Pri Ministrstvu za okolje in prostor pride indeks 212% glede na lansko leto. Verjamem, da je marsikatera stvar s tem, ko se upošteva kupnina, ki je v tabeli proti koncu upoštevana, verjamem, da je marsikatera stvar, zlasti ko govorijo o vodah, še vedno podcenjena. Samo, potem jaz, kot, recimo, do neke mere puritanec, ne morem razumeti, da ima to ministrstvo pri plačah indeks 151%, pri čemer Geodetska uprava, prej omenjena, ni upoštevana. Pričakoval bi, da bodo ljudje potem skušali ta sredstva razporediti v kakšen tak namen. Pri tem seveda ne gre zdaj za polemiko s politiko varstva okolja, ampak gre za poziv k racionalnosti.</p>
               <p>Rad bi na koncu še vprašal, opozoril, da je po drugi strani ta proračun veliko bolj restriktiven, kadar je treba spregovoriti o plačah, recimo, za izvajalce na področju kulture, za izvajalce na področju vzgoje in izobraževanja oziroma predšolskega varstva, da je veliko bolj restriktiven, kadar je, recimo, to je tak zanimiv podatek, pri Ministrstvu za zdravstvo. Tudi mene je, pa vem, da je solidarnost potrebna, zbodlo to, da je, recimo, postavka za ranjence iz Bosne in Hercegovine trikrat večja kot pa postavka za prosveto in vzgojo na področju zdravstva, kar je najbrž osnovna preventivna dejavnost na področju zdravstva. Nimam nič proti temu, da se  ljudem pomaga tudi v Kliničnem centru itn., ampak ta primerjava je nekoliko presenetljiva.</p>
               <p>O Ministrstvu za kulturo sem govoril že včeraj. Rad bi samo še enkrat povedal, da pri tem ministrstvu, kar je najbrž razumljivo, plače ne presegajo, je indeks 132 za razliko od drugih ministrstev in da so izrazito podcenjene tiste postavke, ki so za kulturo vitalnega pomena, se pravi dotacije, subvencije, ki so vse tudi nominalno bolj ali manj z indeksom pod 100%. Se pravi, da se v kulturi dejansko financira samo še ali pa pretežno obstoj zavodov, da se pač plače še izfinancirajo na dosedanji ravni, da pa za programe preprosto ni denarja.</p>
               <p>Zanimalo bi me tudi to, če se da pojasniti, zakaj pri tožilstvih tolikšno povečanje plač ob tem, da se indeksi pri vseh dosedanjih tožilstvih povečujejo praktično z indeksom od 200 do 150, da se poleg tega ustanavljajo še tri nova tožilstva.</p>
               <p>Za konec bi seveda rad rekel, ne da bi upal na kakršenkoli večji uspeh, da bi bilo do končnega odločanja o proračunu zelo koristno, če bi izvedeli tudi to, kako bodo uporabljena sredstva iz kupnine, za kakšne namene. Namreč, zelo težko je govoriti o proračunih ministrstev, ki sem jih prej naštel, kot so za gospodarstvo, za ekonomske odnose in razvoj, ker je velik del sredstev v bistvu nerazporejen. Mi samo vemo, da bodo sredstva iz kupnine dana tem ministrstvom, ne vemo pa, za kakšen namen. Praktično je nemogoče o proračunih teh ministrstev diskutirati, ker ne veš, kakšne bodo končne številke, od plač naprej, do posameznih subvencij in tako naprej. Ali bodo ta sredstva šla za subvencijo ali bodo šla za kaj drugega. Hvala.</p>
            </sp>
            <sp xml:id="SDZ1-Izredna-27-1995-05-05.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Kociper. Za njim je za manj kot petminutno razpravo prijavljen še gospod mag. Janez Jug kot zadnji prijavljeni. Izvolite.</p>
            </sp>
            <sp xml:id="SDZ1-Izredna-27-1995-05-05.sp45">
               <speaker>ŠTEFAN KOCIPER:</speaker>
               <p>Hvala lepa. Spoštovane gospe in gospodje, poslanke in poslanci, člani, članice Vlade! Lepo pozdravljeni! Ker je bilo povedanega že veliko, se že vnaprej opravičujem, če bodo ponovljena nekatera dejstva opozorila in seveda tudi misli v moji razpravi. To pa seveda pomeni, da imajo ta dejstva svojo težo in upam, da bodo tudi jasno znamenje, da moramo poslanci po razpravi v sklepih in v amandmajih tudi ukrepati, seveda pa to pričakujem tudi od Vlade.</p>
               <p>Tudi sam pogrešam v proračunu razvojno strategijo, tako kot je bilo že tukaj nekajkrat povedano. In če je Odbor za gospodarstvo ugotovil, da je ta proračun proračun preživetja, bi ga lahko označili tudi kot proračun životarjenja, kar je bilo na enem od odborov tudi povedano. Predvsem pa zato, ker v njem ni mogoče prepoznati tistih politik, za katere se je ta Državni zbor vendarle že večkrat z različnimi akti, torej zakoni, resolucijami, strategijami in nacionalnimi programi in tako naprej tudi odločil. Vlada pa bi bila vendarle dolžna te sklepe, zakonske obveze in druge ukrepe parlamenta prenesti v številke v proračunu.</p>
               <p>Večkrat je bilo slišati, da je bil proračun, predvsem skupna višina je bila usklajena in dogovorjena s socialnimi partnerji. Sam sem že dal in tudi tokrat ob tej priložnosti dajem vse priznanje udeležencem socialnega sporazumevanja, torej vsem partnerjem, da so prišli do tega sporazuma in tudi podpisali dogovor. Vendar, politično modro in nujno pa bi bilo, da bi Vlada proračun uskladila tudi znotraj koalicije, kar se po moji oceni in tudi vedenju ni zgodilo, kljub temu, da nas opozicija želi prepričati, da smo mi usklajeni. To so takoj po objavi proračuna ugotovili številni mediji, in tudi zelo pronicljivo analizirali, da imajo štirje ministri iz vrst Krščanskih demokratov neke čudne indekse. Če samo dam za primer Ministrstvo za ekonomske odnose in razvoj z indeksom 0,74 v primerjavi z Ministrstvom za okolje in prostor z indeksom še enkrat toliko, se pravi, razmerje je 1 : 2 v indeksih, potem ni treba preveč ugibati, kako se te stvari dogajajo in usklajujejo.</p>
               <p>Kot je bilo v teh razpravah že velikokrat povedanega, je možno to razložiti zgolj z začetkom predvolilne tekme, s kupovanjem glasov. To je v svojem nastopu potrdil celo eden  pomembnih predstavnikov Liberalne demokracije Slovenije. Zame zato tak proračun nikakor ni sprejemljiv in če ne bo deležen krepkih korekcij, zanj seveda nikakor ne bom glasoval. Omenjeni predstavnik Liberalne demokracije Slovenije pa je zaključil, da prav zaradi tega predvolilnega časa, ki se je pričel, ni pričakovati sprememb zakonov, ki bi bili potrebni tako temeljitih sprememb, in ki nam jih Vlada že toliko časa obljublja.</p>
               <p>In v luči tega je zdaj zelo jasno, da zaman čakamo tudi zakon o pokojninskem in invalidskem zavarovanju, ki je bil pred 11 meseci sprejet tukaj s številnimi sklepi Državnega zbora, ki nalagajo Vladi, kaj vse naj stori v tem zakonu, da bo pobrala pomembne tolarje za pokojninsko invalidski sklad, za katerega vemo, da se tolče z izgubo. Namreč, v tem zakonu je želela Vlada ravno to odpraviti. Med drugim se boste, kolegice in kolegi, spomnili tudi tega, da smo naložili Vladi, da naj za matere, za vsakega živorojenega otroka, Vlada uredi določbo, s katero bo materam priznala določeno pokojninsko dobo. Vse to bo ostalo v predalu, tako kot je napovedal predstavnik Liberalne demokracije, ker se je začel predvolilni čas. Mislim pa, da to ni zdravo ne samo za to državo, seveda pa niti za posamezna ministrstva, ki imajo vendarle pomembne naloge.</p>
               <p>V Odboru za zdravstvo, delo, družino in socialno politiko smo namreč Vlado večkrat tudi spodbujali in tudi naložili Vladi neko nalogo, celo tukaj v parlamentu smo ta sklep tudi sprejeli, da naj začne tudi z upokojenci pogovor v smislu socialnega partnerstva, naj se vendarle dogovori o prepotrebnih spremembah, reformah pokojninske zakonodaje, in da naj prinese te rešitve bolj ali manj konsenzualno pred Državni zbor, da ne bi bilo nepotrebnih zapletov, tako kot je že bilo velikokrat povedanega v zvezi z interventnimi ukrepi, ki grozijo takim zakonom. Na odboru smo slišali, da je Vlada sicer poskusila oziroma se je sestala z upokojenci, vendar do sporazuma ni prišlo, in so se zato razšli. Prišla pa je z interventnim zakonom, ki smo ga potem na odboru tudi zavrnili iz različnih razlogov, verjetno pa tudi zato, ker smo v Državnem zboru konsistentni s tistim, kar smo že nekajkrat tukaj sprejeli, da naj Vlada sistemsko uredi, ne pa prihaja z interventnimi rešitvami. Še enkrat opozarjam, 11 mesecev je bilo dovolj časa, da bi Vlada v pokojninskem in invalidskem zakonu tudi to uredila.</p>
               <p>Tako kot so praktično vsi poročevalci delovnih teles na začetku razprave ugotavljali, da za izvajanje zakonsko določenih obvez v proračunu manjkajo sredstva praktično za vsa ministrstva, je to dejstvo ugotovil tudi Odbor za zdravstvo, delo, družino in socialno politiko, tako za področje zdravstva kot za področje dela, družine in socialnih zadev. Sama ministrica je omenila, da je prvotna zahteva ministrstva znašala 117 milijard, sedaj stoji predlog za 101 milijardo.</p>
               <p>V tej razpravi bi se še zadržal predvsem pri nekaterih elementih s področja socialne politike. Najprej bi zastavil nekaj vprašanj, na katera bi bilo dobro, da dobimo tudi odgovor. V prvi vrsti za področje družinske politike, za katero se v lanskem letu, v mednarodnem letu družine, žal, ni zgodilo tukaj v Državnem zboru nič v smislu izvajanja resolucije družinske politike. In sicer:</p>
               <p>1.) Kako bo s temi postavkami Vlada in ministrstvo zagotovilo izplačevanje zakonskih obveznosti s področja družinske politike oziroma iz zakona o družinskih prejemkih?</p>
               <p>2.) Kakšna je v skupnem znesku udeležba zakonsko iztožljivih obveznosti in koliko tega je, o čemer odloča ministrstvo?</p>
               <p>3.) Koliko bo ministrstvo v letošnjem proračunu namenilo za izvajanje resolucije?</p>
               <p>4.) Kakšna je kadrovska usposobljenost in zasedenost na sektorju za družinsko politiko in kakšna je kontrola nad porabo sredstev na področju družinske politike. Vsekakor bi pa bilo zdravo za celotno področje Ministrstva za delo, družino in socialne zadeve, kar je ta parlament, posebej pa še odbor, že v prejšnjih časih večkrat zahteval, pa žal korektnih odgovorov na to vprašaje ni bilo.</p>
               <p>Če grem k tistim neslavnim proračunskim dejstvom, na katera bi rad opozoril, bi se najprej dotaknil vprašanja demografsko ogroženih področij. Zanimivo je, predvsem nerazumljivo, da Vlada za ta demografsko ogrožena področja namenja realno skoraj polovico manj sredstev kot smo jih namenili v lanskem letu. Če bi se zavedala dejstva, v katerem se nahaja slovenski narod v smislu preživetja, bi prav gotovo namenila vsaj še enkrat več sredstev; kot pravim, če bi se zavedala strategije, ki je potrebna na tem področju. Na sredinem omizju na televiziji je eden od udeležencev tega omizja predstavil nekoliko srhljiv primer, ko so se prišli investitorji pogovarjat z domačini, da bi končno investirali v neko cesto, v asfalt, se niso imeli z nikomer več pogovarjati, ker je to demografsko ogroženo področje že usahnilo, izginilo. Skratka, tu ni bilo več življenja. Mislim, da je to lahko kar dobra ponazoritev politike naše Vlade, ne samo do demografskega vprašanja, do nacionalne strategije na demografskem področju, do nacionalne demografske politike, jaz bi rekel, kar do celotne razvojne socialne politike.</p>
               <p>Lahko bi rekel tudi, ta primer kaže, ki je sicer srhljiv, na to, da tudi v drugih primerih, recimo, ko smo Slovenski krščanski demokrati predlagali nek ukrep v sosledju, ki mora slediti številnim drugim ukrepom in dobili a'prioristični negativni odziv na naš ukrep. To se pravi nasprotovanje temu, namesto pomoč Vlade pri tem, da bi se vendarle kaj zgodilo v prid prijaznejši družinski politiki in tudi demografski politiki. Vsi vemo, gre za predlog za podaljšanje porodniškega dopusta. S tem tudi za dvig kvalitete otrokom in družinam, in s tem tudi večjo gotovost za obstoj slovenskega naroda. No, to je prvo dejstvo, na katerega sem želel opozoriti.</p>
               <p>Drugo dejstvo, da je za izvajanje resolucije o družinski politiki, tako kot sem ocenil, Vlada namenila, če boste prisluhnili, 3 desetinke promila celotnega proračuna. Tri desetinke promila imamo v proračunu za izvajanje resolucije o družinski politiki. Za izvajanje obveznosti iz zakona o družinskih prejemkih, po moji oceni, mislim, da bo morala ministrica povedati ali državni sekretar, ali je to točno, pa manj kot 500 milijonov do milijarde tolarjev.</p>
               <p>Tretjič, prav tako resno zaskrbljuje tudi odnos Vlade  do štipendiranja in hrane za študente. Medtem, ko se tukaj pogovarjamo  o šolski zakonodaji, kjer je bil sprejet sklep v smeri čim cenejše, predvsem šole, ki mora biti, vsaj v osnovni šoli zastonj. Tukaj so nas študentje opozorili, da manjka za študentsko prehrano vsaj 500 milijonov tolarjev.</p>
               <p>Za nacionalni stanovanjski program, s katerim pričakujemo predvsem številne ugodnosti za mlade družine in družine s številnimi otroki, Vlada ne namenja omembe vrednih sredstev. Potrebno bi bilo, po moji oceni, vsaj še 5 milijard dodatnih sredstev, vsaj tako kot sem se lahko seznanil z neuradnim gradivom, ki ga Vlada pripravlja za nacionalni stanovanjski sklad. Žal pa je to gradivo skrbno zaklenjeno v nekem vladnem predalu. Zdravo bi bilo predvsem za te družine, da bi ga Vlada blagovolila prinesti že pred proračunom v parlament, da bi lahko poslanci tudi bolj realno ocenili, koliko sredstev bi za ta nacionalni stanovanjski sklad potrebovali.</p>
               <p>In petič, za čedalje akutnejši socialni in zdravstveni problem, to je zasvojenost z mamili, so namenjena zgolj simbolična sredstva pri Ministrstvu za delo in pri Ministrstvu za zdravstvo. Potrebnih bi bilo vsaj desetkrat toliko sredstev, če bi hoteli v tem parlamentu resno izkazati skrb za to področje in vsem, ki so voljni na tem področju delati, resno pomagati; za predvsem prostovoljce in tiste, ki so organizirani v samopomoč v teh združenjih in društvih. Potrebovali bi vsaj nekaj 10 terapevtskih skupnosti, vsekakor pa za letošnje leto prav gotovo manjka sredstev, ali, če rečem drugače, je morda sredstev za zagon neke terapevtske skupnosti morda le za eno ali kaj več. In tudi za druge številne skupine za samopomoč, kot je na primer društvo "Šent", ki zelo nesebično organizira okrog sebe prostovoljce, strokovnjake, ki delajo zastonj in druge dobrodelne organizacije, in to brez javnih sredstev izvajajo zelo pomembne socialne programe za različne skupine ogroženih invalidov itn., na področju socialnega varstva bi proračun prav gotovo moral nameniti vsaj nekaj 10 milijonov tolarjev, kar bi seveda spet pomenilo zgolj kakšno desetinko tega proračuna, če smo takrat, ko smo sprejemali zakonodajo o socialnem varstvu tudi seveda resno mislili, da mora biti ta sociala pluralna.</p>
               <p>In sedmič; po vladinem programu, po tem, kar nam je predlagala v proračunu, tudi v letošnjem letu poprave krivic komunističnega nasilja ne bo. In tudi za popravo krivic pri vojnih zakonih, ki jih imamo v proceduri, ni sredstev. Kaj to pomeni, si lahko vsak sam odgovori. Vsekakor, če resno pripravljamo proračun, bi morala biti namenjena za vse to tudi sredstva. In kot sem pri lanskem proračunu zastonj opozarjal na potrebna sredstva za popravo krivic, so očitno nekateri vedeli, da v lanskem letu teh sredstev ne bo potrebno nameniti, morda se tudi letos zastonj trudim, da opozarjam na to dejstvo in da ima Vlada ta načrt tudi v tej smeri pripravljen.</p>
               <p>In podobno se Vlada obnaša z ignoriranjem na desetine, če ne morda že na stotine sklepov, ki jih je sprejel Državni zbor. Tako je Državni zbor pred letom in pol in še nekaj več, torej 16.9.1993 sprejel zelo pomemben sklep, ki zavezuje Vlado, da okrepi inšpekcijske službe. Ta sklep je bil zelo pomemben. V odboru smo nekajkrat govorili o pomembnem dejstvu, da je treba inšpekcijske službe za inšpekcijo dela okrepiti, kajti kršitve pravic delavk in delavcev so presegle vse možnosti ukrepanja in tudi sicer gredo proračunska sredstva nekontrolirano, jaz bi rekel tudi inkriminirano, v neke smeri, za katere ne vemo, in bi bilo prav, če bi tukaj inšpektorji dela tudi posredovali. Žal, pravim, tudi sama ministrica je to potrdila nekajkrat na našem odboru. Vlada tega sklepa noče realizirati in govori še kar naprej, da je zaposlovanje zamrznjeno. Mislim, da tukaj gre namenoma za ignoriranje tako pomembnega sklepa, in to ignoriranje seveda povzroča občutno škodo tako konkretnim delavkam in delavcev kot tudi vsem davkoplačevalcem.</p>
               <p>Osebno tudi ne morem drugače razumeti ignoriranja Vlade njenega lastnega programa dela, ki nam ga je dala v potrditev pri proračunskem memorandumu, ne za letošnje leto ampak za leto 1994, in to v skrbi, da bi na dohodkovni strani proračuna poskrbela za dotok pomembnega dela sredstev. Namreč takrat je Vlada dala v sprejem program davčne zakonodaje, to je zakon o davku na dodano vrednost, zakon o davku na posest motornih vozil, zakon o davku na posest nepremičnin in zakon o trošarinah, če jih naštejem samo nekaj. In če je celo Odbor za finance ugotovil pri obravnavi tega proračuna, da je dohodkovna politika najšibkejša plat tega proračuna, potem se bomo verjetno s to oceno tudi drugi laiki lahko strinjali, če seveda pogledamo samo zanemarjanje tega dejstva, da Vlada dejansko noče poslati v parlament zakonov, s katerimi bi lahko pobrali davke. Verjetno se lahko po številnih opozorilih, ne samo pri nas, tudi iz tujine, o prisotnosti sive ekonomije se tudi strinjamo in resno vzamemo dejstvo, da je te sive ekonomije preveč, in da Vlada s takim obnašanjem dejansko podpira oziroma vsaj dopušča, da siva ekonomija čedalje bolj cveti. Zato sem seveda prepričan, da ta delež javne porabe v celotnem bruto domačem proizvodu, za katerega pravimo, da ni previsok, dejansko ne pomeni realne ocene in da je dejansko nižji, in zato vabim vse poslanke in poslance, da pogumno  pripravimo ustrezne amandmaje, da socialna država ne bo zgolj zapisana v ustavi, in da zakone zavestno kršimo ali, če rečem, vsaj v tem delu proračuna, kjer ni ustreznih sredstev, krši Vlada, ampak da bomo dejansko začeli izpolnjevati to, kar imamo zapisano in namenili ustrezen delež tudi za izvajanje socialne politike. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opozoril bi vse prisotne, da je hrup v tej dvorani presegel zakonsko dovoljeno mejo za delovne pogoje. Mislil sem, da je zaradi tega gospod Biščak prišel v dvorano, ampak ni osnove za izplačevanje dodatkov, tako da bi raje prosil, da se umirite. Besedo ima zadnji prijavljeni, gospod magister Janez Jug. Izvolite. Se opravičujem, repliko ima gospod Miloš Pavlica. Se opravičujem, gospod Janez Jug, gospod Miloš Pavlica ima repliko.</p>
            </sp>
            <sp xml:id="SDZ1-Izredna-27-1995-05-05.sp47">
               <speaker>MILOŠ PAVLICA:</speaker>
               <p>Hvala. Mislil sem, da mi ne bo treba kaj reči, ampak vendar bi rekel nekaj besed. Če se globoko strinjam s tem, kot je končal gospod Kociper svoje izvajanje s svojim stališčem do socialne države, bi pa vendarle bilo korektno nekaj replicirati, pa ne samo njemu, ampak tudi nekaterim drugim diskutantom. V teh dveh dneh smo slišali mnogo razprav, ki bi bile mnogo krajše in tudi mnogo korektnejše, če bi si tisti diskutanti, ki so tu porabljali naš dragocen čas v dolgih urah, vsaj temeljito prebrali proračun, ali pa v mnogih primerih bi bilo že dosti, če bi ga zelo površno prebrali; kaže, da tudi to nekaterim ni uspelo. Sprejemam argumente, ki jih je včeraj poudaril gospod Podobnik, da je vloga opozicije v tem, da opozarja vladno koalicijo na nepravilnosti v proračunu in da bi korektna konfrontacija morala potekati na liniji obrambe proračuna, ki naj bi ga izvajala koalicija in proračun napadala opozicija. To seveda ne drži v celoti.</p>
               <p>Moram reči, da me vendarle močno preseneča, ko predvsem nekateri poslanci pozicije izza tega govorniškega odra postavljajo Vladi vprašanja o zadevah, o katerih imajo dovolj dokumentacije. Na nekatera vprašanja, kolega Kociper, ki ste jih danes tu postavili, imam tam šop materiala, ki je bil tudi vam namenjen in ga imate. Na 40 straneh popolnih obrazložitev posameznih proračunskih postavk in jaz imam samo kopijo, ki je bila  namenjena vam.</p>
               <p>Rad bi komentiral v tem okviru tudi nekaj, kar sem večkrat slišal v razpravah - sredstva, namenjena družinam. Poglejte, mi smo v letu 1993 v globalu namenili za družinsko politiko v okviru Ministrstva za delo od približno 80 milijard sredstev, ki jih je to ministrstvo dobilo, približno 26,5 milijard, kar je bilo 33% proračuna tega ministrstva. V letu 1994 od malo manj kot 90 milijard, 35 milijard 800, kar je 39,9% proračuna tega ministrstva, in v tem letu je seveda od 101 milijarde tem namenom namenjenih približno 42,5 milijard, kar je 42,2% proračuna tega ministrstva. Skratka, delež za družino se v tem proračunu tega ministrstva, s čimer se tudi sam strinjam, povečuje in to za znatne zneske. Tudi v tem je razviden naš odnos do družinske politike.</p>
               <p>Dovolite mi na koncu še nekaj. Seveda pričakujemo od opozicijskih poslancev mnoga vprašanja, ker so bili vendarle manj seznanjeni z ustvarjanjem tega proračuna v teh razpravah in pogajanjih. Vendar, poglejte, koalicijski poslanci opozarjajo, da v tem proračunu niso zajeti zakoni, ki so trenutno še v parlamentarni proceduri; seveda niso, saj to vendarle v koaliciji vemo; saj ti zakoni sploh še niso sprejeti in način, ki smo ga imeli pri vseh dosedanjih proračunih je tak, da ko se sprejmejo zakoni, se iz proračunske rezerve financira nova poraba. To je popolnoma jasno. Ne moreš v proračunu planirati nekaj, za kar sploh nimamo sprejetih zakonov, in podobna vprašanja, da ne bi komentiral, vseeno sem mislil, da je potrebno opozoriti na neko osnovno higieno v našem odnosu.</p>
            </sp>
            <sp xml:id="SDZ1-Izredna-27-1995-05-05.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Štefan Kociper. Hkrati moram povedati, da sta za besedo, poleg gospoda Janeza Juga, prijavljena še gospod Franc Černelič, ki se je prijavil že prej, pa se je njegov listek založil, in gospa Jadranka Šturm.</p>
            </sp>
            <sp xml:id="SDZ1-Izredna-27-1995-05-05.sp49">
               <speaker>ŠTEFAN KOCIPER:</speaker>
               <p>Hvala lepa. Najprej na to zadnje, kar je povedal gospod Miloš Pavlica. Sredstev v proračunu za popravo krivic ni, ker niso sprejeti zakoni. Mislim, da je to nekoliko prepoceni odgovor za to, da teh sredstev ni, pa mislim, da gospod Miloš Pavlica kar dobro ve, ker je v tem odboru, ki obravnava te stvari, da so to ogromna sredstva. Iz rezerv teh sredstev ne bomo mogli pokriti. Milo rečeno to je cinizem ali demagogija, da Vlada te stvari ignorira in ne planira. Ko bo proračun sprejet, bomo pač sprejemali rebalans, ampak bojim se, da je tisto prvo, kar sem tukaj razložil, lansko leto je bil aktualen zakon o popravi krivic in smo zahtevali sredstva, ki jih ni bilo treba. Morda je ta scenarij, gospod Pavlica, v delu, ker smo vsem, ki so hodili k meni kot predsedniku matičnega odbora in velikokrat prosili za razgovor in terjali odgovore, zagotavljali skupaj s predsednikom Školčem, da bodo ti zakoni do maja sprejeti. Če bi bili sprejeti, bi morali ta sredstva nameniti. Tukaj gre za desetine milijard. Oprostite, gospod Pavlica, tako poceni se ne dam odpraviti.</p>
               <p>Glede tistega, ko ste mi brali številke, zelo dobro poznam te številke, tako da mi ni treba brati iz proračuna; nismo pa v lanskem letu sprejeli nobenega zakona, ki bi te številke povečeval, ampak so samo plod zakonov, ki smo jih sprejemali pred mednarodnim letom družine, tako da mi tega tudi ni treba razlagati in za medije zganjati demagogijo kot da smo v lanskem letu res kaj naredili z zakoni za družinsko politiko.</p>
               <p>Tretje. Vprašanja, ki sem jih postavil, na ta vprašanja poslanci nimajo odgovorov, mislim pa, da je zdravo, da jih slišijo in ne bi bil vesel, če zaradi vaše intervence ministrica ne bi želela odgovoriti tistim, ki tega debelega "špeha" nimajo. Moram reči, da prav na ta vprašanja, ki sem jih postavil, teh odgovorov tam ni. So obrazložitve postavk in to tako na splošno, da je možno vedeti, da je skupna vsota takšna; celo v obrazložitvi ministrice je bilo rečeno, potrebno bi bilo 117 milijard ne 101 milijardo, tako da sedaj res ne vem, kaj se bo izvajalo po zakonih, kaj se bo pa ignoriralo. Mislim, da ni bil nujno potreben vaš intervent name.</p>
               <p>Še to. Mislim, da to res niste name mislili, da si proračuna nisem pogledal, ker smo ga temeljito preštudirali, tudi v odboru.</p>
            </sp>
            <sp xml:id="SDZ1-Izredna-27-1995-05-05.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod mag. Janez Jug. Za njim bo na vrsti gospod Franc Černelič.</p>
            </sp>
            <sp xml:id="SDZ1-Izredna-27-1995-05-05.sp51">
               <speaker>MAG. JANEZ JUG:</speaker>
               <p>Spoštovani! Mislil sem, da bo memorandum in ta proračun nekakšen instrument ekonomske politike, predvsem, kar se tiče gospodarske rasti 5%, 10% inflacije oziroma ciljne inflacije v evropskih razvitih državah, ki je nična itn., in seveda javna poraba na lanski ravni. Ne bi se spustil v celoto, spustil bi se samo na gospodarsko rast. Kako doseči to gospodarsko rast? Meni se zdi, da so strategi tega vidika pozabili na zelo pomembno zadevo in sicer povečanje stopnje narodno-gospodarskega varčevanja. Varčujejo občani, okoli 20%, od tega je 50% sredstev rezerviranih za financiranje deviznih rezerv. To pomeni, praktično tega varčevanja ni. Ne varčuje gospodarstvo, ker je v tem trenutku podvrženo dezinvestiranju, z vsemi problemi, ki s tem nastajajo, oziroma uničenju družbenega kapitala v firmah itd. To se pravi, tukaj se ne varčuje in ne varčuje tudi ne država. Država, če hoče vzpodbuditi gospodarstvo, mora pristopiti vsaj psihološko k temu problemu, direktno ne more vplivati na varčevanje gospodarskega sektorja, vendar pa lahko posredno preko javne porabe.</p>
               <p>Za tiste, ki krojijo strategijo in politiko, bi rekel takole. Za Slovenijo je v prihodnjem zelo relevantna repatriacija kapitala, ki ni naložen v tujini v obliki direktnih naložb, ampak za nas v neugodno obliki, to pomeni v nemških markah v nogavicah in pa seveda v tujih bankah. Edina razumna strategija bi bila, napraviti trajne naložbe v naša podjetja, privlačna za nas, domačine. Ko se bo začela investicijska dejavnost na temelju našega varčevanja, rapatriacije kapitala, bo v sredstva pritegnjen tudi tuji kapital. Gospodarski razvoj temelji predvsem na domačem varčevanju, pri nas so še rezerve v tem. To se v Sloveniji ne more uveljaviti, ne vem zakaj. Politika kar tekmuje v tem, kdo bo dobil več pomoči iz tujine. V razmerah, kakršne so, skrčen notranji trg, visoke obrestne mere in nezaupanje v državo, to je visok riziko, pomeni najboljši posel, zelo slabo prodajo podjetij tujcem. Politiki naj zagotovijo trgovanje, tu ni prostora za ideološke predpostavke, ali pa naj ga vsaj ne ovirajo in naj pustijo pomoč tujine pri miru. Oni so tisti, ki so odgovorni za streznitev, ki bo privedla znižanje obresti pri nas in do zmanjšanja tveganja na našem ekonomskem prostoru. Investicijska dejavnost se mora začeti predvsem na temelju naših prihrankov, sproti nastajajočih in repatriiranih. To pomeni, ustvariti možnost  trdnega socialnega pakta in za fiskalno politiko, ki bo omogočala vodenje restriktivne denarne politike z neznatnimi negativnimi stranskimi učinki. Nobena država ne more uvažati kapitala, če nima primanjkljaja v tekočem delu plačilne bilance. Uvaža ga v obsegu primanjkljaja za Slovenijo, saj ne more biti drugače. Zato je zdaj neto uvoz kapitala nemogoč. Mogoče je seveda uvoz kapitala v obliki direktnih naložb, ob hkratnem izvozu kapitala v obliki nemških mark v nogavicah, in večanje deviznih rezerv bank in Banke Slovenije. To pa seveda ni smiselno. Ko bo pa seveda drugič drugače itn.</p>
               <p>Kar se tiče varčevanja, ne bi zdaj govoril o obsegu javne porabe itd. Lani je država imela, plus občine, 26% bruto družbenega pridelka, letos ima samo državni 25,5 družbenega pridelka. Če omenim ekonomsko razvite države, s katerimi se mi vedno radi primerjamo, Japonska ima eno desetino bruto družbenega pridelka, Nemčija ima manj kot eno osmino tega itd. Naši celo napovedujejo, da bomo prišli na 26,8 družbenega pridelka, to se pravi za potrebe same države. To se mi zdi neutemeljeno in seveda s tem, če bomo tako delali, bo prišla država do ključne ekonomske moči, kajti skozi to bo obvladala preko 51% kapitala, in razvijamo sistem, katerega nismo hoteli oziroma ne sme biti. Toliko o tem.</p>
               <p>Druga zadeva, kar se tiče ukrepov. Ukrepi, poglejte,  cenovna politika ni dopiljena do konca. Davčne vzpodbude ni, ekskalacijske klavzule, državno jamstvo, dezindikacija finančnih pogojev itd. Ko govorim predvsem o ekskalacijskih klavzulah itd., to je, kot tista zgodba o ljubezni pravi: "Te imam tako rad, da bi dal roko v ogenj zate, seveda če ne bi peklo." To je pa tisto, kar govorimo o upokojencih, o plačah itd. To je "mašinerija", kjer druga drugo spodbuja, in se mi zdi, da tu vsi igramo demagogijo. To ni resnica. In na koncu mislim, da je zelo pomembna izgradnja stabilnega finančnega okolja s čim nižjo inflacijo, ki ob veljavnih obrestnih merah ne bo razvrednotila pričakovanega donosa investicij oziroma investicijskega kapitala. To se mi zdi za slovenske razmere izredno pomembno in dokler tega ne bomo uresničili, bo vse skupaj lari-fari. Hvala.</p>
            </sp>
            <sp xml:id="SDZ1-Izredna-27-1995-05-05.sp52">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Franc Černelič ima besedo, za njim bo na vrsti gospa Jadranka Šturm.</p>
            </sp>
            <sp xml:id="SDZ1-Izredna-27-1995-05-05.sp53">
               <speaker>FRANC ČERNELIČ:</speaker>
               <p>Hvala, gospod predsedujoči, poslanke in poslanci! Lep pozdrav vsem predstavnikom Vlade. Predlog proračuna in obnašanje Vlade me nekako spominja na tistega hotelirja, ki vabi in pridno pobira avanse za stanovanje, za prebivanje v tem hotelu, vendar hotela ne odpre 1.1., ampak mnogo kasneje. Za nekatere že mogoče 1.1. z enim delom, za ostale pa 5 mesecev kasneje z obljubo, da, ko bo komisija opravila še svoj del, bo pač hotel odprt. Vmes pregrajuje, gradi, jemlje iz sob za goste mize, stole, jih postavlja svojim nameščencem, dopolnjuje svoje kadre, jih opremlja z avtomobili, skratka, poskrbi za svoj "image" in seveda, ko pride komisija, ki naj bi ugotovila, ali je hotel sposoben za goste, ugotovi, da v hotelskih sobah preprosto ni vse opreme in da je seveda tudi hotelskih sob na koncu koncev premalo. Vendar ker je vodstvo komisije v povezavi s hotelirjem, pravi vodstvo komisije: "Vi preglejte, pa še hkrati opravite premestitve znotraj, tako da bo na koncu koncev vse v redu." Nikakor pa ni možnosti nobenega nakupa nobene opreme. Kako? Kako premestiti opremo, da bodo vsi zadovoljni? Tako nam sedaj Odbor za finance ponuja v svojem predlogu - kar je, je, torej 510 milijard je na razpolago, tisto, kar je pa dejansko za občane, za državljane, ki naj bi ugodno ali normalno živeli, pa seveda preprosto ni mogoče. To so investicije, ki direktno koristijo našim državljanom. Za te seveda naj ne bi bilo možnosti.</p>
               <p>Govorimo o proračunu oziroma Odbor za finance pravi - proračun preživetja. Jaz se s tem ne strinjam, razen če je to proračun preživetja za državni aparat. Ne. Za ljudi mora biti vendarle nekaj zmernega razvoja in mislim, da je treba zato kljub temu, da je opredelitev, da je 510 milijard končna meja, da je treba vendarle za investicije nekoliko odpreti zadevo, ali pa naj Vlada pove, kje dobiti za investicijski del določena sredstva. Ne morem prestavljati stole iz ene sobe, ker tako in tako vem, da potem tudi v drugi sobi manjka. To naj ne bi bil naš posel.</p>
               <p>Rad bi opozoril na to, da je to dejansko res, da se v bistvu širijo državne institucije. Pri Ministrstvu za gospodarstvo sem pogledal, ustanavlja se Zavod za pospeševanje in promocijo turizma s 361 milijoni, pospeševalni center za malo gospodarstvo s 149 milijoni, mreža je že tako 142 milijonov. Hkrati pa gre za sofinanciranje turističnih programov 59 milijonov. Skratka, za aparat damo 300 milijonov oziroma za poslovanje, za tisto, kar naj bi programsko dejansko koristilo ljudem in kar bi lahko tudi omogočilo, da izboljšamo stanje, pa dajemo malo. Takih primerov bi še naštel, ampak ker je časa premalo oziroma ne bi vam ga rad jemal s tem, da bi ponavljal, bi rekel samo še to. Osebno pravim, da je zaposlovanje v Ministrstvu za notranje zadeve in v Ministrstvu za obrambo nek amortizer trenutne situacije zaposlovanja in v bistvu zmanjšuje pritisk, vendar je pa vprašanje, koliko časa bo to lahko trajalo. Ob vsem tem bi rad rekel, da je niz nekonsistentnosti, tudi če vzamem vprašanje demografsko ogroženega področja. S tem problemom se ukvarjajo različno, vendar nekaterim namenjajo toliko, drugim nič; ni nobene koordinacije, namesto da bi bil to program, ki bi okupiral celotno vlado z vsemi ministri, in reševal zadeve.</p>
               <p>Še enkrat opozarjam na vprašanje sanacij elementarnih nesreč plazov in podobnih zadev, ki bi jih morala Vlada reševati kot celovit problem, ne pa da je to dano, kolikor je pač v proračunu, temu in drugemu ministrstvu, kot celovit problem. Sicer se bo res zgodilo, da bomo, tako kot ste že nekateri rekli, imeli več posluha za težave drugih, ki pridejo k nam, iz drugih krajev, kot pa za težave domačih ljudi, ki so ravno tako v stiski zaradi nenadejane zadeve.</p>
               <p>Osnovni razlog, zakaj sem vztrajal, da se javim je, kako vlagati amandmaje za investicije, predvsem za investicije. Če boste vse amandmaje, ki jih bomo vložili in bodo imeli argument za toliko povečati proračun, če jih boste avtomatsko zavrnili, potem ne morem glasovati za proračun, potem ko bo v proračunu zadeva. Če povem samo na enem primeru - vprašanje MM je cesta proti Brežicam oziroma proti hrvaški meji, če se ta ne bo preplastila, je več kot ignoranca prometnih razmer, več kot ignoranca prostora, več kot ignoranca žrtev. Vsi se strinjamo z Odborom za infrastrukturo, da je temu področju treba dati, vendar, kako 400 milijonov sneti iz nekega ministrstva ali narediti 10 različnih odvzemov zato, da bi pokrili ta konkretni del, pa je to samo eden teh delov. Nikakor ne bi sprejemal in ne sprejemam poti, kot je bila uporabljena lansko leto, da se je na koncu koncev nekako uskladilo, potem pa linearno znižalo, in seveda so nekatera ministrstva kljub temu ugodno ali sorazmerno ugodno prišla skozi.</p>
               <p>Sprašujem se zakaj smo zapisali, da mora občina potrditi zaključni račun, preden sprejema novega, za državo pa to ne velja. Sprašujem se in vprašam Vlado, kdaj nam bo ponudila vsaj približno oceno, kako se je stekla proračunska zadeva in kako so se programi realizirali. Verjamem, da se je proračun finančno seveda pokrival, vendar, ali so tudi realizirani tisti programi, ki so bili v lanskoletnem proračunu. Zato sem tudi predlagal sklep, čeprav vem, da se ga ne sprejema, da se vendarle za neke investicije, za tiste, za katere se bo Državni zbor odločil, vendarle zaradi letošnje situacije poviša tudi proračun za nekaj procentov. Rad bi dobil odgovor, kako naj vlagamo, ali res izključno samo z notranjo menjavo ali lahko za investicije, za katere bomo verjetno dobili tudi podporo v parlamentu, vlagamo tudi amandmaje s tem, da se pač za nekaj procentov poveča proračun. Prosim za odgovor. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp54">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm, za njo sta se prijavila k besedi še gospa Danica Simšič in gospod Alojz Metelko.</p>
            </sp>
            <sp xml:id="SDZ1-Izredna-27-1995-05-05.sp55">
               <speaker>JADRANKA ŠTURM-KOCJAN:</speaker>
               <p>Hvala lepa za besedo, gospod predsedujoči. Spoštovani poslanci, drage poslanke, spoštovani predstavniki Vlade! Bom čisto kratka. Ustavila se bom samo na strani 36 ob postavki 1.8.1.2 to je postavka Urada Republike Slovenije za Slovence v zamejstvu in po svetu. Vsi vemo, da je ustavna obveznost Republike Slovenije ohranjati in braniti narodni značaj slovenske manjšine v sosednjih državah kot tudi seveda drugih Slovencev po svetu. To lahko storimo tako, da jim zagotavljamo učinkovito pomoč in sredstva za preživetje in razvoj. Večkrat smo govorili o tem, v kakšnih stiskah so Slovenci v zamejstvu, tudi nekateri moji predhodniki so na to opozorili in bi sama njihova izvajanja v zvezi s tem podprla, da je postavka o podpori za informiranje Slovencev zunaj Republike Slovenije zanemarljiva oziroma smešna. Sama bi si želela, in tudi v delovni skupini za manjšine bomo amandmajsko to predlagali, da s tem proračunom končno uredimo stvari, ki jih Slovenija obljublja že nekaj let, to je predvsem medijsko pokritost prostora, kjer živi slovenska narodna skupnost v zamejstvu, to je izgradnja pretvornikov oziroma njihovo ojačanje, da se ta medijska pokritost omogoči, da bi lahko vsi Slovenci v zamejstvu spremljali signal RTV Slovenija.</p>
               <p>Nadalje bi želeli podpreti prošnjo narodne skupnosti na Koroškem, ki prosi državo Slovenijo za to, da ji pomagamo pri odplačilu posojila za izgradnjo Modestovega dijaškega doma v Celovcu; Kulturno društvo Pliberk je pričelo graditi pomemben dom Pliberk in ravno tako prosi državo Slovenijo za relativno skromna finančna sredstva.</p>
               <p>Upam da se vsi zavedamo, kako pomembno je investiranje tudi v te kulturne ustanove, saj se s tem najbolj krepi slovenstvo za mejo. Vem, da manjšine delijo usodo nas vseh, da imajo tudi manjšine v glavnem denar le za preživetje in bolj malo za razvoj, čeprav se moramo zavedati, da je manjšina vedno najšibkejši člen družbe, zato je potrebna dodatne pozornosti, dodatne pomoči in ne smemo pozabiti na to, da je Slovenija za Slovence v zamejstvu jezikovno, kulturno in gospodarsko zavetje.</p>
               <p>V zvezi s tem bi tudi podprla razpravo kolega Roberta Battellija, ki je dokaj prizadeto in kritično razpravljal o položaju italijanske narodne skupnosti. Pridružujem se temu, da tudi obe avtohtoni narodni skupnosti nimata na razpolago več sredstev kot za preživetje, vendar pričakujem, da bo ta država, vsaj v prihodnje, ko bodo za to možnosti, predvsem pomoči za njihovo kulturno delovanje, namenila več sredstev. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič, za njo bo na vrsti še gospod Alojz Metelko.</p>
            </sp>
            <sp xml:id="SDZ1-Izredna-27-1995-05-05.sp57">
               <speaker>DANICA SIMŠIČ:</speaker>
               <p>Hvala lepa. Rada bi dodala samo tri konkretna vprašanja po načelu, da so vse dobre stvari tri, tako denimo kot tri stranke vladajoče koalicije. Najprej me zanima, v Ministrstvu za zunanje zadeve, postavka "Naša Slovenija". Tukaj je zapisano, da je ta postavka "nič" in da je indeks "nič", vem pa sama, da niti pogodba iz lanskega leta še ni plačana. V letošnjem letu tudi še nič, saj sem prejšnji mesec to revijo še dobila v poslansko pisarno. Menim, da to niti ne more biti zajeto v številki, ki jo je pred menoj že omenjala gospa Jadranka Šturm-Kocjan, informiranje Slovencev zunaj Republike Slovenije 740.000 tolarjev, Tako da me zanima kakšno usodo je Ministrstvo za zunanje zadeve namenilo tej reviji.</p>
               <p>Hkrati me zanima pod točko 2, zakaj je postavka "Prostori veleposlaništva Ruske federacije" tako visoka. Gre za 313 milijonov tolarjev ali, da rečem tako kot je rekel vodja naše poslanske skupine, v markah, to je 4 milijone mark. Za 4 milijone mark se dobi, denimo, vsaj štiri spodobne vile, npr. z bazenom. Najverjetneje veleposlaništvo Ruske federacije take količine razkošnih hiš ne potrebuje.</p>
               <p>Pod točko 3; zanima me, pod katero postavko v proračunu se skriva okoli 46 milijonov tolarjev, ki so jih Vladi Republike Slovenije lani posodili slovenski invalidi za nakup urada za invalide. Katera postavka je to in, ali je sploh kje zajeto in kdaj bodo invalidi dobili vrnjen ta denar. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Alojz Metelko. Za njim ni prijavljenih k razpravi. Izvolite, gospod Metelko.</p>
            </sp>
            <sp xml:id="SDZ1-Izredna-27-1995-05-05.sp59">
               <speaker>ALOJZIJ METELKO:</speaker>
               <p>Spoštovani zbor! Dva dni že poteka razprava o predlogu proračuna za leto 1995. Oba dneva je bil zelo malo, ali samo med vrsticami omenjen del proračuna, ki se nanaša na kmetijstvo. V globalu pomeni ta del proračuna povečanje za 22% v primerjavi z letom 1994. Če pa pogledamo te postavke v proračunu, kaj je dodano oziroma obveznosti, ki niso bile v letu 1994 in so zdaj v letu 1995 kot obveze, to je javna gozdarska služba, veterinarska služba itd. in če te zneske seštejemo, je praktično nominalni del enak lanskemu proračunu. To pomeni dejansko 20% manj kot v letu 1994. Pred nami je vstop v Evropsko unijo. To je dejstvo, in če se mi ne bomo na to v tej gospodarski panogi pripravili, bomo pač za vse večne čase zaostali in nerazviti in bomo taki šli v Evropsko unijo. Zato menim, da je ta del kmetijskega programa v proračunu premalo razvojno naravnan. Vsi dobro veste, da se je Avstrija, preden je v letošnjem letu postala članica Evropske unije, najmanj 5 let intenzivno pripravljala s svojim programom in z večjim vlaganjem v kmetijstvo, da je prišla z večjimi kontingenti v Evropsko unijo, ker pač takrat, ko pristopiš, so kontingenti potem zamrznjeni za vse večne čase.</p>
               <p>Če pogledamo te postavke v kmetijstvu, kar je razvojno usmerjeno, tu mislim na vse glavne tržne presežke, kot je mleko, meso in tudi ostali rastlinski proizvodi in sadjarstvo in vinogradništvo, je teh absolutno premalo. Samo primer, če vzamemo vinogradništvo, vemo, da se bo v letošnjem letu v Evropski uniji slej ko prej opustilo 700 tisoč hektarjev vinogradov, to se pravi, da se tam kontingenti zmanjšujejo. Pri nas pravimo, da imamo primernih vinogradniških površin 70 tisoč hektarjev, 35 tisoč bi jih bilo treba obnoviti, da bi prišli v tem času z večjimi količinami kvalitetnih vin kot kontingent v Evropsko unijo. Enako velja pri mleku, ker vemo, če bomo od današnjih 500 milijonov litrov prišli na milijardo litrov in bo potem naš kontingent določen na 800 milijonov, bomo pač z 800 mio noter, če bomo pa imeli samo 450 milijonov proizvodnje, bo kontingent le 400 mio in to bo za nas zacementirano za vse večne čase. Zato ta del proračuna, kar se kmetijstva tiče, gotovo ni sprejemljiv in ni v skladu tudi z že sprejeto strategijo v tem državnem proračunu in ni v skladu tudi z drugimi sklepi, ki smo jih v tem državnem proračunu sprejeli.</p>
               <p>Določene postavke so pa sploh - ne vem, kako so lahko postavke pod 100. Tukaj mislim na svetovalno službo. Vemo, da je potrebno znanje, vemo, da ta služba mora ljudem nuditi znanje in ima indeks 88, kmetijsko šolstvo, predvsem del, ko je praktični pouk, 56; to se pravi, tudi na tem izobraževalnem področju je sredstev bistveno manj, kot jih je bilo v letu 1994. Naše stališče je, da je kot celota ta proračun, čeprav sem govoril le o kmetijskem delu, za nas nesprejemljiv, zato ga takega ne podpiramo in predlagamo Vladi, da pripravi nov proračun oziroma nov osnutek, predvsem na tej sferi z večjem deležem celotnega proračuna in jasno, predvsem z večjimi postavkami tistega dela kmetijstva, ki je razvojno usmerjen. Hvala.</p>
            </sp>
            <sp xml:id="SDZ1-Izredna-27-1995-05-05.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Želijo predstavniki Vlade odgovoriti na zastavljena vprašanja? Ugotavljam, da nihče ne želi besede. Izvolite, gospod minister za finance Gaspari ima besedo.</p>
            </sp>
            <sp xml:id="SDZ1-Izredna-27-1995-05-05.sp61">
               <speaker>MAG. MITJA GASPARI:</speaker>
               <p>Gospod predsedujoči, gospe in gospodje! Na posamezna vprašanja ne bom odgovarjal, ker ni mogoče odgovoriti na toliko vprašanj, kolikor ste jih postavili v dveh dneh. Mislim, da se bo na posamezna vprašanja odgovarjalo v razpravi, če se boste tako odločili, ko bo govor o posameznih postavkah državnega proračuna, ki je na nek način drugi polčas te razprave, ki nas še čaka. Bi pa odgovoril na nekaj vaših razmišljanj, ki so govorila o precej zmedenem proračunu, o strukturno neuravnoteženem proračunu, o brezizglednem proračunu, o razvojno neorientiranem proračunu in podobno. Mislim, da je za tako razpravo treba upoštevati nekaj dejstev, ki so bila v tej razpravi zelo lapidarno upoštevana oziroma pregledati nekaj dokumentov, ki so vam bili dani na razpolago, pa jih ob razpravi niste pretiramo uporabljali.</p>
               <p>Najprej gre za kratek papir, ki je pač zaradi tega, ker je kratek in predvsem številčen, zelo ilustrativen. Gre za tako imenovano spontano varianto razvoja slovenskega proračuna oziroma slovenskih javnih financ, ki pove več ali manj vse o tem, kar smo poslušali dva dni oziroma, kar lahko tudi poslušamo, če hočete, znotraj vladnih razprav. Pomeni, da Slovenija lahko preživi ob vseh elementih, ki ustvarjajo razvojno strategijo Slovenije, ki ustvarjajo socialno stabilnost države, ki pomagajo tistemu, kar je treba pomagati zunaj meja Republike Slovenije in upajmo, tudi izpolnjevati prevzete obveznosti do tujine, ki ga je država Slovenija z osamosvojitvijo prevzela, da bi taka država morala v tem primeru imeti približno letno okrog 100 milijard slovenskih tolarjev primanjkljaja. To je približno slika tega, kar ta trenutek funkcionira. To je slika vseh tolarjev, ki so bili sprejeti. Ne trdim, da samo z odločitvami parlamenta, ampak tudi s predlogi Vlade. To je vse tisto, kar je v veljavni zakonodaji zajeto na socialnem področju, tudi pokojninskem in zdravstvenem, ne pa samo na teh dveh, tudi na vseh ostalih socialnih transferjih. To je tisto, kar je zajeto v politiki plač v Sloveniji, tako v gospodarstvu kot negospodarstvu. To je zajeto v tistem, kar pomenijo subvencije v slovenskem gospodarstvu in to je zajeto tudi v tistem, kar so odplačila, ne samo tistih dolgov, za katere se meni, da so, ali udbomafijski ali podobni, ampak to so tisti, ki pomenijo odplačevanje dolgov za ceste, železnice, železarne in druge stvari, o katerih se je parlament seveda tudi odločil in vse te stvari imajo svojo utemeljitev v zakonu.</p>
               <p>Vse to skupaj je v letošnjem letu pomenilo, ob tem, da smo šli v način, kot smo šli v reformo lokalne samouprave,  v prvi fazi, ko je bil proračun z aklamacijo sprejet, 670 milijard slovenskih tolarjev. Seveda 510 milijard slovenskih tolarjev ne more biti sprejetih z aklamacijo, niti v koaliciji niti zunaj nje. Gre pa za prvo resno opozorilo, in bi si upal trditi na tem mestu, da se Vlada ali vsaj Ministrstvo za finance popolnoma dobro zaveda in ve, kaj se tej državi bliža ali pa približuje v naslednjih letih ob takšnem tempu razvojno naravnanega proračuna, ob takšnem tempu vzdrževanja socialne varnosti in ob takšnem tempu relativno slabo definiranih prioritet. Proračuni, ki bodo imeli približno, ob sedanjih predpostavkah 100 milijardni proračunski primanjkljaj, kar pomeni, da se bo javni dolg do leta 2000 podvojil. Kar pomeni, da bo delež obresti za plačevanje dolga, ne toliko kot je zdaj, približno 1,8% družbenega proizvoda, ampak najmanj dvakrat toliko. V takem primeru bo seveda bistveno manj sredstev za socialno vzdržne programe, za razvojno orientirane programe, za kulturo, za znanost, ampak bo predvsem veliko denarja šlo za tisto, kar bomo prigospodarili s temi milijardami proračunskega primanjkljaja.</p>
               <p>Na drugi strani se govori, da ne pobiramo denarja, ki leži na tleh, z davčnim sistemom. Ta trenutek je slovenski davčni sistem, predvsem pa tisti del sistema, ki se ukvarja s pobiranjem davkov, kot veste, razdeljen v dva dela, in sicer za podjetja in druge pravne osebe. V Agenciji za plačilni promet, ki pobere ta trenutek v Sloveniji približno 88% vseh davčnih obvez in Republiške uprave za javne prihodke, ki pobere 12% davčnih obvez, ker sta populaciji, katere obvladujeta ti dve inštituciji, toliko različni po svojem denarnem oziroma finančnem potencialu, da je takšna razdelitev posledica njihovega finančnega potenciala. Ali je v Sloveniji 20% sive ekonomije ali ne, ali je 5, ali je CIA izračunala, da je slovenski družbeni proizvod oziroma na prebivalca 11.000 ameriških dolarjev, ne vem. Tega podatka CIE nisem videl, nisem tudi videl, kakšen je podatek CIE za Združene države Amerike. Koliko je dohodek per capita v Združenih državah Amerike in koliko je sive ekonomije. Vsekakor je sive ekonomije v Sloveniji več kot v Združenih državah Amerike. Več jo je tudi na Češkem, več jo je na Poljskem, na Madžarskem, v Albaniji, Romuniji in še v nekaterih državah, iz preprostega razloga, ker se prehaja iz enega sistema v drug, ker je absolutno nemogoče vzpostaviti mehanizme, ki so veljali 50 let, v nove okoliščine v dveh ali treh letih. Kar se tega tiče, je Slovenija ena od držav, ki ima manjše probleme z davčnim potencialom. Obstajajo države vzhodne in srednje Evrope, ki so imele bistveno večje težave v zbiranju davkov in prispevkov kot jih ima Slovenija, iz preprostega razloga, ker so večinoma svoje obveznosti temeljili na davku na dobiček podjetij, ki je popolnoma izostal v transformaciji podjetij iz ene lastniške v drugo lastniško obliko. Slovenija je, hvala bogu, imela večino svojih davkov usmerjenih v osebne davščine, ki so postale dohodnina, še bolj v prometne davke, ki je osnovni davčni steber v slovenskem gospodarstvu in ki predstavlja vedno večji delež davčnih virov v Sloveniji. Kot veste, v proračunu je že krepko čez 50% vseh pobranih davkov prometni davek in davki, ki so podobni prometnemu davku, torej davki, ki ne obremenjujejo delovne sile.</p>
               <p>Po drugi strani je pobiranje davkov oziroma njegova učinkovitost vezana na spremembe na tem področju. Vlada in Ministrstvo za finance skupaj z Vlado ne zamujata na tem področju. Vi ste opravili prvo obravnavo novih zakonov o davčni upravi, davčni službi in davčnem postopku; naslednje mesece boste lahko, če boste želeli, opravili drugo razpravo o teh dveh zakonih, in s sprejetjem teh dveh zakonov so dane institucionalne možnosti za postavitev enotne davčne službe v Sloveniji. Enotne tako po organizaciji kot po zajetju davčnih zavezancev. Ne bo več razlik med fizičnimi in pravnimi osebami. Obstajal bo en register, ena številka zavezanca, en program za zajemanje in ena inšpekcija. Dokler bomo imeli tako posrečeno izjemno situacijo kot jo imamo v Sloveniji, kjer predstavljamo že tudi v državah bivše Jugoslavije unikum z zdajšnjo organizacijo davčne službe, potem seveda prosim, če obrnete kritiko na tem področju na dve instituciji vsaj ena ni v celoti ali pa sploh ne pod ingerenco Vlade.</p>
               <p>Druga stvar, glede davčnih virov in glede možnosti pobiranja dodatnih sredstev in zaradi tega večje porabe. Problem je v tem, da lahko z dodatnimi viri samo zmanjšujemo tiste primanjkljaje, ki jih ni v državnem proračunu po predlogu državnega proračuna - o tem bom nekaj rekel na koncu, gre za vprašanje pokojninskega zavarovanja in problemov, ki so na tem področju izraziti - ampak še zmeraj ostanemo pri številki 47, 48, 49 ali 46% porabe v GDP-ju. Merjenja ni, vzamemo tistega, ki je uradno merjen. Uradne meritve dela v Sloveniji uradno pooblaščena institucija, to je Zavod za statistiko Slovenije, niti CIA niti kdorkoli drugi, niti Dunajski inštitut za vzhodno ekonomijo ampak Zavod za statistiko Republike Slovenije. In Zavod za statistiko Republike Slovenije je dal podatek, da je per capita dohodek v Sloveniji približno 6.800 dolarjev na prebivalca, ne 11 ne 10 ampak 6.800. Je pa kupna moč dohodkov, ki jih slovensko prebivalstvo  dobiva v Sloveniji, približno okrog 900 tisoč po košarici, s katero se meri kupna moč tega, kar lahko kupiš, primerljivo s košarico potrošnika v Avstriji ali Nemčiji ali Ameriki. In po tej logiki je kupna moč češkega državljana približno 7.000 dolarjev, medtem ko je njegova per capita po družbenem proizvodu okrog 3.000 ali 4.000 dolarjev po zadnjih razpoložljivih podatkih, ki sem jih imel priložnost videti.</p>
               <p>Kar se tega tiče je odnos med družbenim proizvodom in GDP-jem in javno porabo tisto, kar mi uradno uporabljamo in je primerljivo, ker uporabljamo stalno isto osnovo, to je isto metodologijo za družbeni proizvod, isto metodologijo za javno porabo. Torej  so odstotki 47 in toliko lansko leto, in 46,2 letošnje leto dva primerljiva podatka. Če želimo trošiti več, če želimo porabiti 670 milijard v državnem proračunu, to seveda skupaj z ostalimi tremi blagajnami, ki tvorijo javno porabo, vsekakor ni več 46,2 ampak je bliže 50 kot 46. Tudi to je možno. Samo, potem se mora tisti, ki bo to predlagal, vprašati, od kod bo to financiral. Lahko dvignemo davke. Imamo nekaj davčnih osnov, ki jih lahko dvignemo, ne da bi neposredno povzročili povečanje stroškov delovne sile. Davek na bencin - možno. Vsak odstotek povečanja cene bencina pomeni desetinko odstotka povečanja inflacije. 5% davka na bencin, ki prinese približno 5 milijard do 6 milijard tolarjev na leto pomeni v naslednjem, v tistem mesecu, ko se bo cena bencina dvignila, 0,5% povečanja inflacije. Lahko dvignemo akcizo na cigarete, če bo seveda ostala firma, ki cigarete proizvaja, pri življenju. Lahko dvignemo davek na igralnice. Zakon, ki je v proceduri o posebnem davku o igrah na srečo, bo, vsaj kar se tiče Ministrstva za finance, predlagan v obravnavo, če ne bo sprejet zakon o igralništvu. Lahko dvignemo dodatne davke oziroma davek na igralne avtomate, ki bo ostal občinam, ker je to občinski davek. Pripravljen bo zakon o premoženjskih davščinah, ki mislim, da bo povzročil v parlamentarni razpravi najmanj toliko hude krvi kot jo povzroča razprava o proračunu. Takrat se bo pokazalo, kako so interesi ob premoženjskem davku med slovenskim prebivalstvom zelo različni. Predstavljajte si obdavčitev kvadratnega metra stanovanjske površine, ki je del nepremičnega premoženja tistih stanovanjskih površin, ki so bile pridobljene skozi lastninjenje po zakonu o lastninskem preoblikovanju na stanovanjskem področju. Kako bodo ljudje, ki so pridobili ta stanovanja po 20, 30 tisoč mark gledali, ko bodo plačevali 1%, recimo, ali 0,5% premoženjskega davka na tako kvadraturo, na zemljišča, na proizvodne objekte. Ampak, to bo prinesel normalen davek na premoženje, kot ga poznajo nekatere države, čeprav so ga nekatere med tem časom že ukinile. Primer ukinitve tega davka je Avstrija pred slabim letom, vendar v Sloveniji, v tranziciji s takimi, ko se upravičeno trdi, socialnimi razlikami, je to korektiv, ki pripomore k temu, da je distribucija dohodka normalnejša, kot je morda v tem trenutku predvsem na obeh skrajnih koncih te distribucije.</p>
               <p>Za vse te davke, ki sem jih naštel, za vse te dodatne vire, ki bi se lahko inštalirali takoj - benzin, cigarete, ni potrebna nobena zakonska sprememba. Potrebna bi bila sprememba  pri ostalih davkih, ki sem jih omenil - vse skupaj bi prineslo za celo leto med 10 in 12 milijard tolarji. V pol leta, kolikor bo zdaj po sprejetju proračuna, če bo proračun hotel biti sprejet na način, ki bo zahteval večji deficit, so to omejitve, ki so možne oziroma, ki jih je možno pridobiti v tem trenutku takoj iz takih virov. Prepričan sem, da ta parlament v tem trenutku ne zmore sprejeti sprememb zakona o prometnem davku in prilagoditvi teh stopenj, ki so veljale v prometnem davku, tistim stopnjam, ki bodo uveljavljene z novim zakonom o davku na dodano vrednost, ko se bodo ustvarili pogoji za njegovo uveljavitev. To je predvsem funkcioniranje enotne davčne službe. Ne vem, če je ta parlament v stanju tak zakon sprejeti. Ne vem, če ga bo zmogel sprejeti v januarju naslednjega leta, če se bo zgodila pridružitev Evropski skupnosti in izguba virov na carinski strani, ki se ocenjuje med 12 in 15 milijard letno s 1. januarjem 1996, in ne vem, kako bomo v tistem letu zagotovili sredstva za tiste zakonske obveznosti, ki nas čakajo iz preteklosti, veste, za katera področja gre; ki so bile v letu 1993 ocenjene s 16 milijardami, preračunane na leto 1996 so seveda bistveno večji. To so stvari, ki še prihajajo.</p>
               <p>Če so to dejstva, je potem možno govoriti o večji proračunski porabi samo ob zavedanju dejstva, da je potrebno ali dvigniti davke na kratek rok ali to financirati z eksternim zadolževanjem. Doma se država v takih zneskih zadolžiti ne more. Če se bo država Slovenija zadolžila v tujini za te zneske, bo to pomenilo monetizacijo tujih virov. Kajti, po proračunu, kot je v letošnjem letu predstavljeno, je vse tuje zadolževanje namenjeno odplačilom obveznosti do tujine, kar pomeni, da ne prihaja do pritiska na devizni tečaj. Vsakršna dodatna zadolžitev bo pomenila monetizacijo, odprodajo deviz, to pomeni neposreden pritisk na dodaten padec tečaja oziroma, če hočete, apreciacijo slovenskega tolarja in s tem še večje težave tistih, ki že sedaj trdijo, vedo povedati, da je že sedaj situacija zelo težka. Škarje med padajočim in realno rastočim tečajem tolarja, in kljub vsemu bolj umirjena inflacija, kot je bila. Tudi to ne bo pomagalo, če bo tečaj začel dodatno aprecirati.</p>
               <p>To so nekatera dejstva. Seveda pa dejstva ne pomenijo, da se parlament ne more odločiti v večinskem principu za tisto, kar meni za racionalno. V tem primeru prihajam še do pokojninskega sistema, kjer ne velja, da se bo Vlada upirala, da se Vlada upira, da se sistem nadaljuje. Vlada je opozorila, da je to objektivni problem. Vlada je opozorila, da je to problem tudi potem, ko bo Vlada oziroma država vrnila vse dolgove. To se bo zgodilo približno v dveh letih. Kako bo sistem nadaljeval v tej funkciji potem, ko bodo ti dolgovi vrnjeni. Odkod bomo potem dobili dodatne socialne transferje, kakorkoli definirane; ni bistveno, ali se to po posameznih postavkah ali pa v celoti prenese iz proračuna na pokojninski sklad. To je nebistveno. Ampak, kako se bo to financiralo takrat, 1997, 1998, 1999. To je vprašanje, ki ni samo vprašanje današnjega trenutka. Do konca leta bomo nekako verjetno tudi zdržali. Pa tudi še morda nekaj časa v drugem letu. Ampak tisti, ki ste govorili o razvojno naravnanem razmišljanju in proračunu, je to problem, ki ima svojo razvojno dimenzijo.</p>
               <p>Mi smo namenoma dali zato, da bi poskušali tudi na ta način spodbuditi, saj kot minister za finance, v razpravo vsem poslanskim klubom študijo, ki je bila narejena v okviru svetovne banke in ki obravnava, mislim, da 60 držav s približno enakim sporočilom za vse. Vsi sistemi prihajajo v krizo. Ne samo slovenski, madžarski, nemški, ameriški, vsi prihajajo v krizo, zato ker se družbe starajo. In nihče ne ve točno, kako bi se iz tega problema elegantno rešil? Seveda so neelegantne rešitve, ki so pa temu primerno tudi težko sprejemljive. Zato bo v tem primeru, letošnjem, tako ostalo kot parlament zahteva in kot sem rekel in ne vidim razloga, če večina meni, da je to najboljši sistem, da se ga v tem trenutku kakorkoli dotikamo, pomeni to približno dodatnih 10 milijard ob določenih predpostavkah, ki so vam znane, tako za pokojninski sklad kot za zdravstveno zavarovalnico, bo pa država morala najti dodatne vire. To sem že na nekaj mestih povedal.</p>
               <p>Pokojninski sklad ni bankrotiral in ne bo bankrotiral. Pokojninski sklad bo kvečjemu v tekočem deficitu. Država je pa po zakonu in ustavi garant izplačevanja pokojnin upokojencem. In to se bo zgodilo. Zgodilo se bo pa perspektivno s stroški za celotno narodno gospodarstvo, ne samo zaradi tega, ampak zaradi celote, ki je s tem obkrožena in je nemogoče trditi, da je to problem, ki se ga ne smemo dotakniti. Rad bi videl, če bi bil dejansko že v razpravi zakon, ki bi govoril o reformi tega sistema. Očitno je v Sloveniji težko priti do tega zakona. Čehi so ga sprejeli leta 1993. In sporočilo, ki je v tej študiji, upam, da jo je komu od vas uspelo pregledati, sporočilo je zelo jasno, sistem, ki temelji samo na medgeneracijskem sporazumu, ne zdrži bremena stare generacije. To je osnovno sporočilo, to je sistem: danes notri, jutri ven. Tega bremena ne zdrži in ga bo treba kombinirati z nekaterimi drugimi sistemi, ki jih svet pozna. Nekje so bolj razviti, drugod manj, vsekakor pa bodo omogočili tisto, kar ta trenutek ni mogoče. Ta trenutek ni mogoče znižati prispevne stopnje na delovno silo tudi zaradi tega; 31 odstotkov prispevkov za eno področje in 15 odstotkov in pol za drugo, so objektivne omejitve za zniževanje prispevne stopnje. Mi bomo morali dvigniti davke ali se zadolžiti, da bomo sploh obdržali prispevno stopnjo na istem nivoju. Če najdemo dodatnih 10 milijard, bo prispevna stopnja lahko ostala takšna, kakršna je. Če ne najdemo, lahko gospod Prijatelj potrdi, bo stopnja 34. Potem bomo pa slišali, da uničujemo slovensko gospodarstvo, ki ne more več izvažati, ker je njegova delovna sila tolikokrat in tolikokrat dražja od njenih konkurentov, ki imajo morda, kar se tega tiče, boljše pogoje.</p>
               <p>To ni stokanje, to so objektivne omejitve. Tukaj ne gre za to, da je kdo kriv, ampak gre za to, da je to objektivna omejitev in prej, ko bomo našli rešitve, ki bodo to objektivno, kratkoročno omejitev pretvorile v dolgoročno ali pa srednjeročno vzdržno rešitev, toliko prej se bomo lahko pogovarjali, kot ste rekli, ne o preživetvenem proračunu, ampak o razvojno naravnanem proračunu. Čeprav menim, nisem pa to preverjal v Vladi, priznam, da ta proračun seveda ni samo preživetveni in tudi ni antirazvojni. Pri 60 milijardah investicij državni proračun ne more biti protirazvojen. Ne more biti, ker investicije ne gredo v stvari, ki niso namenjene bodočim uporabnikom, sistemom, ljudem, komerkoli na cestah, na železnicah, pretežno v infrastrukturi, v energetiki. Preštejte, koliko investicijskih programov se hkrati izvaja v Sloveniji, v gospodarstvu in v negospodarstvu. Poglejte Norveško in kakšno drugo državo, ki so na bistveno višji ravni razvoja, pa preglejte, koliko imajo hkrati uveljavljenih državnih, državno sponzoriranih programov v enem proračunu. Primerjajte s številom, samo s številom, nič po vrednosti, samo s številom projektov, ki hkrati tečejo in ki so financirani iz proračuna. Ne bi vam rad govoril številke, preverite sami in boste ugotovili, da je Slovenija očitno v tem trenutku precenila svoje zmožnosti.</p>
               <p>To, da ne znamo narediti selekcije, je pa res razvojni problem. To je res razvojni problem in ko bomo to našli, ko bomo lahko zreducirali število projektov, ki hkrati tečejo, bo seveda tudi razprava o proračunu bistveno enostavnejša. Mislim pa, da razprava, ki je tekla in ki je rekla, da je popolna odsotnost koncepta v tem proračunu, bi tudi to težko sprejel. Socialno varstveni deli proračuna temeljijo na obstoječi zakonodaji, o zaposlovanju, o varstvu, o delovnih razmerjih itn. Niti eden od teh zakonov v zadnjih dveh letih ni bil spremenjen in ti zakoni zahtevajo, in tukaj je ustavna pravica, število upravičencev krat znesek. Konec. Tako kot pri upokojencih. Število upokojencev krat pridobljena pravica znese toliko in toliko in je potem samo še vprašanje prilagajanja, ki je lahko takšno ali drugačno. To je pa res lahko stvar politične odločitve, vendar tudi ta je očitno vedno zelo težka.</p>
               <p>Pri nas smo vse instrumente prilagajanja vezali na plače, kot veste, ali tako rekoč vse. Tako socialne kot druge in seveda tudi plače same, ko se primerja med seboj gospodarstvo, negospodarstvo. In ko seveda gredo ali pa rastejo tako kot rastejo. Ne strinjam se s tistimi, ki trdijo, da so plače sicer previsoke, neto pa prenizke. Ja, ne vem, kako je to možno trditi. Kako je to možno trditi, kakšna je produktivnost po delovnem mestu, da to lahko trdimo, da je neto plača prenizka. Neto plača v Sloveniji je dvakrat višja kot na Češkem. Da, dvakrat višja neto plača. To, da je bruto plača visoka, pomeni, da vzdržujemo socialni standard, ki ga želimo zadržati, in če je to odločitev, tudi v redu, saj to ni problem, samo potem moramo vedeti, kaj je razlika med neto in bruto. Konec koncev, v zadnjih dveh letih raste neto plača hitreje kot bruto plača po podatkih, ki so uradni, kar pomeni, da podjetja to razliko med bruto in neto plačami ne investirajo pretežno v tako imenovani obratni kapital, ampak v končno izplačilo plač in imajo zaradi tega dodatne težave pri zadolževanju v bankah. Tudi to je res, ampak, konec koncev, to vemo vsi in ta problem je bil na nek način v Sloveniji prisoten tudi že pred tem, ko je šla Slovenija v tranzicijo.</p>
               <p>Vsemu na rob. Upam si trditi in morda samo dve opombi, ker je bilo o plačah največ besed. Upam, da je v obrazložitvi za področje plač dovolj jasno navedeno, kakšni so razlogi za točno take indekse in ti indeksi se dajo preveriti. Kot velja drugod, je tudi v državni upravi. Toliko in toliko duš krat tisto, kar je zapisano v politiki plač, ali je dogovor, ali je to kolektivna pogodba, ali je kaj drugega, dobite znesek. Kar je bilo rečeno, da so neverjetni zneski za nadure oziroma za nagrajevanje. Ne. 2,5%. 60 milijard so plače, tisto, kar je bilo rečeno za nagrajevanje, je 2,5% od tega zneska. Točno toliko, kolikor je dovoljeno s predpisi, ki veljajo na tem področju na podlagi sprejetega zakona o razmerjih plač. Kako se je povečalo število zaposlenih v državni upravi? Tako, da so bile prenešene funkcije. Ne vse samo na upravne enote, tudi v ministrstva. Ali je bila reforma lokalne samouprave odlično pripravljena, je zdaj prepozno odgovoriti. Zdaj moramo preživeti vsaj eno leto, da bomo videli, kako ta stvar v praksi dejansko funkcionira. Sedaj še vsaj deluje. Bolje to, kaj vse bi se lahko zgodilo glede na to, da smo imeli 2 meseca časa za pripravo zakona o financiranju občin pred sprejetjem proračuna oziroma pred končanjem lanskega leta, kot veste.</p>
               <p>Torej, o plačah smo pripravljeni v kakršnikoli razpravi, ki bo tekla, ne samo za plače, za vsako postavko v proračunu dajati kolikor želite dodatnih informacij, ker je to naša dolžnost. V razpravi na odborih, ki se bo ponovno začela, če boste sprejeli odločitev, da se proračunska razprava nadaljuje, se bo nadaljevala v okviru odborov natančno po postavkah od ministrstva do ministrstva in bo vsak minister moral obrazložiti svoj del proračuna po postavkah, zato danes ne bi odgovarjal na posamezna vprašanja za posamezna ministrstva, razen, v kolikor je to Ministrstvo za finance in na drugi strani bomo razložili tudi tiste številke, ki so globalne, ki ne sodijo v nobeno Ministrstvo za finance in se na koncu ne najdejo v drugih ministrstvih, ampak se najdejo v Ministrstvu za finance.</p>
               <p>Tu bi še dodal to, da je bilo veliko razprave o odplačevanju dolgov, ker je popolnoma nejasno, kaj hočemo odplačevati, zakaj so nenadoma taki skoki in podobno. V proračunu so predvideni dodatni izdatki, ki bodo uveljavljeni, če bo parlament odobril odpis določenih sporazumov z določenimi državami iz naslova pariškega kluba. Če bo parlament sprejel zakon, ki je v pripravi, ki bo določal notranja razmerja iz tega naslova. Kot odbor, ki je o tem razpravljal, ve, da so ti sporazumi delovno usklajeni s Francijo, Nemčijo, Belgijo, Nizozemsko, Španijo in ZDA. Izdatki, ki iz tega naslova to leto pritičejo, če bodo sporazumi sprejeti, so navedeni v tem proračunskem dokumentu. Mimogrede, največji izdatki so vezani na obveznosti z Nemčijo in ZDA. Pri slednji zaradi nuklearke Krško, pri prvi zaradi "kapitalhilfe", kredita, ki ga bo tudi Slovenija, če bo želela urediti svoje odnose z državami Pariškega kluba, kar je del nasledstvenih pogajanj Republike Slovenije, tako kot so del lastninskih pogajanj tudi pogajanja s komercialnimi bankami. Če tega ne bomo želeli sprejeti v letošnjem letu, bo parlament odločil, da se ti sporazumi ne bodo podpisali. Potem teh izdatkov ne bo. Hkrati se bodo pa te obveznosti kapitalizirale in bo v naslednjih letih, kadarkoli se bomo pač odločili za tak sporazum, teh kapitaliziranih obveznosti toliko več. Kar se tega tiče, vam bom lahko dal dodatno tudi zelo podrobno dokumentacijo, če je potrebno, za obveznosti, ki izhajajo iz teh mednarodnih naslovov.</p>
               <p>Poleg tega pa, kot veste, država prevzema tudi nekatere obveznosti v infrastrukturi. V delu prometa so to krediti, ki so jih bivše železnice najele od "Evrofime" prometna sredstva. To je bil del usklajevanja proračuna, ki je pomenil možnost relativno normalnega izvajanja sanacijskega programa na Slovenskih železnicah.</p>
               <p>Naj končam s tem, kar se v Ministrstvu za finance in minister za finance zavedamo, kje so težave v letošnjem proračunu. Težave so očitno na Ministrstvu za promet in zveze. Tega nihče ni prikrival, tudi ob sprejemanju proračuna. Vemo točno, kje so locirane na prometu in zvezah, na lokalnih in regionalnih cestah, nikjer drugje. Tukaj bi rad opozoril gospoda Preglja, da je napačno tolmačil zakon o t.i. bencinskem tolarju in način, kako se davčni viri stekajo v DARS in tezo, da država ni hotela dati na razpolago sredstev za investicije. Država da toliko sredstev na razpolago, kolikor je odobrenih dokumentov v skladu z zakonom DARS-a. Tako se tudi sproščajo sredstva, vsa druga sredstva pa čakajo na to sproščanje. Bilo je že od vsega začetka popolnoma jasno, da v prvem in pol leta ne bo moč doseči take dinamike dela kot je priliv, ki je normalen, vsak mesec, na ta račun. Ta razlika se bo iz meseca v mesec zmanjševala in se lahko zgodi, kot vemo skupaj z ministrom Umkom, da bo proti koncu leta 1996 problem, da bo verjetno treba razmišljati o takem tempu gradnje in o takem obsegu gradnje, ali so ta sredstva, ob drugih sredstvih, predvsem tujih kreditih, dovolj velika ali ne. Da bi pa država ali Vlada zadrževala sredstva, to dejansko ni res, kar se da preveriti. Dokumentacija, podatki - vse obstaja. Tudi odbor je o tem večkrat razpravljal, ne samo ta, ampak tudi drugi. Zbira pa se 16 in toliko procentov od maloprodajne cene. Tako da je vsak mesec narejen razdelilnik in se preko plačilnega prometa to izvrši tako sedaj kot vsak drugi mesec. Za nikakršno zadrževanje ne gre. Poleg tega se sredstva obračajo tako, da ne izgubljajo vrednosti oziroma imajo realni donos, kar pomeni, da DARS pridobiva še dodatne vire sredstev iz obresti na ta sredstva, kar pomeni, da se krepi njegova baza tistih sredstev, ki bi ji sicer ne bilo na razpolago, če tega zaostanka v tempu izgradnje ne bi bilo in bi se sredstva takoj prenašala iz računa proračuna v direktno uporabo končnih izvajalcev investicij na tem področju.</p>
               <p>Vemo tudi, da so problemi v kmetijstvu, predvsem zaradi služb, ki so bile ustanovljene in prenesene. Vemo tudi, da so določeni problemi na Ministrstvu za okolje in prostor.</p>
               <p>Poleg tega bi rad rekel, ta tri področja so bila ob razpravi tudi v Vladi najbolj apostrofirana kot nedokončno rešena področja, tudi, če hočete, znanost in tehnologija. Vendar vas še enkrat opozarjam, ta proračun je komplementaren z zakonom o kupninah. Zakon o kupninah je zelo jasno navedel tako namene kot ministrstva, ki jim naj ta sredstva pripadajo. Ta sredstva ne bodo šla kot subvencije. Ta sredstva ne bodo šla kot krediti. Ta sredstva bodo šla kot kapitalizacija tistih inštitucij, ki upravljajo funkcijo ekonomske politike znotraj ali ob teh ministrstvih. Na Ministrstvu za ekonomske odnose in razvoj je to izvozna družba. Na Ministrstvu za gospodarstvo je to sklad za drobno gospodarstvo. Na Ministrstvu za okolje in prostor je to sklad za ekologijo - ekološki sklad. Na Ministrstvu za znanost in tehnologijo je to tehnološki sklad. Danes ne bi komentiral števila in potrebe teh inštitucij, te obstajajo. Najbolj racionalen način porabe kupnine, če smo se že odločili, da moramo kupnine razdeliti na 10 ali toliko delov, je potem, da se te inštitucije kapitalizirajo, da bodo zmogle opravljati tiste funkcije kot finančne inštitucije, ki so jim dane z zakoni in z instrumenti ekonomske politike, ki se preko njih izvajajo. Če se prišteje te zneske tistemu, kar naj bi posamezna ministrstva kot svojo ekonomsko funkcijo izvajala, številke niso več tako dramatične, kot ste jih nekateri navajali pri posameznih ministrstvih. So nekoliko manj dramatične, ali v nekaterih celo nedramatične. Prosil bi, če to v nadaljnji razpravi, če bo taka volja obstajala, upoštevate kot komplementarni del proračunske razprave. Seveda, če to ne bo sprejeto, ta zakon o kupnini, potem se bomo verjetno tudi težko pogovarjali o državnem proračunu.</p>
               <p>Po drugi strani pa bi se zahvalil za izrečene kritike, pripombe, pohval tako ni bilo. Upam, da jih bomo upoštevali in v nadaljnji razpravi lahko v obsegu, ki je možen, racionalen, seveda če tega obsega ni in te racionalnosti ni, potem seveda so konsekvence, ampak v tistem, kar mi vidimo kot možno racionalno rešitev makroekonomskega in ekonomskega problema, bomo tudi poizkušali uskladiti. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik, za njim bo govoril gospod Žarko Pregelj, potem pa še gospod Marjan Poljšak. Gospod Marjan Podobnik, imate besedo.</p>
            </sp>
            <sp xml:id="SDZ1-Izredna-27-1995-05-05.sp63">
               <speaker>MARJAN PODOBNIK:</speaker>
               <p>Spoštovani! Mislim, da je gospod minister Gaspari odgovarjal na nekatera vprašanja, pri čemer se ključnih sploh ni dotaknil. Ali hote ali nehote, je drugo vprašanje. Preprosto ni res, da ni mogoče narediti drugačnega, nižjega, konceptualno drugačnega in boljšega proračuna in postavljam prvo vprašanje. Koliko davkov ste pobrali od podjetij, ki so s transfernimi cenami odlivala svoj dobiček v tujino in je tam tudi ostal? Koliko? Poglejte v proračun, boste videli koliko. In naslednje vprašanje. Kaj je doslej naredil vaš vladni urad za preprečevanje pranja denarja? Razen tega, da se je tam postavil za to, da je to alibi, češ, zdaj ga pa imamo. Kaj je naredil za preprečevanje pranja denarja? Ko se govori o tem, da je treba povečati davke. Kolikšen delež davkov ste sploh pobrali in zakaj se ne poberejo? Ko se govori o sivi ekonomiji. Če niste sposobni pobrati, povejte, nismo sposobni. Če niste sposobni narediti davčnega sistema takšnega, da bi bil uresničljiv, povejte, pač nismo sposobni. Ko se boste peljali domov, vsak na svoj dom, poglejte, koliko od institucij, mimo katerih se boste peljali, fizičnih in pravnih oseb, plačuje davke, koliko ne plačuje in zakaj ne plačujejo. Zakaj hoče ta država narediti, kot prejšnji komunistični sistem, iz državljanov stalne krivce? Zakaj hočete narediti iz gostilničarjev, da so stalni krivci, da morajo nekje imeti skrito steklenico? Naredimo sistem, ki bo vzpodbujal podjetništvo, da bodo ljudje z zadovoljstvom delali in da bodo vedeli, če bodo več delali, bodo več dobili. Ta sistem je pa tak, da država dobi malo davkov in vsi morajo stalno živeti pod presijo, da, če hočejo zaslužiti, morajo kršiti neke zakone. To ni neka skupna odgovornost ali pa nekaj, kar se ne da spremeniti. Treba je narediti uresničljiv sistem, tak, ki je dejansko izvedljiv, in ga začeti izvajati.</p>
               <p>Kar se tiče upokojencev. Poglejte, to je, milo rečeno, nekoliko nekorektno, kako se je zdaj spravilo ob proračunski razpravi na upokojence. Ve se možnosti za alternativne vire, če se ve, da jih primanjkuje. V privatizaciji se ve, kolikšen delež gre za pokojninski fond. Možno je ob privatizaciji državnega premoženja, ki še ni privatizirano, delno povečati ta fond in s tem seveda tudi zagotoviti, da bo ta del premoženja zanesljivo ostal v slovenskih rokah, ob tem bo to seveda rezerva za upokojence oziroma pokojninski sklad. Po drugi strani se s kapitalskim skladom upokojencev  stalno nekaj manipulira, da bo postal nek državni sklad in delal nekaj - vprašanje, ali je v interesu upokojencev ali mimo njih. Povejte odkrito, če pa boste te stvari izpeljali in se ne bo dalo rešiti problema drugače kot tako, kot sedaj pravite, da morate znižati status upokojencev za 15%, potem pa pridite s predlogom. Sedaj pa je neupravičeno zniževati ta status upokojencev.</p>
               <p>Vprašanje deleža odhodkov iz naslova sukcesije. Glejte, s polno odgovornostjo bom spomnil na nekatere zadeve, ki so bile povedane tukaj na zaprti seji. S polno odgovornostjo zato, ker ste nas okrog prinesli, ker ste na zaprto sejo dali nekatere stvari samo zato, da se o njih ne bi dalo resno razpravljati pred javnostjo, ki bo tako in tako nosila vse posledice takih ali drugačnih odločitev. Ko je naša poslanka Metka Karner-Lukačeva postavila vprašanje, koliko, v najslabši varianti, bomo plačali, je postavila vprašanje milijardo dolarjev, dve milijardi, tri milijarde, nihče od vas si ni upal reči ne, več kot eno, več kot dve, več kot tri pa ne. Nihče si ni upal reči in je ostala stvar v zraku. Poglejmo indeks, koliko so se povečale obveznosti iz naslova sukcesije plačevanja teh dolgov. Na kateri osnovi vi te stvari plačujete? Komu jih plačujete? Javno je bilo rečeno na zaprti seji, da ne vemo, kolikšen del plačujemo morda srbskim in drugim firmam, in ne pravim, tistim, katerim je Slovenija res dolžna. Pa kljub temu bomo mi sedaj spet zahtevali izredno sejo. Vi jo boste označili s strogo zaupno, pa bo spet zaprta seja. Vaša dolžnost je, da pridete pred davkoplačevalce s čistimi kartami. Vi veste, koga imate v New Yourku za zastopnika. Zakaj imate tega? Zakaj se stvari peljejo tako kot se peljejo in ne drugače? Glejte, če bi imeli čiste namene, bi rekli, prav, pridite zraven, opozicija. V Ljudski stranki smo rekli, predlagamo svojega strokovnjaka. Če zahtevate doktorja ekonomije, prava ali kogarkoli, vi ga izberite. Niste si ga upali dati zraven, čeprav bi bil samo eden od petih, sedmih ali desetih. Niste si ga upali. Zakaj ne? Ker nimate čistih računov in čistih namenov. Če bi imeli čiste namene in čiste račune, bi ga povabili zraven, in s tem bi rekli, sedaj je pa tudi vaša soodgovornost za vse, kar se tukaj dogaja. In dokler boste te stvari prikrivali na tak način, je nemogoče pristati na to, da se na tak način zagovarja proračun, ki je zanesljivo negativen za državo.</p>
               <p>Sedaj pa še nekaj, ker ne vem, kakšno stopnjo zaupnosti imajo te stvari. Spisek delničarjev različnih delniških družb, med drugim tudi Gea College, je spisek ene tistih družb, ki preliva zelo veliko sredstev preko državnega proračuna v svojo dejavnost. Na tem spisku se najde tudi kakšen minister, kakšen predsednik najvišjega državnega organa itd. To omogoča ta proračun, način zamegljevanja postavk, preko katerih se javna, državna proračunska sredstva prelivajo v zasebne žepe. Čisto bo takrat, ko se bo vedelo, katera postavka je bila na kakšen način uporabljena, ko bo to, kar zahteva gospa Lukačeva preko svoje komisije, ko bo jasen nadzor, ko boste pred sprejemanjem proračuna položili karte, kako so bila sredstva porabljena, ko bo pred vsako nadaljnjo obremenitvijo javnega dolga opravljena revizija, takrat bodo pa čisti računi. In dejstvo, da je večina poslancev pozicije, vladnih strank zelo kritično govorila o proračunu, samo dokazuje, da jih je na nek način sram tega proračuna, in upravičeno. In jaz pravim, spremenimo ga ali popravimo, če ste resno mislili, kar ste kritično govorili. Ne pa, da se bo zdaj to potrdilo, ker je zanesljivo, tak kot je, škodljiv za Slovenijo in verjamem, da tudi strokovnjaki Vlade, ki ste ga pripravljali, veste, da je.</p>
            </sp>
            <sp xml:id="SDZ1-Izredna-27-1995-05-05.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp xml:id="SDZ1-Izredna-27-1995-05-05.sp65">
               <speaker>ŽARKO PREGELJ:</speaker>
               <p>Spoštovani! Dovolite mi, da dodatno pojasnim nekaj svojih stališč oziroma bolj odziv nanje, ki jih je predstavil minister Gaspari. Predlog oziroma vprašanje, ki sem ga v bistvu postavil, ali ne bi kazalo povišati ceno bencinskim derivatom, mislim, da je odgovor ministra nekoliko omalovažujoč. Lahko tako razmišljamo. Lahko razmišljamo, da vsak procent dviga cene naftnim derivatom kot temeljne energetske surovine pomeni desetinko, dve desetinke, tri desetinke inflacije ali pa procent inflacije in tako naprej. Lahko tako razmišljamo. Lahko razmišljamo tudi drugače. Tisto, kar nikoli ne izračunate, ker boste rekli, da niste pristojni, ker bi to moralo narediti neko drugo ministrstvo. Lahko izračunamo, kakšna škoda nastane, ker porabimo preveč naftnih derivatov, ker je cena prenizka. Lahko razmišljamo, kakšna škoda nastaja, to pa menda računate, ob gibanjih cen surovin na mednarodnih trgih, ob tem, da dolar, kot temeljno plačilno sredstvo teh surovin, zdaj zgublja vrednost, s tem pridobiva ameriško gospodarstvo, kar pomeni, da mi še težje prihajamo na te trge in da so naši izvozniki še v težjem položaju. Lahko bi tukaj, prosim, pred parlamentom povedali, kako rešujete te probleme. Ne bom zagovarjal, da so to edine rešitve, saj se da tudi drugače. Toda to je bila pobuda, ki nastaja izključno iz interesa, da se strateška opredelitev, ki se sprejeta v parlamentu, gradnja infrastrukture, se pravi gradnja avtocest, lahko izvede tako kot je bilo odločeno. Vi ste danes javno rekli, da smo ta program preširoko zastavili. To pomeni, da v resnici Vlada ta program namensko zaustavlja, ne direktno s finančnimi ukrepi. Vi lahko vedno rečete, saj mi namensko ne držimo sredstev, samo DARS jih ne zmore porabiti. DARS pa pravi - mi bi jih porabili, če bi jih lahko. Vemo, kdo je skupščina DARS-a. Skupščina DARS-a je spet Vlada in krog je zaključen. Veste, tega lovljenja lastnega repa se pa ne da več prenašati. To je stalno zaključen krog. Vedno pridemo potem na koncu na rep ne pa na glavo in podobno. V resnici so napake v tem cestnem programu. V naslednji razpravi, ki jo bomo imeli ob obravnavi letnega programa DARS-a, mislim, da bomo imeli dovolj časa, da bomo o tem jasno spregovorili, in si tudi pogledali v oči in rekli - treba bo drugače pristopiti. Sam imam glede tega zelo natančno izdelano mnenje. Toda, kljub vsemu bi lahko, toliko pa le poznam problematiko, DARS tudi dobro to ve, če bi mu bilo dovoljeno, bi lahko porabil več sredstev na tistih odsekih, kjer se lahko dela. Jasno pa je, zakaj tega ni mogel. Zato, ker mu drugi del Vlade ni uspel iz takih ali drugačnih razlogov pripraviti dokumentacije, ni uspel pripraviti prostorskih načrtov, da potem ne govorim še o izvedbenih itn. Dejstvo je, da je tukaj prišlo do zakasnitve, ki ni samo pol leta, ni samo eno leto, ampak je že dve leti, in to pomeni, prosim, to pa dobronamerno razumite, pomeni, da ta program, ki je bil takrat v prvi in drugi obravnavi sprejet, ne bo realiziran leta 1999. Ne bo, ne more biti, ker ni več niti časovnih možnosti, in ga bo treba nujno spremeniti, nujno ga bo treba racionalizirati, s tem se strinjam, toda ne na ta način, da se bo mižalo in pač čakalo, da mine čas in se bo pač reklo, nismo uspeli. Odpadli bodo pa ravno tisti odseki, ki so zdaj najbolj problematični, ali pa celo, kjer je največ nesreč in podobno. Zato menim, da je tak pristop Vlade kljub vsemu neodgovoren in bo morala tukaj najti zelo korekten odgovor, ki je možen tako v okviru tega proračuna kot tudi v okviru eventuelnih drugačnih prihodkovnih razmerij.</p>
               <p>Da so še rezerve znotraj proračuna, na to niste bili pozorni, čeprav smo mi opozarjali, in rezerve so ravno v razmerjih. Vlada je postavila samo dve osnovni grupaciji v proračunu. Socialne transferje in investicije, drugo proti drugim. Gre za zelo podobni postavki tudi po celotni masi, približno enaki indeksi s tem, da je socialni transfer nekoliko na boljšem. Pozabljate, da pa v resnici ta dva transferja nista primerljiva in se ju ne sme primerjati. Primerjati je treba druge grupe, na primer, Slovence in transferje v gospodarstvu v primerjavi z investicijami. Plače v primerjavi z investicijami. Te grupacije je treba primerjati, ne pa socialne transferje. Socialni transfer je nuja, ki je pač taka in taka, ki se jo lahko v marsičem še omili z drugačno socialno politiko, ki je žal še nimamo, ker smo upokojili preveč ljudi, tudi tiste, ki jih ne bi bilo treba in podobno, ker je še vedno preveč privilegijev, toda sedaj je tako in je to nuja.</p>
               <p>Medtem ko subvencije v gospodarstvu, tam je pa stvar politike, ki je nikjer ni. V resnici pa so vse te postavke, ki se nanašajo na subvencije in transferje v gospodarstvu, zelo suhoparne, bistveno slabše opisane kot vse postavke v prometnem ministrstvu, kjer je vsak odsek ceste zapisan, tam se pa ne ve, v katero tovarno gre denar, ve se pa, da gredo denarji notri in ni nič narobe, če gredo, toda morajo iti po neki točno določeni politiki. To je pa lahko zgolj politika, ki jo država postavi zato, da se zgodi tisto, kar se je zgodilo v vzhodno-azijskih malih državah, tako imenovanih azijskih tigrih, ko so namensko, ne 30 milijard, kot vi tukaj namenjate, ampak verjetno najmanj trikrat toliko na tako strukturo dali gospodarstvu v tehnološki razvoj, v prestrukturiranje, da so lahko danes to, kar so.</p>
               <p>Tukaj mislim, da je osnovna napaka. Poglejte, kakšne bagatelne postavke so te, ki bi v bistvu lahko dvignile vrednost dela, ki bi lahko pognale nov krog. Večina teh postavk je skrita pod nekimi transferji v gospodarstvu, ki so čisto navadno subvencioniranje premogovnikov ali energetskih porabnikov ali industrije, ki je v bistvu že zdavnaj odpisana, pa jo je treba pač tako ali drugače vzdrževati pri življenju. Jaz mislim, da je tukaj glavni vzrok in glavna rezerva znotraj proračuna. Se pravi, primerjava pravih grupacij, ne pa mešanje tistega, kar ni, kar se ne sme mešati in se zgolj vrže parlamentu kost in naj jo gloda, pa naj se odloča med socialo in investicijo. Ne. Rešitev je nekje drugje, kot sem rekel, tam, kjer gre vse v isti koš in tam je treba iskati prava razmerja in poštena razmerja. Hvala.</p>
            </sp>
            <sp xml:id="SDZ1-Izredna-27-1995-05-05.sp66">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Marijan Poljšak.</p>
            </sp>
            <sp xml:id="SDZ1-Izredna-27-1995-05-05.sp67">
               <speaker>MARIJAN POLJŠAK:</speaker>
               <p>Hvala. Ne morem verjeti gospodu ministru, da ni bistveno bolj obveščen, kakor sem jaz, ker imam tam in tam slučajne prijatelje, ki mi nekaj povedo, nekaj preberem, ali pa drugi opazijo itd. Nedvomno ima ministrstvo najmanj 10 svetovalcev, ki so super strokovnjaki in so informirani. Torej tisto je bila majhna napaka o BDP. Torej bruto domači proizvod. Firma je World Allmanah in Book of Facts 1994: per capita GDP 10700 dolarjev Slovenija. Iz tega podatka sem izračunal, kot sem prej povedal, odvisno, kako vzameš tečaj, od 8 tisoč do 8500 dolarjev na glavo. Se pravi, da je razlika gotovo nekako 2000. To ni nobena pravljica. Ali je to tisto, kar se nabira pri udbomafiji tam zadaj itd., da ne vžgemo razprave. Samo še to bi rad povedal. Poslušam vas, ko drugo govorite in mi je všeč, ker menim, da ste realistično povedali, da se počasi "muzika" bliža koncu in da je volk sit in koza cela. Ne gre skupaj, kar se dela, ne more se obveznosti do tujine plačevati kot resnične in lažne zadolžitve v tujini. Ne more poraba naraščati, sociala ne more biti taka kot je, ker se lahko tudi spremeni, ali kakorkoli pod temi pogoji, da se tako malo davkov pobere itd. To ne gre. Minister je rekel, da je projekcija proračuna; to bo skolapsirala. Morate upoštevati, da bodo drugo leto decembra volitve. Hvala.</p>
            </sp>
            <sp xml:id="SDZ1-Izredna-27-1995-05-05.sp68">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Peršak in potem še gospod Matuš in gospa Danica Simšič.</p>
            </sp>
            <sp xml:id="SDZ1-Izredna-27-1995-05-05.sp69">
               <speaker>ANTON PERŠAK:</speaker>
               <p>Rad bi repliciral samo na eno kritično pripombo na mojo razpravo in sicer glede plač. Strinjam se z gospodom ministrom, kar je povedal. Seveda je vse pokrito. Problem je ravno to, na kakšen način je pokrito, in razloženo je na 29. strani drugega Poročevalca, kaj je razlog za zvišanje indeksov oziroma za indekse pri plačah. Če to izračunamo, je vrednost izhodiščne plače v negospodarstvu osnova za višanje. To sicer ni procentualno navedeno, zato je zdaj to težko reči, ampak drugo je dvanajsta, nova plača, 9,1%. Zakon o razmerjih plač po vaši oceni prinese 5,6% zraven, gibanje zajamčene plače oziroma upoštevanje inflacije, recimo, da je to po eni oceni 10, po drugi 15% glede na rast cen. To zdaj nekako benevolentno, brez podrobnih operacij rečemo, to omogoča 135%; se pravi, da vsepovsod, kjer je več, je ali že izvršeno dodatno zaposlovanje ali planirano dodatno zaposlovanje. Gospod Engelman mi je razlagal to povišanje oziroma dodatne zaposlitve so na račun tistih, ki so prišli iz nekdanjih občinskih uprav. Res je, nekateri so prišli, nekaj jih je ostalo v upravnih enotah. Ampak res pa je, da so v večini primerov prišli v nekaj, da so ti posebej prikazani. Če vzamemo, recimo, Ministrstvo za okolje in prostor, največje povečanje je pri Geodetski upravi, kjer je indeks za plače zaradi tega, da bom natančen, je indeks za plače sedaj zaradi tega priliva 1855,4, ker je toliko ljudi prišlo. Potem je Urad za prostorsko planiranje verjetno dobil nekaj ljudi in tako naprej. Ampak kljub temu je na samem ministrstvu še vedno indeks 151. Gotovo pa ni bilo priliva, razen novih zaposlitev, ne glede na reformo Lokalne samouprave, pri vladnih službah, kjer od Urada predsednika Vlade do Protokola, Servisa protokolarnih služb, Urada za žensko politiko itd. povsod gre za indeks vsaj 145 ali pa 151 itd. In to, s čimer jaz polimiziram ni v tem, da to ni formalno mogoče opravičiti. Problem je v tem, da je mogoče opravičiti take indekse samo z novim zaposlovanjem. Če govorimo, strinjam se s tem, in vse, kar ste povedali, gospod minister, več ali manj podpišem. Samo potem mora tudi država varčevati. Najprej seveda lahko verjetno začne oziroma bi morala začeti varčevati pri lastni upravni infrastrukturi. Hvala.</p>
            </sp>
            <sp xml:id="SDZ1-Izredna-27-1995-05-05.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Štefan Matuš.</p>
            </sp>
            <sp xml:id="SDZ1-Izredna-27-1995-05-05.sp71">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Gospod minister Gaspari je navedel povečanje davkov, in sicer naj bi to bilo na področju bencina, cigaret itd., kar bi prineslo 12 milijard letno. Mislim, da je prav hecno. Če vzamemo, da bi 12 milijard letno prineslo povečanje davkov na teh področjih, sami privilegiji oziroma transferji privilegijev iz tega proračuna pa znašajo okoli 30 milijard. Poglejte, imamo 60 milijard za investicije, transferji privilegijev 30 milijard. Govorite, kje najti 10 milijard. Obveznosti do ZPIZ vztrajno naraščajo. 1993 leta, ko je ta parlament sprejemal prvi proračun, je bil transfer obveznosti do ZPIZ 7 milijard in pol. Takrat, če se spomnimo, smo z enim amandmajem odvzeli dve in pol milijarde od tega, kar je bilo namenjeno za pokojnine oficirjev JLA. To je za 5.000 oziroma takrat je bilo okrog 4.800 ljudi, danes jih je okoli 5.200. Teh 5.200 ljudi, ki niti nima zakonskega pokritja, imate pač odlok zato, dobi od te države 5 milijard. Mislim, da je to prav sramotno, če vzamemo, da ta država, ki se lahko imenuje tudi molzna krava Slovenija, plačuje sredstva osebam, ki niti nimajo državljanstva in tako naprej. Ne bom se spuščal v sam potek tega.</p>
               <p>Povprečna plača v Sloveniji. Lepo se sliši, dvakrat večja kot na Češkem. Pri tem se pozablja, da to povprečno plačo vztrajno dviguje 60.000 ljudi v tej državi, ki ima kar nekajkrat večjo plačo - bom za primer navedel - kot poslanci, zato ker se največkrat v javnosti producirajo prav poslanske plače. 60.000 ljudi praktično dviguje ta procent, da se lahko danes hvalimo, da imamo povprečno plačo dvakrat večjo kot na Češkem. Kaj pa drugo aktivno prebivalstvo, ki se danes, vsaj večji del, komaj preživlja.</p>
               <p>Še nekaj bi povedal. Nekateri teh 60.000 imajo plače, da je poslanska plača komaj desetina njihove plače. Mislim, da je to neke vrste cinizem. Na eni strani imamo čuda transferjev, privilegijev, na drugi strani pa najdemo čuda izgovorov, kako lahko v bistvu ta proračun speljemo samo s povečanjem davkov in tako dalje.</p>
            </sp>
            <sp xml:id="SDZ1-Izredna-27-1995-05-05.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospa Danica Simšič.</p>
            </sp>
            <sp xml:id="SDZ1-Izredna-27-1995-05-05.sp73">
               <speaker>DANICA SIMŠIČ:</speaker>
               <p>Hvala za besedo. Gospodu ministru Gaspariju bi se rada zahvalila za javno zagotovilo s tega mesta, da pokojninski sklad ne bo bankrotiral in, če bi mu utegnilo to groziti, da bo za to poskrbela v skladu s 50. členom ustave država Slovenije.</p>
               <p>Hkrati bi rada rekla, da je dejstvo, da je okoli 14% BDP namenjenega za pokojninsko in invalidsko zavarovanje velika številka, da pa je treba spet opozoriti, da če ne bi bilo v tem medgeneracijskem zavarovalniškemu sistemu vključenih cel kup socialnih varovalk, ki v ta sistem ne sodijo, da bi bil ta odstotek lahko bistveno nižji. Treba je še enkrat reči, če bi samo en del socialnih korektivov, se pravi dodatek za pomoč in postrežbo in varstveni dodatek vključili v proračun in ne v pokojninsko blagajno, bi lahko pokojninska blagajna poslovala celotno letošnje leto, ne da bi se prispevna stopnja dvignila. Če bi pa še nekatere druge izvzeli, bi se lahko pogovarjali celo o znižanju prispevne stopnje.</p>
               <p>Hkrati bi rada opozorila Vlado, da nekateri poslanci dve in pol leti opozarjamo, katere spremembe so v tem sistemu potrebne in da smo pred 11 meseci, na predlog poslancev, in ne na predlog Vlade, vnesli nekatera stališča, v katerih segmentih je treba spremeniti sistem pokojninskega zavarovanja.</p>
               <p>Še enkrat poudarjam, do danes Vlada s temi spremembami v parlament ni prišla. Lepo prosim naj res pride, ker če pogledate magnetograme, boste videli, da od februarja leta 1992 nekateri ponavljamo nenehno iste stvari, in jih pričakujemo in se bomo zanje tudi opredeljevali.</p>
               <p>Morda samo še ena stvar, gospod minister. Verjamem da ste pričakovali kakšno pohvalo od pozicijskih poslancev in da ste prezrli kakšno pohvalno besedo od opozicijskih, pa bi jo rada ponovila. Sama sem izrekla, da to, kar je v tem proračunu pozitivnega in pohvale vrednega je to, da so tokrat vsaj tiste obveznosti, ki so po zakonu iztožljive, planirane 100%, za razliko od lani, ko so bile v nekaterih postavkah planirane samo 75%. Hvala lepa.</p>
            </sp>
            <sp xml:id="SDZ1-Izredna-27-1995-05-05.sp74">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in zaključujem splošno razpravo.</p>
               <p>Gospe in gospodje 216.a člen poslovnika v drugem odstavku pravi tako: "Državni zbor po končani splošni razpravi sklene, da nadaljuje postopek sprejemanja predloga državnega proračuna v skladu s tem poslovnikom ali, da predlog državnega proračuna ne sprejme in hkrati določi rok, v katerem mora Vlada pripraviti nov predlog državnega proračuna."</p>
               <p>Odbor Državnega zbora za finance in kreditno-monetarno politiko je predložil Državnemu zboru, da glasuje o predlogu sklepa, ki se glasi: "Državni zbor nadaljuje postopek sprejemanja predloga državnega proračuna za leto 1995." Če bo ta predlog sprejet, se bodo vlagali amandmaji do 20. maja, kar je sobota, do 24. ure. Če ne bo sprejet, bo Državni zbor določil Vladi rok za predložitev novega predloga. O vseh drugih predlogih se v tej fazi razprave ne glasuje, ampak ostajajo predlogi in stališča odborov, in se lahko v kasnejši obravnavi predložijo skupaj z amandmaji.</p>
               <p>Zato dajem na glasovanje predlog sklepa: "Državni zbor nadaljuje postopek sprejemanja predloga državnega proračuna za leto 1995." Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je bil ta sklep sprejet.</p>
               <p>S tem zaključujem to točko dnevnega reda in izredno sejo Državnega zbora. Hvala lepa.</p>
            </sp>
            <stage type="time">(Seja je bila končana 5. aprila 1995 ob 16.58 uri.)</stage>
         </div>
      </body>
   </text>
</TEI>
