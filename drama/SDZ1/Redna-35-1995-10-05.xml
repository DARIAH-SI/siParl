<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">A3BBD912417047F2C1257832004838EC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=A3BBD912417047F2C1257832004838EC</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 5. OKTOBRA 1995 OB 10.06 URI.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Spoštovane kolegice poslanke, kolegi poslanci, gospe in gospodje! Pričenjam nadaljevanje 35. seje Državnega zbora Republike Slovenije.</p>
                  <p>Obveščen sem, da so zadržani in se današnje seje ne morejo udeležiti naslednje poslanke in poslanci: Janez Podobnik, Lev Kreft, Feri Horvat, Jana Primožič, Tone Peršak, Tone Partljič, Ivan Sisinger, Miran Jerič, Metka Karner-Lukač, Peter Petrovič za pričetek seje, Roberto Battelli, Breda Pečan, Jurij Malovrh za pričetek seje in za popoldanski del, Rudi Moge, Zoran Madon, Štefan Matuš, Mihaela Logar in Marjan Podobnik. Prosim, da ugotovimo prisotnost v dvorani! (59 prisotnih.) Zbor je sklepčen in lahko odloča.</p>
                  <p>Na to sejo sem vabil predstavnike Vlade Republike Slovenije in jih lepo pozdravljam.</p>
                  <p>Današnje nadaljevanje 35. seje Državnega zbora bomo pričeli z obravnavo <title>23. TOČKE DNEVNEGA REDA</title> - predlog zakona o dopolnitvi zakona o volitvah v Državni zbor, ki gre po skrajšanem postopku, nato 24. točko in točke po dnevnem redu dalje.</p>
                  <p>Na začetku popoldanskega dela seje pa bomo opravili obravnavo 48. točke dnevnega reda, to so vprašanja in pobude poslank in poslancev.</p>
                  <p>Prehajamo na <title>23. TOČKO DNEVNEGA REDA - TO JE NA OBRAVNAVO PREDLOGA ZAKONA O DOPOLNITVAH ZAKONA O VOLITVAH V DRŽAVNI ZBOR</title> - skrajšani postopek.</p>
                  <p>Predlog zakona je v obravnavo zboru predložil poslanec Ivo Verzolak.</p>
                  <p>Želi predlagatelj zakona besedo? Gospod predlagatelj Ivo Verzolak ima besedo. Prosim kolegice in kolege, poslanke in poslance, da so prisotni oziroma, da pridejo, ker za ta zakon je potrebno 60 poslancev, 2/3 večinsko odločanje.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala lepa za besedo. Spoštovani zbor! Res bi prosil predsedujoči, da v kolikor ni vsaj 60 prisotnih poslancev, da ni smiselno sploh glasovati o tem, ker jih mora biti 60 za, če hočemo, da je zakon sprejet oziroma mora biti 2/3 večina.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Bomo videli pri glasovanju.</p>
               </sp>
               <sp>
                  <speaker>IVAN VERZOLAK:</speaker>
                  <p>Ja, bomo videli, no. Hvala. Jaz bi ponovno to čisto na kratko obvestil, obrazložil. To je zadeva, ki je bolj redakcijske narave in se samo en člen dopolni. Zato je tudi skrajšani postopek, in to iz preprostega razloga, da ni nobenih zadržkov oziroma, kako naj rečem, pri volitvah v Državni zbor in tudi za občinske volitve, da tukaj ni nobenega spora oziroma različnih tolmačenj. In sicer menim, da je  predlog dopolnitve tega člena izredno pomemben za Slovenijo, da se to enkrat za vedno za naprej in tako, da je na tem področju pravno urejeno, in da ne bo nobenih sporov v bodoče pri teh volitvah. Verjemite mi, da ni to absolutno uperjeno, bi rekel, proti nikomur, ampak samo, da se pravni red vzpostavi tudi v tej proceduri za volitve.</p>
                  <p>Samo na kratko bi še ponovil, kaj predlagam. In sicer, da se k 1. členu, to se pravi, to se nanaša za 53. členom zakona o volitvah v Državni zbor (Ur. l. RS, št. 44/92) se doda nov 53.a člen, ki se glasi: "Ime liste kandidatov ne sme vsebovati imena tuje države ali tuje stranke oziroma tuje pravne ali fizične osebe in njihovih simbolov ter kratic, ki jih le-te uporabljajo." To je vse, kar je in prosim, da to podprete, da dejansko to zadevo rešimo in da ni nobenih sporov več o tem. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog zakona je obravnaval Odbor za notranjo politiko in pravosodje. Želi poročevalec odbora besedo? Gospod Pukl, predsednik odbora ima besedo.</p>
               </sp>
               <sp>
                  <speaker>VITODRAG PUKL:</speaker>
                  <p>Spoštovani predsedujoči, spoštovani zbor! Odbor za notranjo politiko in pravosodje podpira ta zakonski predlog in podpira tudi v skladu z mnenjem Sekretariata za zakonodajo in pravne zadeve, da se opravi po skrajšanem postopku, ker gre za nezahtevno dopolnitev.</p>
                  <p>Odbor je ocenil, da je predlog zakona sprejemljiv in ga daje s priporočilom za sprejem, s tem da bi opozoril, da smo v pomladanskem delu ta zakon že obravnavali, ni pa bil sprejet, ker je manjkal en glas do dvotretjinske večine. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.) Želijo besedo poslanke in poslanci? (Ne želijo.)</p>
                  <p>Prehajamo na obravnavo posameznih členov in amandmajev. Zakon ima dva člena in ima vložen en amandma. V obravnavo dajem 1. člen zakona. Želi kdo o 1. členu besedo? (Nihče.)</p>
                  <p>Na glasovanje dajem 1. člen zakona. Ugotovimo sklepčnost! Odločamo z dvotretjinsko večino, najmanj 60 poslancev mora biti navzočih. (60 prisotnih.)</p>
                  <p>Kdo je za? (60 poslancev.) Je kdo proti? (Nihče.)</p>
                  <p>Ugotavljam, da je 1. člen sprejet.</p>
                  <p>V obravnavo dajem 2. člen in amandma k 2. členu. Amandma k 2. členu je vložil predlagatelj Ivo Verzolak, ki se glasi: v prvi vrstici se beseda "petnajstih" nadomesti z besedo "naslednji". Želi kdo besedo? (Nihče.)</p>
                  <p>Na glasovanje dajem amandma k 2. členu. Ugotovimo sklepčnost! (61 prisotnih.)</p>
                  <p>Kdo je za? (57 poslancev.) Je kdo proti? (Nihče.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 2. člen. Ugotovimo sklepčnost! (61 prisotnih.)</p>
                  <p>Kdo je za? (61 poslancev.) Je kdo proti? (Nihče.)</p>
                  <p>Ugotavljam, da je 2. člen sprejet.</p>
                  <p>V obravnavo dajem naslov zakona. Ali želi kdo o naslovu zakona razpravljati? (Nihče.) Naslov zakona dajem na glasovanje. Ugotovimo sklepčnost! (61 prisotnih.)</p>
                  <p>Kdo je za? (61 poslancev.) Je kdo proti? (Nihče.)</p>
                  <p>Ugotavljam, da smo naslov zakona sprejeli.</p>
                  <p>Prehajamo v tretjo obravnavo, ker ni bil vložen noben amandma. Ali želi kdo razpravljati o zakonu? (Ne.) Predlog zakona dajem na glasovanje. Ugotovimo sklepčnost! (61 prisotnih.)</p>
                  <p>Kdo je za? (60 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>24. TOČKO DNEVNEGA REDA - TRETJO OBRAVNAVO PREDLOGA ZAKONA O USTANOVAH</title>.</p>
                  <p>Predlog zakona je za tretjo obravnavo pripravila Vlada Republike Slovenije. Ali želi besedo predstavnik Vlade?</p>
               </sp>
               <sp>
                  <speaker>VERICA TRSTENJAK:</speaker>
                  <p>Spoštovano predsedstvo, poslanke in poslanci! Predlog zakona za tretjo obravnavo je pripravljen v skladu z odločitvami Državnega zbora v drugi obravnavi. To pomeni, da so v besedilo zakona za tretjo obravnavo vključeni vsi amandmaji, sprejeti v drugi obravnavi. Vlada pa je za tretjo obravnavo predlagala 4 dodatne amandmaje k 9., 13., 14. in 32. členu. Amandma k 9. členu se nanaša na možnost povečanja ustanovitvenega premoženja. Ta amandma je potreben zaradi tega, da se onemogoči povečevanje ustanovitvenega premoženja v nasprotju z namenom in voljo ustanovitelja. Amandma k 13. členu se nanaša na javnost aktov, ki so podlaga za vpis v evidenco, in sicer se tu javnost aktov nekoliko razširja. To je pa potrebno zlasti pri ustanovitvenih aktih mortis causa, ker na primer v oporoki ne bodo vsi elementi, ki bi zanimali potencialne donatorje oziroma potencialne beneficiarje, ki bi želeli pridobiti kakršnekoli koristi iz ustanove, ali pa, ki bi želeli dati premoženje v ustanovo. Amandmaja k 14. in 32. členu sta izključno redakcijske narave. Glede na to predlagamo, da sprejmete vse 4 predlagane amandmaje skupaj z besedilom zakona. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Predlog zakona je obravnaval Odbor za znanost, tehnologijo in razvoj kot matično delovno telo. Ali želi poročevalec odbora besedo? (Ne.) Ali želi besedo predstavnik Sekretariata za zakonodajo in pravne zadeve? (Ne.) Ali želijo besedo predstavniki poslanskih skupin? (Ne.) Ali želijo besedo poslanke in poslanci? (Ne.) Razpravo zaključujem. Prehajamo na obravnavo in sprejem amandmajev, ki so bili vloženi. Amandmaji so bili objavljeni v Poročevalcu skupaj s predlogom zakona. Matično delovno telo podpira vse amandmaje. Vse amandmaje je vložila Vlada. V obravnavo dajem amandma k 9. členu Želi kdo o tem amandmaju razpravljati? (Nihče.) Amandma k 9. členu dajem na glasovanje. Ugotovimo sklepčnost! (40 prisotnih.) Koncentracija je očitno zelo zelo padla. Ugotovimo sklepčnost! (37 prisotnih.) Še boljše. Ugotovimo sklepčnost! (52 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da je amandma k 9. členu sprejet.</p>
                  <p>V obravnavo dajem amandma k 13. členu. Želi kdo o tem amandmaju razpravljati? (Nihče.) Prehajamo na glasovanje. Ugotovimo sklepčnost! (52 prisotnih.)</p>
                  <p>Kdo je za? (43 poslancev.) Je kdo proti? (Nihče.)</p>
                  <p>Ugotavljam, da je amandma k 13. členu je sprejet.</p>
                  <p>V obravnavo dajem amandma k 14. členu. Želi kdo o tem amandmaju razpravljati? (Nihče.) Prehajamo na glasovanje. Na glasovanje dajem amandma k 14. členu. Ugotovimo sklepčnost! (47 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je amandma k 14. členu sprejet.</p>
                  <p>V obravnavo dajem amandma k 32. členu. Želi kdo o tem členu razpravljati? (Nihče.) Prehajamo na glasovanje. Na glasovanje dajem amandma k 32. členu. Ugotovimo sklepčnost! (48 prisotnih.)</p>
                  <p>Kdo je za? (40 poslancev.) Je kdo proti? (2 poslanca.)</p>
                  <p>Ugotavljam, da je amandma k 32. členu sprejet.</p>
                  <p>S tem smo sprejeli vse amandmaje.</p>
                  <p>Prehajamo na glasovanje o predlogu zakona v celoti. Na glasovanje dajem predlog zakona v celoti. Ugotovimo sklepčnost! (46 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>S tem to točko dnevnega reda zaključujem.</p>
                  <p>Prehajamo na <title>25. TOČKO DNEVNEGA REDA - TRETJA OBRAVNAVA PREDLOGA ZAKONA O DRUŠTVIH</title>.</p>
                  <p>Predlog zakona je za tretjo obravnavo pripravila Vlada Republike Slovenije. Želi predstavnik Vlade besedo? Predstavnikov Vlade ni. Predlog zakona je obravnaval Odbor za notranjo politiko in pravosodje kot matično delovno telo. Poročevalec odbora gospod Pukl ima besedo.</p>
               </sp>
               <sp>
                  <speaker>VITODRAG PUKL:</speaker>
                  <p>Spoštovani predsedujoči, spoštovani zbor! Nazadnje je naš odbor obravnaval predlog zakona o društvih za tretje branje 15.9.1995. Ugotovili smo, skladno tudi s stališčem sekretariata, da je predlagatelj v besedilo predloga zakona ustrezno vnesel vse amandmaje, ki so bili sprejeti v drugi obravnavi. Ostalo pa je odprto opozorilo sekretariata, da bo treba predlog še redakcijsko popraviti, in sicer drugi odstavek 32. člena, kjer bo treba besedno zvezo prejšnjega člena nadomestiti z besedno zvezo prejšnjega odstavka.</p>
                  <p>Odbor se tudi ni mogel dokončno opredeliti do stališč glede pripombe sekretariata k 15. členu in bo o tem odločil Državni zbor. Sekretariat posebej meni, da bi bilo treba posebej proučiti četrti odstavek. Podprl pa je odbor dodatni sklep poslanske skupine Združene liste. Sumarno in dokončno stališče je, da odbor podpira sprejem tega zakona s tem, da se sprejme dodatni sklep. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Želijo besedo poslanke in poslanci? Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>V bistvu imam proceduralni sklep, da dokler ni predstavnikov Vlade, predvsem v zvezi s sklepi, ki se dodatno predlagajo, preložimo to točko dnevnega reda in nadaljujemo potem, ko bodo predstavniki Vlade tukaj. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Torej dajem predlog sklepa, da preložimo to točko, ker ni predstavnikov Vlade navzočih, na glasovanje. Ugotovimo sklepčnost! (43 prisotnih.) Tudi predstavnikov poslancev ni dovolj. Ugotovimo sklepčnost! (48 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da je predlog sklepa sprejet.</p>
                  <p>Točko dnevnega reda prekinjamo.</p>
                  <p>Prehajamo na <title>26. TOČKO DNEVNEGA REDA - NA TRETJO OBRAVNAVO PREDLOGA ZAKONA O BLAGOVNIH REZERVAH</title>.</p>
                  <p>Predlog zakona je za tretjo obravnavo pripravila Vlada Republike Slovenije.</p>
                  <p>Želi predstavnik Vlade besedo? Besedo ima državni sekretar v Ministrstvu za ekonomske odnose in razvoj</p>
               </sp>
               <sp>
                  <speaker>DAVOR VALENTINČIČ:</speaker>
                  <p>Spoštovane poslanke in poslanci! Aprila meseca je Državni zbor sprejel predlog zakona. Vlada je tudi takrat sprejete amandmaje vključila v celovito besedilo zakona, ki ga imate pred seboj. V tem besedilu je bil v celoti sprejet predvsem najbolj sporni 24. člen zakona, kot ga je predlagala skupina poslancev. Vlada je ob ponovni obravnavi predloga zakona zavzela odklonilno stališče do amandmaja k 24. členu. To iz dveh razlogov. Prvi je vsebinska nedorečenost tega amandmaja, ker gre za določeno nelogičnost. To smo ugotovili tudi kasneje na odboru. Drugi pa je smiselno vsebinski. Namreč gre za strah pred tem, da bi prišlo do razprodaje blaga, ki pa je nujno za zagotavljanje pripravljenosti države za preskrbo v primeru večnih motenj pri preskrbi oziroma naravnih nesrečah ali katerihkoli drugih. Ugotavljamo, da je pač ta del blagovnih rezerv, ki se formira v končnih izdelkih, v drobnih pakiranih, nenadomestljiv v primerih, ki smo jih tudi že doživeli, ker namreč takojšnje reagiranje je možno samo s tem delom rezerv. Obstoječe rezerve torej želimo na vsak način zadržati tam kjer so, razporejene po celotnem državnem ozemlju. In to je tudi vsebina amandmaja, ki ga predlaga Vlada, in ki je objavljen v Poročevalcu. Ga bom še enkrat ponovil: nadomešča drugi, tretji, četrti in peti odstavek in pove, da sredstva zavoda prenesejo tudi vse blagovne rezerve v občinah, katerih hramba obnavljanja in vzdrževanja je bilo financirano iz državnega proračuna od 1. januarja leta 1991 in te blagovne rezerve, to blago je bilo popisano z dne 31. decembra 1993. Za razliko od prejšnjega amandmaja oziroma predloga Vlade seveda izpadejo nepremičnine, ki ostanejo v lasti občin, podpiramo pa tudi sklep, ki je bil oblikovan na Odboru za gospodarstvo Državnega zbora, dodaten sklep, ki predvideva korektiv v skladu z zadnjo razpravo na Državnem zboru. Ta razprava je ugotavljala, da so posamezne občine imele dodatna vlaganja v rezerve, ki so bile oblikovane nad tistimi, kot so jih bile dolžne po republiških izhodiščih. Te rezerve, za te presežke bo omogočeno, da jih bodo občine lahko ali odprodale ali pa prepustile državi glede na njihovo odločitev. Predlagam torej, da bi sprejeli vladni amandma k 24. členu, ostali so bili le redakcijski popravki. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog zakona je obravnaval Odbor za gospodarstvo. Želi besedo poročevalec odbora? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Želijo besedo poslanke in poslanci? Gospod Avberšek.</p>
               </sp>
               <sp>
                  <speaker>MAG. FRANC AVBERŠEK:</speaker>
                  <p>Hvala lepa. Kolegice in kolegi! Torej zopet se vračamo na problem teh občinskih blagovnih rezerv. Jaz bom rekel, da smo zadnjič že odločili z amandmajem, da ostanejo oziroma mora država te rezerve od občin odkupiti. Nekatere občine so jih že prodale in jaz mislim, da je prav, da takega amandmaja Vlade, ki bi seveda izničil amandma, ki smo ga sprejeli zadnjič, ne sprejmemo. Jaz bi predlagal Vladi, da poskuša razmišljati pri 24. členu o tem, da bi rok 90 dni podaljšali morda na 120 dni in na tak način v bistvu prišli do možnosti, da se te blagovne rezerve odkupijo, da se ta odkup prolongira na daljše obdobje in zagotovi vsekakor to, da se blagovne rezerve ne razprodajajo in ostanejo na istem mestu. Sicer pa predlagam poslancem, ki smo zadnjič glasovali za ta amandma, da danes zavrnemo vladni amandma v taki obliki. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem.</p>
                  <p>Prehajamo na obravnavo in sprejem amandmaja k 24. členu, ki ga je vložila Vlada. Odbor je amandma podprl. Amandma imate objavljen v Poročevalcu skupaj s predlogom zakona. Želi kdo besedo? (Nihče.) Prehajamo na glasovanje. Na glasovanje dajem amandma k 24. členu. Ugotovimo sklepčnost! (42 prisotnih.) Ugotovimo sklepčnost! (44 prisotnih.) Naslednjo sklepčnost ugotavljam čez pet minut. Prosim, če pokličete ostale kolege, in če je še kakšna kolegica slučajno. Prosim, če se počasi začnejo približevati svojim poslanskim klopem! Ugotovimo sklepčnost! (50 prisotnih.) Smo pri glasovanju k 24. členu predloga zakona o blagovnih rezervah.</p>
                  <p>Gospod Ivo Hvalica ima proceduralno, predpostavljam.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani kolegi! Ali slišite pnevmatična kladiva, ki razbijajo beton? Verjetno jih slišite in vas tudi motijo, mene motijo. Poglejte, ta škandal, ker to je škandal, se že nekaj časa nadaljuje. Jaz imam tudi konkretni predlog, ampak moram narediti uvod. Namreč, pri vsakem gradbenem posegu, pri vsaki adaptaciji so najprej rušitvena dela. Če je to normalno načrtovano, se potrebuje za rušitvena dela maksimalno... Samo malo, bom...</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ivo Hvalica, prosim.</p>
               </sp>
               <sp>
                  <speaker>IVO HVALICA:</speaker>
                  <p>Moram povedati za kaj gre, ker to je škandal, ki se dogaja v tej hiši. Ta rušitvena dela bi morala biti zaključena najkasneje konec avgusta. Mi smo na začetku oktobra, tukaj se še vedno razbija. Za to je nekdo kriv. Za to je nekdo kriv, sedaj pa predlagam, da nemudoma ustavite, dokler zaseda Državni zbor, ker to ni dostojno, da se tukaj razbija, mi pa smo tukaj v Državnem zboru, torej, da se ustavijo najprej rušitvena dela, kasneje bom postavil tudi pisno poslansko vprašanje, kako je mogoče, da je prišlo do tega, ker to dokazuje, da nekaj torej tukaj ne teče gladko oziroma je lahko tudi sum nečesa, ne vem česa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>V redu. Vaš predlog je...</p>
               </sp>
               <sp>
                  <speaker>IVO HVALICA:</speaker>
                  <p>Moj predlog je, da sedaj prekinete razbijanje s kompresorjem tukaj zunaj, da potem nadaljujemo z delom. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Včasih so mikrofoni glasnejši od kompresorja. Prosim službe, da pregledajo. Meni sicer tudi zelo ropota zadaj, ampak mislim, da se kljub vsemu da do neke meje delati.</p>
                  <p>Tega predloga ne bom dal na glasovanje, ker o njem ni možno glasovati, ker ni zvezan s proceduro.</p>
                  <p>Glasujemo o 24. členu oziroma o amandmaju k 24. členu. ...(Pripombe iz klopi.)... Kakšen predlog? Jaz lahko dam predlog, da bomo prekinili delo, ne pa rušitvena dela. Upam, da nam ne podirajo pod nogami stvari. Kaj predlagate? Smo že sporočili, da naj prenehajo z deli ali pa naj malo bolj tiho ropotajo. Glasujemo o amandmaju k 24. členu zakona. Ugotovimo sklepčnost! (52 prisotnih.)</p>
                  <p>Kdo je za? (39 poslancev.) Je kdo proti? (5 poslancev.)</p>
                  <p>Ugotavljam, da je amandma sprejet.</p>
                  <p>Na glasovanje dajem predlog zakona v celoti. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je predlog zakona sprejet.</p>
                  <p>Imamo še dodatni sklep, ki ga predlaga Odbor za gospodarstvo, ki se glasi: "Vlada Republike Slovenije naj do konca leta 1995 tistim občinam, ki so v blagovne rezerve doslej vlagale več sredstev, kot je bilo določeno s predpisi, zagotovi možnost uveljavitve njihovih dodatnih vlaganj oziroma jim dopusti odprodajo dela blagovnih rezerv, ki je bil financiran s temi dodatnimi sredstvi." Želi kdo o tem predlogu sklepa razpravljati? (Nihče.)</p>
                  <p>Predlog dajem na glasovanje. Ugotovimo sklepčnost! (42 prisotnih.) Ne ropota zdaj, ampak kljub vsemu... Ugotovimo sklepčnost! (50 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da je predlog sklepa sprejet. S tem zaključujem to točko dnevnega reda.</p>
                  <p>Prehajamo na <title>25. TOČKO DNEVNEGA REDA - TRETJA OBRAVNAVA PREDLOGA ZAKONA O DRUŠTVIH</title>.</p>
                  <p>Predlog zakona je za tretjo obravnavo pripravila Vlada Republike Slovenije. Želi predstavnik Vlade besedo? Državni sekretar ima besedo.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Spoštovani predsednik, gospe in gospodje poslanci! Državni zbor Republike Slovenije je na 29. seji, 21.3.1995, obravnaval predlog zakona o društvih - druga obravnava - in predlagatelju naložil, da pripravi besedilo za tretjo obravnavo. Hkrati je naložil Vladi Republike Slovenije, da v roku treh mesecev predloži predlog zakona o lastninskem preoblikovanju družbene lastnine društev oziroma, da pripravi zakon, ki bo omogočal društvom, ki razpolagajo z družbeno lastnino, da se na dan uveljavitve zakona lastninsko preoblikujejo. Sprejel je tudi sklep, da naj Vlada v roku treh mesecev od sprejema zakona o društvih predloži predlog posebnega zakona, ki bo podrobneje opredelil način, pogoje in kriterije za pridobitev statusa društva, ki deluje v javnem interesu.</p>
                  <p>Predlagatelj je v besedilo predloga zakona o društvih vključil vse amandmaje, ponavljam, vse amandmaje, ki jih je Državni zbor sprejel v drugi obravnavi. Za tretjo obravnavo pa je k posameznim členom pripravil tudi nove amandmaje Vlade.</p>
                  <p>Razlogi, zaradi katerih predlagatelj zakona predlaga amandmaje, so naslednji: nekateri amandmaji so redakcijske narave in so potrebni zaradi uskladitve besedila z drugimi določbami zakona. Predlagatelj je upošteval tudi stališče Sekretariata za zakonodajo in pravne zadeve Državnega zbora in z amandmajem dopolnil določbe 4. člena. Tako je poenotil določbe o imenu v predlogu zakona o društvih z enakimi določbami, kot so v zakonu o gospodarskih družbah, zakonu o zavodih in predlogu zakona o ustanovah in zavaroval nekatere fizične in pravne osebe pred neupravičeno uporabo njihovega imena v imenu društva. Prav tako je omogočil društvu, da izpodbija vpis kasneje registriranega društva v register društev, če meni, da se ime tega društva bistveno ne razlikuje od njegovega. Da v bodoče ne bi prihajalo do različnih tolmačenj o sestavi najvišjega organa društva, je predlagatelj dopolnil drugi odstavek 9. člena. Iz predlaganega besedila je jasno, da je najvišji organ društva oziroma, da najvišji organ društva sestavljajo vsi člani društva.</p>
                  <p>V drugi obravnavi je bil sprejet amandma k 22. členu, ki je črtal enega bistvenih pogojev za upravljanje neposredne pridobitne dejavnosti društev. S črtanjem določb, da mora biti pridobitna dejavnost nujna za doseganje ciljev in nalog društva, bomo na tem področju ponovno uzakonili prakso, ki jo določa veljavni zakon o društvih. Vsi pa vemo, da to ne bi bilo smotrno, saj se z novo pravno ureditvijo ustanavljanja in delovanja gospodarskih družb tudi društvom omogoča, da za upravljanje te dejavnosti ustanovijo gospodarsko družbo. Po mnenju predlagatelja bi bilo zato potrebno neposredno upravljanje pridobitne dejavnosti omejiti tako, da bi jo društva le v obsegu, potrebnem za doseganje ciljev in nalog društev.</p>
                  <p>Predlagatelj se je znašel pred težko dilemo. Kako slediti sklepom Državnega zbora iz druge obravnave o predložitvi posebnega zakona o preoblikovanju družbene lastnine društev. Meni namreč, da obstajajo tehtni pomisleki zoper uresničitev teh sklepov. Nekatere od organizacij, ki razpolagajo z družbeno lastnino, so namreč ta vprašanja v posebnih zakonih, ki urejajo področje njihove dejavnosti, na primer gasilci, organizacija Rdečega križa, že uredila. Prav tako pa je v pripravi vrsta zakonov, ki vsebujejo določbe o preoblikovanju družbene lastnine tudi v drugih društvih. Na primer to določa oziroma bo določal zakon o športu, o turizmu, o invalidih, o vojnih invalidih, o žrtvah vojnega nasilja, o vojnih veteranih. Ti zakoni so tudi, bi rekel, na dnevnem redu zasedanja te seje Državnega zbora. Predlagatelj je za to spremenil prvi in drugi odstavek 37. člena, tako da iz besedila jasno izhaja, da bo preoblikovanje družbene lastnine urejalo več zakonov, in sicer naj bi to praviloma bili zakoni, ki urejajo področje dejavnosti posameznih društev. Vendar pa takšna dikcija 37. člena dopušča tudi možnost, da se posamezne vrste društev ter vprašanja uredijo tudi s posebnim zakonom, če se bo po sprejemu področne zakonodaje ugotovilo, da družbene oziroma društvene lastnine v nekaterih društvih ni mogoče preoblikovati, ker za to ni ustrezne pravne podlage. S spremembo in dopolnitvijo 38. člena je predlagatelj določil, da je le z zakonom mogoče za posamezne področja urediti možnost pridobitve statusa društva, ki deluje v javnem interesu in kdo lahko podeli tak status. Rešuje pa tudi morebitne kompentenčne spore v zvezi z odločanjem o pridobitvi omenjenega statusa. Ker se predlagatelj zaveda, da s posebnimi zakoni na vseh področjih na katerih delujejo društva, ne bo mogoče urediti z zakonom, to področje se pravi, pridobitev in dodelitev javnega statusa, bo za preostala društva o podelitvi statusa društva, ki deluje v javnem interesu, odločal minister, ki je pristojen za področje uprave.</p>
                  <p>Ministrstvo, ki pozna problematiko in specifiko delovanja posameznih vrst društev, bo po mnenju predlagatelja z zakonom, ki bo urejal področje dejavnosti ali z drugim zakonom najlažje določilo pogoje in kriterije za pridobitev navedenega statusa. Na podlagi predloženega temeljnega akta, programa dela, poročila o opravljenem delu in finančno-materialnega poročila za določeno obdobje pa bo lahko ocenilo, ali društvo dejansko deluje v javnem interesu oziroma ali izpolnjuje pogoje za takšen status tudi v bodoče.</p>
                  <p>Gospe in gospodje poslanci! Prepričan sem, da je predlagatelj v največji možni meri upošteval vaše predloge in stališča in si je v sodelovanju z društvenimi organizacijami prizadeval poiskati najboljše rešitve za ureditev posameznih vprašanj. Pri tem pa je seveda moral upoštevati tudi pravne možnosti oziroma pravne okvire, v katerih lahko koncipira novo zakonodajo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Poročevalec odbora je svoje poročilo že podal. Predstavnik sekretariata tudi oziroma nima posebnih.</p>
                  <p>Želijo besedo predstavniki poslanskih skupin? (Ne želijo.) Želijo besedo poslanke in poslanci? Gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Mislim, da smo z zelo temeljitim delom v Državnem zboru ob tem zakonu, pa tudi s pripravljenostjo Vlade prišli do rešitev, ki bodo na relativno ustrezen način rešila vprašanje društev. Kar mene zadeva, velja to skoraj da za vsa vprašanja, kolikor jih je pač danes mogoče na ustrezen način rešiti. Zato ne samo, da podpiram zakon, menim da je krasno, da ga bomo sprejeli. Menim, da so tudi amandmaji Vlade sprejemljivi, le o enem bom nekaj spregovoril.</p>
                  <p>Hkrati predlagam glede urejanja vprašanj lastnine poseben sklep, da bi le naložili Vladi, da v roku treh mesecev predloži ustrezne zakone. Sodim, da je nerealno danes veliko različnih situacij lastninskih urejati s tem zakonom, čeprav bi bilo to krasno, mislim, da so rešitve sedaj za položaj društev relativno ugodne, ker jim pač dopuščajo možnost, dokler ni zakonodaja urejena, nadaljne upravljanje s premoženjem, s katerim sedaj upravljajo in se njihov položaj ne bo spreminjal. Menim pa, da bi bilo škoda, da to ostane v nedogled, in da se bo situacija ponavljala. Zato predlagam, da se takšen sklep sprejme. Vem, da rok ni dolg, ampak o tem govorimo leto dni in stalno sproti so obljube, da bo to na ustrezen način urejeno in pričakujem, da so stvari pripravljene, sicer menim, da se mora Vlada potruditi, da jih pripravi relativno kmalu. Meni bi bilo ljubše, če bi se to lahko uredilo v enem zakonu. Vendar razumem, da je položaj različnih društev zelo različen, zato tu sprejemam te argumente Vlade, da bo to pač več zakonov, tako imenovana področna zakonodaja, ki bo to urejala, vendar naj se ta vprašanja v tej področni zakonodaji čimprej uredijo, in predlagam rok treh mesecev</p>
                  <p>Glede amandmajev Vlade pa moje opozorilo. Prosil bi vas, da ste na njega pozorni in ni sitnoba, ampak kdorkoli je že kdaj v društvu delal, ve, da je lahko problem. Poglejte, Vlada v 9. členu predlaga, da sprejme dopolnitve temeljnega akta društva najvišji organ društva, ki ga sestavljajo vsi člani. Ne mi zameriti, ampak to je nerealno, da ne bom rekel, da je neumnost. V 9. členu piše, kaj mora vse statut imeti, bi moral imeti tudi najvišji organ. V 10. členu piše, da če ima društvo 15 članov, nima organov. To je vse v redu. Kaj pa, če jih ima 500? Zakaj pa ne. In potem ne sme izvoliti organa, ki ima neke pristojnosti, ampak morajo najvišji organ sestavljati vsi člani društva. Kaj bomo pisali notri, tako smo v časih imeli za krajevno skupnost, po pol ure jih mora biti 10, potem na koncu je že eden dosti, ki odloča, saj ni mogoče zagotoviti, da bodo normalno funkcionirali z nekim redom. Je malenkost, ampak če hočemo normalno delo društvom zagotoviti, bodimo pozorni in prosim, ne dajmo podpreti tega amandmaja, drugače bo brez potrebe problemov zelo veliko. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Sušek.</p>
               </sp>
               <sp>
                  <speaker>MAKS SUŠEK:</speaker>
                  <p>Spoštovane kolegice in kolegi! Gre dejansko za izredno pomembno vprašanje. V Sloveniji je veliko društev in so praktično, dokler se ne bo ta zadeva, predvsem lastninjenja rešila, v neki pat poziciji. Dejansko ta zakon trenutno spet odlaga rešitev tega vprašanja in tudi sam vidim, da drugega izhoda ni, ampak izrekel bi kritiko v tej zvezi. Ker gre tukaj za zelo pomembno strokovno pravno vprašanje, za kompleks, zdi se mi, da bi lahko na tem področju bilo kaj več storjenega. Kljub temu, da bomo danes verjetno sprejeli ta predlog Združene liste, da se v roku treh mesecev ta zadeva uredi, torej da dobimo predloge vseh zakonov, sem skeptik, da bo Vlada to lahko storila glede na problematiko, ki jo je treba tu rešiti.</p>
                  <p>Še enkrat izrekam kritiko v tej zvezi, da se vedno odlaša čisto nazadnje zadeva in zaradi tega zadeve ne tečejo tako kot bi morale. Osebno podpiram ta predlog v treh mesecih, da se ta stvar, da Vlada dejansko pride s predlogi teh zakonov, ampak upam, da se bo tudi Vlada držala tega roka predvsem zaradi tega, ker je na tem področju dejansko veliko društev v pat poziciji.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Razpravljal bom o predlogu tega dodatnega sklepa Združene liste. Na žalost je tako, da se vsaj pol leta z Ministrstvom za notranje zadeve in z nekaterimi drugimi zainteresiranimi pogovarjamo o tem kako zaščititi družbeno lastnino, ki jo imajo na razpolago posamezna društva oziroma z njo gospodarijo kot pač gospodarijo in posamezna društva so tako ali tako že, bom rekel, ali na robu ali pa že pod robom kvalitetnega upravljanja s to društveno lastnino. Zato je nemogoče pričakovati, da bi vse področne zakone, ki urejajo status družbene lastnine po društvih, predložili v treh mesecih, kajti pravim, v pol leta nismo bili ali pa Vlada ni bila v stanju definirati sploh pristopa, kako bo to urejeno.</p>
                  <p>Prepričan sem, da nekaj teh zadev bo, nekaj jih je tudi že. Zato predlagam, da se spremeni ta predlog dodatnega sklepa, in sicer, tako da se tam, ko govori, da Vlada v treh mesecih predloži Državnemu zboru posebni zakon, da bi dikcija bila taka: "Državni zbor Republike Slovenije nalaga Vladi Republike Slovenije, da v roku treh mesecev predloži Državnemu zboru posebni zakon oziroma zakone, ki bodo v skladu s 37. členom zakona o društvih urejali lastninsko preoblikovanje družbene lastnine, s katero razpolagajo društva na dan uveljavitve tega zakona o društvih."</p>
                  <p>Gre preprosto za to, da bo poleg teh področnih zakonov, ki bodo urejali problematiko posebnih dejavnosti društev,  ostalo še nekaj neurejenih področij, predvsem pa je teh dejavnosti najmanj 15. Ne verjamem, da je Vlada sposobna v vsem tem času vse te področne zakone narediti in da za tiste, za katera področja bi ugotovila, da področnih zakonov ne bo, naredila poseben zakon, kjer bi uredila status te družbene lastnine. Meni se zdi to sila pomembno, kajti zaščititi je potrebno družbeno lastnino tam, kjer teh posebnih zakonov ne bo. Kot pa sem že rekel, je pa ponekod že vprašljivo gospodarjenje s to družbeno lastnino.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Splošno razpravo zaključujem.</p>
                  <p>Prehajamo na obravnavo vloženih amandmajev. Predlog amandmaja k predlogu zakona o društvih ste prejeli. Datum nosi 2.10.1995. V obravnavo dajem amandma k 1. členu. Predlagatelj je Vlada. Odbor ga podpira.</p>
                  <p>Želi kdo besedo? (Nihče.) Amandma dajem na glasovanje. Ugotovimo sklepčnost! (43 prisotnih.) Ugotovimo sklepčnost! (43 prisotnih.)</p>
                  <p>Prosim, če se sekretarji potrudijo in pokličejo poslance, ki so po hodnikih. Ugotovimo sklepčnost! (49 prisotnih.) Glasujemo o amandmaju k 1. členu predloga zakona o društvih.</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>V obravnavo dajem amandma k 4. členu. Predlagatelj Vlada. Odbor amandma podpira. In če bo ta amandma sprejet, bomo šli na amandmaje k 32. členu. Želi kdo o tem amandmaju besedo? (Nihče.)</p>
                  <p>Amandma k 4. členu dajem na glasovanje. Ugotovimo sklepčnost! (49 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma k 4. členu sprejet.</p>
                  <p>Tako, da gremo na 32. člen. V obravnavo dajem amandma k 32. členu. Predlagatelj je Vlada. Odbor amandma podpira.</p>
                  <p>Želi kdo o tem amandmaju besedo? (Nihče.) Amandma k 32. členu dajem na glasovanje. Ugotovimo sklepčnost! (49 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma k 32. členu sprejet.</p>
                  <p>V obravnavo dajem amandma k 5. členu. Predlagatelj je Vlada. Odbor amandma podpira. Želi kdo besedo? (Nihče.) Amandma k 5. členu dajem na glasovanje. Ugotovimo sklepčnost! (49 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je amandma k 5. členu sprejet.</p>
                  <p>V obravnavo dajem amandma k 9. členu. Predlagatelj je Vlada. Odbor amandma podpira. Želi kdo besedo? Gospod Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala lepa za besedo. Jaz bi podprl ta amandma. Podprl mnenje, ki je bilo k temu členu že povedano, to se pravi, da nisem čisto nič novega povedal, ampak želel bi samo opozoriti na to. Če sprejmemo ta amandma, potem smo praktično onemogočili delo vseh društev. Mislim, to je nemogoče sprejeti, čeprav zveni zelo demokratično. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem in dajem amandma k 9. členu na glasovanje. Ugotovimo sklepčnost! (50 prisotnih.)</p>
                  <p>Kdo je za? (13 poslancev.) Je kdo proti? (35 poslancev.)</p>
                  <p>Ugotavljam, da k 9. členu ni sprejet.</p>
                  <p>V obravnavo dajem amandma k 11. členu. Predlagatelj je Vlada. Odbor amandma podpira. Želi kdo besedo? (Nihče.) Amandma k 11. členu dajem na glasovanje. Ugotovimo sklepčnost! (49 prisotnih.)</p>
                  <p>Kdo je za? (38 poslancev.) Je kdo proti? (1 poslanec.)</p>
                  <p>Ugotavljam, da k 11. členu je sprejet.</p>
                  <p>V obravnavo dajem amandma k 15. členu. Predlagatelj je Vlada. Odbor amandma podpira. Želi kdo besedo? (Nihče.) Amandma k 15. členu dajem na glasovanje. Ugotovimo sklepčnost! (47 prisotnih.)</p>
                  <p>Kdo je za? (32 poslancev.) Je kdo proti? (Nihče.)</p>
                  <p>Ugotavljam, da je amandma k 15. členu sprejet.</p>
                  <p>V obravnavo dajem amandma k 22. členu. Predlagatelj je Vlada. Odbor amandma podpira. Želi kdo besedo? (Nihče.) Amandma k 22. členu dajem na glasovanje. Ugotovimo sklepčnost! (45 prisotnih.) Ugotovimo sklepčnost! (50 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je amandma k 22. členu sprejet.</p>
                  <p>V obravnavo dajem amandma k 37. členu. Predlagatelj je Vlada. Odbor amandma podpira. Želi kdo besedo? (Nihče.) Amandma dajem na glasovanje. Ugotovimo sklepčnost! (48 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je amandma k 37. členu sprejet.</p>
                  <p>V obravnavo dajem amandma k 38. členu. Predlagatelj Vlada. Odbor amandmaja ne podpira. Želi kdo besedo? (Nihče.) Amandma k 38. členu dajem na glasovanje. Ugotovimo sklepčnost! (50 prisotnih.)</p>
                  <p>Kdo je za? (30 poslancev.) Je kdo proti? (16 poslancev.)</p>
                  <p>Ugotavljam, da je amandma k 38. členu sprejet.</p>
                  <p>S tem smo z amandmaji zaključili. Sprašujem sekretariat, če je kakšno vprašanje z vidika skladnosti? Gospod Baškovič ima besedo.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Ugotavljamo, da je prišlo do neskladnosti znotraj zakona sicer že v drugi obravnavi o amandmajih. Sedaj se to ni moglo popraviti v tretji. Gre za to, kar se je v našem mnenju že pokazalo, da je problem, in tudi v poročilu odbora ste videli, da gre za neskladje dela 15 in 5. člena, ki se nanašata na iste subjekte, se pravi na mladoletnike oziroma na člane, ki so stari do 15 let in v 5. členu je določeno, da to uredijo njihove pravice in dolžnosti, se pravi posebne pravice in dolžnosti uredi temeljni akt. Se pravi, uredi, se pravi obvezno uredi v tem aktu. V 15. členu pa se ravno ta kategorija ponovno pojavi, pa pravi, lahko uredi, se pravi, da imamo enkrat fakultativno, enkrat pa normalno obveznost. Torej je potrebno ta dva člena spraviti v eno logiko, ali enega popraviti ali pa drugega. To je stvar predlagatelja oziroma odbora. Samo na to opozarjamo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ugotavljam, da je glede na opozorilo Sekretariata za zakonodajo in pravne zadeve prišlo do medsebojne neskladnosti in zato to točko dnevnega reda prekinjam, da se pripravi uskladitveni amandma.</p>
                  <p>Prehajamo na <title>19. TOČKO DNEVNEGA REDA - PREDLOG ZAKONA O POROŠTVU REPUBLIKE SLOVENIJE ZA NAJETE KREDITE NUKLEARNE ELEKTRARNE KRŠKO, TERMOELEKTRARNE ŠOŠTANJ, TERMOELEKTRARNE TRBOVLJE IN SAVSKIH ELEKTRARN</title>.</p>
                  <p>In sicer smo v tretji obravnavi. Prejeli smo dva amandmaja - amandma k 3. členu, ki ga je vložila poslanska skupina Slovenske ljudske stranke in amandma poslanske skupine Združene liste k 1. členu. Ali želi kdo o predlogu zakona razpravljati? Gospod Avberšek.</p>
               </sp>
               <sp>
                  <speaker>MAG. FRANC AVBERŠEK:</speaker>
                  <p>Hvala. Kolegice in kolegi! Se opravičujem, ampak gospoda Preglja ni danes. Z njim sem po včerajšnjih pripombah, ki jih je dal, po seji še razpravljal in se skupaj z Vlado na nek način potrudil, da sem predlagal amandma oziroma ga je predložila poslanska skupina. Gre za pripombo, ki jo je včeraj dal gospod Pregelj, da iz zakona ni razvidno, koliko dolguje Nuklearna elektrarna Krško, koliko Termoelektrarna Šoštanj in koliko Termoelektrarna Trbovlje. Ta amandma sedaj razčlenjuje te številke in predlagam, da tak amandma tudi sprejmemo, s tem da bi predlagal še eno spremembo, ker smo spregledali, ko smo to sestavljali, in sicer, v 1. členu se za prvim odstavkom doda nov drugi odstavek. Zdaj bi se začelo z naslednjim: "Kredite v tolarski protivrednosti za" - to bi dodali in potem se nadaljuje, tako kot je predlagano. Torej kredite v tolarski protivrednosti za zneske iz prvega odstavka lahko najemajo, potem pa velja amandma, tako kot smo ga predlagali. Predlagam, da sprejmemo tak amandma in na tak način tudi sprejmemo zakon. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ali želi še kdo besedo? Gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani podpredsednik, spoštovani zbor! Opravičujem gospoda Preglja. Je na poti in ne vem, kaj ga je zadržalo, da ne more sam pojasniti, ker se je on največ ukvarjal s tem problemom, vendar menim, da je amandma Združene liste ustrezen tudi s tem dopolnilom, ki je bilo ravno predlagano. Torej, predlagam, da ga sprejmemo.</p>
                  <p>Predlagam, da sprejmemo tudi amandma, ki ga vlaga naša poslanska skupina, ki omejuje letno obremenitev proračuna za izpolnitev te poroštvene obveznosti. Menim, da je amandma upravičen, ker bi bilo nesprejemljivo, če ni tu neke letne omejitve, ker bi se lahko sicer zgodilo, da bi bil kako leto državni proračun preobremenjen na račun drugih uporabnikov. Predlagam, da Državni zbor sprejme oba amandmaja. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem. Prehajamo na obravnavo in glasovanje o amandmajih.</p>
                  <p>V obravnavo dajem amandma k 1. členu. Vložila ga je poslanska skupina Združene liste s popravkom, ki ga je podal gospod Avberšek. Za prvim odstavkom 1. člena se doda nov drugi odstavek, ki glasi: "Kredite v tolarski protivrednosti za zneske iz prvega odstavka lahko najamejo..." ostali tekst je nespremenjen. Želi kdo o tem amandmaju besedo? (Nihče.) Dajem ta amandma na glasovanje. Ugotovimo sklepčnost! (49 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>V obravnavo dajem amandma k 3. členu, ki ga je vložila poslanska skupina Slovenske ljudske stranke. Želi kdo besedo? Gospod Avberšek.</p>
               </sp>
               <sp>
                  <speaker>MAG. FRANC AVBERŠEK:</speaker>
                  <p>Hvala lepa. Mislim, da je ta amandma nepotreben, ker smo z amandmajem, ki smo ga sprejeli včeraj, to je amandma gospoda Kopača, v bistvu to že postavili. V 1. členu v zadnjem odstavku: "Republika Slovenija daje poroštvo iz prejšnjega odstavka pod naslednjimi pogoji: najmanj štiriletni rok odplačila." Če smo definirali štiriletni rok odplačila, je potem to pač zelo manj kot ena stotina proračuna. Mislim, da je s tem definirano točno število in mislim, da ni potrebno, da vnašamo tak amandma, ker bi sicer postalo to neko pravilo, ki bi ga bilo verjetno potrebno vnašati za nazaj in za naprej. Mislim, da je vsebina sama z včerajšnjim amandmajem zajeta v 1. členu. Hvala lepa. Zato bom glasoval proti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Če gospod Avberšek meni, da ta amandma ni potreben, pa sam menim, da vsekakor ni odveč, da je dodatna garancija. Res, da tam piše najmanj štiriletni rok odplačila, lahko je seveda tudi več, lahko je pa tudi neenakomerno. Da ne bi v posameznem letu proračun doživel prevelikega stresa, predlagam, da ta amandma kljub temu potrdimo. Mi bomo glasovali zanj. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Ali želi še kdo besedo? (Ne.) Razpravo zaključujem in dajem amandma k 3. členu na glasovanje. Ugotovimo sklepčnost! (51 prisotnih.)</p>
                  <p>Kdo je za? (19 poslancev.) Je kdo proti? (26 poslancev.)</p>
                  <p>Ugotavljam, da amandma ni sprejet.</p>
                  <p>S tem smo zaključili z amandmaji in tako amandmiran predlog zakona dajem v celoti na glasovanje. Ugotovimo sklepčnost! (46 prisotnih.)</p>
                  <p>Kdo je za? (35 poslancev.) Je kdo proti? (8 poslancev.)</p>
                  <p>Ugotavljam, da je predlog zakona sprejet.</p>
                  <p>S tem te točke dnevnega reda še ne zaključujem, ker imamo še predlog dodatnega sklepa, ki ga je vložil poslanec Vladimir Topler in se glasi: "Vlada Republike Slovenije naj do druge obravnave resolucije o strategiji učinkovite rabe in oskrbe Slovenije z energijo Državnemu zboru Republike Slovenije predloži poročilo, ki bo prikazovalo dolžnike, uporabnike električne energije." Ali želi kdo o tem predlogu sklepa besedo? (Nihče.) Predlog sklepa dajem na glasovanje. Ugotovimo sklepčnost! (44 prisotnih.) Ugotovimo sklepčnost! (49 prisotnih.)</p>
                  <p>Kdo je za? (35 poslancev.) Je kdo proti? (4 poslanci.)</p>
                  <p>Ugotavljam, da je predlog sklepa sprejet.</p>
                  <p>S tem zaključujem to točko dnevnega reda.</p>
                  <p>Vlada predlaga, da točko 27, to je predlog odloka o spremembah in dopolnitvah prostorskih sestavin dolgoročnega in srednjeročnega družbenega plana Republike Slovenije, ki ga imamo v drugi obravnavi, zaradi odsotnosti oziroma zadržanosti ministra preložimo. Če to točko preložimo, moramo tudi naslednjo, ker sta povezani. Če ni ugovorov, potem 27. in 28. točko preskočimo. Ugovorov ni.</p>
                  <p>Prehajamo na <title>29. TOČKO DNEVNEGA REDA - TRETJA OBRAVNAVA PREDLOGA ZAKONA O VOJNIH INVALIDIH</title>.</p>
                  <p>Predlog zakona je za tretjo obravnavo pripravila Vlada Republike Slovenije. Želi predstavnik Vlade besedo? Prosim, predstavnik Vlade ima besedo?</p>
               </sp>
               <sp>
                  <speaker>JANKO STUŠEK:</speaker>
                  <p>Gospod podpredsednik, spoštovane poslanke in poslanci. Paket treh zakonov, ki je v tretji obravnavi, je ena pomembnejših stvari na področju urejanja razmerij, ko gre  za plačevanje socialnih transferov in tudi iz same procedure do sedaj lahko ugotavljamo, da ta zakonodaja ni enostavna in zahteva pač vrsto posegov, pa tudi vrsto uskladitev, tako s strani prizadetih kot tudi s strani Vlade in konec koncev tudi s strani splošnih razmer pri nas glede poravnavanja dogodkov pred 50. leti ali pa krivic po teh dogodkih. Zakon o vojnih invalidih pred tretjim branjem, predlog tega zakona in pri predlogu tega zakona je Vlada ostala pri stališčih, ki so bila potrjena že pri prvem branju in tudi pri stališčih, ki so verificirana pri drugem branju. S tem mislim reči, da je ostala v tistem kontekstu zakona, ki pač določa razmerja, iz katerih smo na nek način izhajali, korigira stvari, ki so bile očitno krivične in dodaja nekatere novosti, ki pravzaprav so predmet ureditve in morajo postati predmet ureditve tega zakona. Pri tem je, lahko rečem, eno glavnih vprašanj, kar je Vlada ostala dosledna, ostalo vprašanje valorizacije osnove, torej valorizacije osnove za</p>
                  <p>določitev stopnje invalidnosti oziroma plačila tega; to je v znesku 92.600 in to je, mislim, pri tem zakonu največji spor, ki ga zainteresirani pravzaprav želijo razrešiti. Odbor je o tem razpravljal in tudi odločil. Vlada je o tem tudi odločila. Ta osnova je bila že reševana v tem parlamentu tudi s poskusi posebnih zakonov, kar pač žal ni uspelo in bi verjetno bilo veliko lažje potem danes o tem sklepati, ali pa kakor koli že; je predmet, o katerem bo tekla tudi v zvezi z amandmajem beseda. Pri razrešitvi ostalih problemov, ki so nastali, po naši oceni niso takšni, tam, kjer gre za amandmaje, ko niso v skladu, ali pa po mnenju Vlade niso v strokovnem sosledju, vsaj nekateri, ki bi jih kazalo kasneje, ko bomo izvajali zakon, tudi korigirati. Nastali pa so tudi nekateri drugi problemi, saj pri primerjavi tekstov po objavi in s tistim, kar je Vlada poslala v objavo. Šlo je za čiste korekcije, kar bomo uveljavljali kot korekcijske amandmaje ali pa korekcijske popravke, ker je iz besedila dobesedno izpadel tekst. Mislimo, da tudi tukaj ne bi smelo biti nekih posebnih problemov. Želimo, da poslanci odločate o tem tako, da se pač stvar zaključi tudi zaradi časa, ki prihaja, tudi zaradi razmer, ki jih moramo razreševati in tudi zaradi nakopičenih problemov, ki jih nesprejeta zakonodaja sedaj poraja. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog zakona je obravnaval Odbor za zdravstvo, delo, družino in socialno politiko kot matično delovno telo. Želi poročevalec odbora besedo? Poročevalec odbora, gospod Kociper ima besedo.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa, gospod podpredsednik. Gospe in gospodje poslanci, predstavniki Vlade! Končno imamo paket vojnih zakonov v zadnji fazi, torej tik pred dokončnim sprejemom in tokrat bom povedal nekaj besed o vseh treh zakonih, da ne bom pri drugih hodil še enkrat gor. Odbor Državnega zbora Republike Slovenije za zdravstvo, delo, družino in socialno politiko je na svoji 71. seji obravnaval predlog zakonov o vojnih invalidih, o vojnih veteranih in o žrtvah vojnega nasilja v tretji obravnavi, ki jih je pripravila Vlada 25.9.1995. Naj povem na začetku, da smo te zakone glede na novo proceduro, ki jo določa poslovnik, obravnavali v skrajni časovni stiski. Naj vas samo spomnim, da smo dobili v juliju te 3 zakone v parlamentarno proceduro. Predsednik Državnega zbora, gospod Školč je odredil, da delovna telesa v prvem tednu v septembru ne zasedajo, tako smo imeli samo en dan, in to še ponedeljek v septembru na razpolago, da bi ujeli rok, v katerem bi lahko tudi matično delovno telo eventualno na predloge, ki so bili pripravljeni s strani prizadetih, tudi sprejelo še kakšen amandma za izboljšanje vseh treh zakonov. Tudi na sami seji je bil predlog predsednice Komisije za invalidska vprašanja, da bi te tri zakone zaradi časovne ali proceduralno zapletene situacije preložili na prvo naslednjo sejo. Takega sklepa zaradi občutljivosti te problematike odbor ni podprl. Lahko pa ugotavljamo, da kakšna od skupin, ki so bile ves čas postopka sprejemanja teh treh zakonov tudi vabljene zraven od različnih zvez, združenj in društev, da so sedaj še nezadovoljne, nekatere skupine pa so kljub temu s predlaganimi rešitvami v tretji obravnavi zadovoljne in odbor je tukaj svojo nalogo opravil. Obravnaval je vse predloge amandmajev, dopolnitev in zavzel do njih stališča, ki jih predlagam tudi Državnemu zboru, da se ravna po njih. Odbor je tudi ocenil, da so zakoni pripravljeni v skladu z obravnavo v drugi fazi in da je tudi Sekretariat za zakonodajo in pravne zadeve ugotovil, da so vsi trije zakoni korektno pripravljeni in primerni za tretjo obravnavo. Predlagam, da tako zakon o vojnih invalidih, vojnih veteranih in žrtvah vojnega nasilja, da jih pač danes, kolikor imamo še časa tudi, obravnavamo tako, kot jih je tudi odbor, in da te amandmaje, ki jih podpira odbor, tudi podpremo tukaj v Državnem zboru. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Želijo besede poslanke in poslanci? Gospod Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala za besedo. Spoštovani zbor! Mislim, da so vsi trije zakoni materija, ki bi že zdavnaj morala biti urejena in tudi pozdravljam to ureditev. Kljub temu pa za nobenega od teh treh zakonov ne morem še glasovati, dokler ne dobim jasne slike, kaj to finančno pomeni. V obrazložitvah je sedaj prvič, tukaj ugotavljam z velikim zadovoljstvom, priložena tudi finančna slika, kaj to pomeni. Če berem tukaj o vseh treh zakonih, je razlika ponovna, ker pridejo vsi izdatki za 2 milijarde 48 milijonov. Mogoče je to veliko ali ni, tega sedaj ne morem presojati. Torej skratka, tukaj vidim, da se na žalost prvič uporablja praksa, ki bi jo morali mi imeti pri vsakem zakonu v normalnih razmerah, v normalni zakonodaji mora biti vsak zakon, tudi vsak amandma pospremljen z jasnim poročilom predlagatelja, se pravi Vlade, kdo bo zakon izvajal, ali ima za to potrebna sredstva oziroma strokovni potencial, zlasti pa, ali so za to zagotovljena potrebna finančna sredstva? Pri nas tega formalno nimamo v poslovniku striktno opredeljeno, da bi mi  tak zakon, ki s temi stvarmi ni opremljen, sploh mogli vzeti v obravnavo, ampak mislim, tako prakso bi morali mi uveljaviti.</p>
                  <p>Sedaj pravim, da je izračun novih obveznosti predložen, kar je hvale vredno, vendarle, če čutim svojo odgovornost tudi do slovenskih ljudi, ki so s tem tudi prizadeti, ne samo tisti, ki so predmet teh zakonov, potem mora biti, vsaj za moje potrebe moram vedeti, kaj za obremenitev Slovenije to pomeni. Dokler ne bo finančni minister meni povedal, da to lahko ali z levo roko pospravi ali da je to taka obremenitev, ki je ne bo mogel spraviti skozi ali kakorkoli že, toliko časa si ne morem ustvariti slike, da bi lahko meritorno, s polno odgovornostjo glasoval za te zakone. S tem pravim, ne, nisem proti temu, samo, dokler nimam te slike, o teh zakonih ne morem odločati. Sedaj bo videti, kot da se je čisto na koncu nekdo pojavil, ki po tolikih naporih vendarle spet postavlja neko oviro za sprejem teh zakonov, vendar, če smo odgovorni, mislim, da moramo tudi to sliko imeti, ker to vendarle niso majhna sredstva, s katerimi obremenjujemo Slovenijo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Kocuvan.</p>
               </sp>
               <sp>
                  <speaker>JOŽEF KOCUVAN:</speaker>
                  <p>Hvala lepa. Spoštovani kolegi, kolegice! Imam samo vprašanje. Glede na sklep, ki smo ga sprejeli ob drugi obravnavi tega zakona o vojnih invalidih, in sicer, da bi Vlada morala do tretjega branja dati poročilo o vojnih invalidih, ki so bili mobilizirani v nemško  vojsko. Bil je naslednji sklep: "Vlada Republike Slovenije naj čimprej začne in doseže meddržavne sporazume z Zvezno Republiko Nemčijo in Republiko Slovenijo glede vprašanja mobilizirancev, vojaških invalidov v nemško vojsko 1944-1945 v času druge svetovne vojne. Ob tretji obravnavi predloga zakona o vojnih invalidih naj Vlada predloži poročilo, kako je to vprašanje rešeno."</p>
                  <p>Želel bi ob obravnavi tega zakona, da dobimo to poročilo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) S tem splošno razpravo zaključujem in prehajamo na obravnavo posameznih amandmajev, ki so bili vloženi. Pregled amandmajev k predlogu zakona imate pred seboj. ...(Govorjenje iz klopi.)... Proceduralno, prosim.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Gospod predsedujoči, mislim, da ni fer, da ni pravilno in ni v skladu s poslovnikom, če en poslanec nekaj predlaga, kar je ta Državni zbor sklenil in ne da bi se zanimali, na kak način bi sklep Državnega zbora uresničili, preidete, gospod predsedujoči, naprej na dnevni red, kakor da je popolnoma nepomembno, kar nek poslanec predlaga. Mislim, da to ni čisto v redu in vas prosim, da najdete možnost, da se preveri to, v kolikšni meri je ta sklep Državnega zbora bil uresničen. V skrajnem primeru, če ni bil uresničen, s tem predlagam, da prestavimo obravnavo tega zakona, dokler sklep Državnega zbora ne bo uresničen. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Poslovniško sem postavil povsem pravilno. Sprašujem pa ponovno Vlado za odgovor, ki ga je postavil gospod Kocuvan. Državni sekretar ima besedo.</p>
               </sp>
               <sp>
                  <speaker>JANKO STUŠEK:</speaker>
                  <p>V zvezi z zadolžitvijo, ki jo je brez dvoma Državni zbor sprejel, je Vlada preko našega resorja zaprosila nemško veleposlaništvo za to iniciativo, za pobudo, da bi spojili oziroma da bi uredili razmere na način, ki smo jih tudi tam inicirali. Samo tu pa bi kazalo dobiti tudi bolj kompetentno izjavo s strani zunanjega ministrstva, kolikor sem pa seznanjen, so tudi oni. Žal do danes odgovora še nismo dobili. Zadeva je odprta glede tega reševanja. V stikih z nemškimi predstavniki so nakazali možnost, torej nek optimizem, uradnega odgovora pa žal nimamo. Zato tudi ni kakšnega obširnejšega poročila možno v tem hipu dati. Prav gotovo pa je to naloga, ki ostaja oziroma ki jo rešujemo. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Pučnik.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Prosim predstavnika Vlade, da razloži, če tega vprašanja še niste uspeli rešiti, zakaj ste se kljub temu odločili in predložili zakon v tretjo obravnavo, ne da bi podali poročilo o tem. V tem vidim neupoštevanje sklepa Državnega zbora in zato tudi ocenjujem, da stališče Vlade do sklepov Državnega zbora ne ustreza zakonski osnovi, v kateri se ureja ta odnos vse tja do ustave. Predlagam, da se obravnava tega zakona odloži tako dolgo, dokler Vlada ne izpolni tega, kar je Državni zbor v zvezi s tem vprašanjem tudi naložil. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Proceduralni predlog. Ali želite dati odgovor na vprašanje, gospod državni sekretar?</p>
               </sp>
               <sp>
                  <speaker>JANKO STUŠEK:</speaker>
                  <p>Odgovor, zakaj je Vlada dala v proceduro sprejem zakona za tretje branje, je preprosto zato, ker je ocena, da vprašanje ureditve statusa invalidnosti pri nemških mobilizirancih v tem zakonu ali v odnosu z Nemčijo ni sporno. Odgovor s strani nemške zakonodaje, kako tolmačiti njihov status za invalide, ki so nastali invalidi v nemški vojski, je dan, in sicer v tem primeru bi nemška zakonodaja invalide iz istega naslova, če bi mi to rešili v zakonodaji, črtala. To pomeni, da bi povzročilo tisto, kar smo obravnavali v drugi obravnavi, naj se ne bi zgodilo. Kakšen odnos bo med dvema državama, je pa stvar procedure, ali z drugimi besedami - zakon bo razrešil vse ostale oziroma vse vojne invalide, ki jih po predpisih in osnovah, ki jih zakon daje, mi upoštevamo in priznavamo, odnos med nemškimi vojnimi invalidi, ki so mobiliziranci, in to državo ter nemško državo, se mora razrešiti naknadno. To je razlog, ki je vodil Vlado, da predloži ta zakon.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Gospod Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala za besedo. Mislim, da je vendarle prav, da je to vprašanje prišlo enkrat pred parlament. Zlasti bivši nemški mobiliziranci stalno opozarjajo, da imajo pravico po mednarodnih pogodbah dobiti od Nemčije odškodnine itd. Mi preprosto ne povemo, v kakšni fazi so pogovori z Nemčijo; drugič, ali Nemčija to obvezo sprejema ali jo odklanja; tretjič, ali Nemčija odklanja to obvezo zaradi tega, češ, da je že plačala bivši Jugoslaviji in je šel denar drugam. Tukaj je potrebno, da pride Vlada pred ta parlament in pove, pri čem smo, ali lahko Vlada tudi reče, in to bi bil tudi eden od možnih odgovorov: smo predložili ta zakon v končno odločitev zaradi tega, ker ni nobenega najmanjšega upanja, da bi karkoli dosegli. In končno naj Vlada pove, ali je Nemčiji to vprašanje sploh postavila v odločitev. Tudi to nisem siguren in doslej še nikdar ni bilo odgovora na to vprašanje, ali smo sploh imeli toliko poguma, pa bi Nemčiji rekli. Vsa ta leta je bilo to vprašanje zaradi zunanjepolitičnih razlogov, ker nas je Nemčija podpirala pri osamosvojitvi, pri vstopu v različne mednarodne "gremije", da ja ne bomo užalili takega prijatelja. Nič ne vemo, pri čem smo in mislim, da ima ta parlament ne samo pravico, ampak tudi dolžnost zaradi svojih volivcev, da o teh stvareh Vlada že jasno pove in da se ve, ali ljudje lahko kaj pričakujejo iz tega naslova ali nič. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Kolegice in kolegi! Od marca 1993 do danes je bilo to vprašanje v tej ali drugi obliki postavljeno Vladi najmanj 10-krat in do danes ni bilo nobenega odgovora. Bile so sprejete iniciative in sklepi v tem Državnem zboru sprejeti, da Vlada vzpostavi stike, urgira, se pogovarja z deželami, ki so okupirale Slovenijo. Ničesar nismo dobili v ta parlament. To je eno.</p>
                  <p>Drugo pa bi rad dopolnil proceduralni predlog dr. Jožeta Pučnika, ki upam, da bo na glasovanju, s tem, da finančno breme in finančno konstrukcijo in vire sredstev dokončno pojasni finančni minister, ali pa predsednik Vlade Republike Slovenije, preden bomo šli v obravnavo teh treh zakonov. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Torej, dopolnitev ni možna. Če predlog gospoda Pučnika ne bo izglasovan, potem boste lahko vložili svoj predlog. Gospod Pučnik, ali vztrajate pri svojem predlogu? Potem pa prosim, da ga pridete ponovit v celoti. Sam ga ne morem ponoviti. Prosim, če ga oba skupaj ponovita oziroma gospod Pučnik svoj predlog jasno pove. Gre pa za proceduralni predlog.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Predlagam, da Državni zbor odloži obravnavo tega zakona, dokler:</p>
                  <p>a) Vlada ne pripravi poročila o poteku pogajanj za rešitev problema, ki je takrat naveden v sklepu Državnega zbora  in</p>
                  <p>b) Ministrstvo za finance naj pojasni Državnemu zboru finančne obveznosti, ki bi z reševanjem tega problema nastale za Republiko Slovenijo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ta proceduralni predlog, ki smo ga sedaj slišali, dajem na glasovanje. Iz zapisnika bomo točno vedeli, kakšen je predlog. (Govorjenje iz klopi.) O proceduralnem predlogu ne. To je proceduralni predlog, da prestavimo obravnavo tega zakona, dokler ne bo Vlada pripravila to in to. To je predlog. Pet minut vam dam odmora, da pripravite pismeni predlog.</p>
               </sp>
               <stage>(Seja je bila prekinjena ob 11.58 uri in se je nadaljevala ob 12.18 uri.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Drage kolegice, spoštovani kolegi! Ugotovimo sklepčnost! (47 prisotnih.) Smo sklepčni.</p>
                  <p>Gospod Pučnik ima besedo.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Gospod predsedujoči! Najprej se opravičujem kolegicam in kolegom. Po podrobnejšem premisleku smo se odločili oziroma sem se odločil, da ta predlog umaknem. Žal mi je, da smo s tem izgubili nekaj časa, ampak dejansko je šlo za nekatere stvari, ki so se pač kazale kot problem, to smo lahko na nek način sedaj odpravili. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Glede na število amandmajev in glede na čas, ki ga imamo, predlagam, da ne gremo na odločanje o teh amandmajih. Predlagam, da to točko dnevnega reda zaključimo. Pač pa bi prešli na točko o društvih, kjer imamo uskladitveni amandma in bi zaključili točko o zakonu o društvih.</p>
                  <p>Torej prekinjam to točko dnevnega reda.</p>
                  <p>Prehajamo na nadaljevanje <title>25. TOČKE DNEVNEGA REDA - ZAKONA O DRUŠTVIH</title>.</p>
                  <p>Vlada Republike Slovenije je glede na opozorilo sekretariata o neskladnosti dveh členov vložila amandma k 15. členu. Amandma se glasi: 15. člen se spremeni, tako da se glasi: "Društvo lahko v svojem temeljnem aktu uredi pravice in dolžnosti simpatizerjev in častnih članov." Ostalo besedilo se črta.</p>
                  <p>Želi kdo o tem amandmaju besedo? (Nihče.) Amandma dajem na glasovanje. Ugotovimo sklepčnost! (52 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>In sedaj dajem na glasovanje predlog zakona v celoti. Ugotovimo sklepčnost!</p>
                  <p>Prosim. Obrazložitev glasu. Gospod Potrč, obrazložitev glasu. (Ne.) Gospod Ribičič, obrazložitev glasu.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Hvala lepa za besedo. Podprl bom ta zakon, vendar bi rad v obrazložitvi povedal, da ga podpiram zato, ker so bila vsa tolmačenja v teh razpravah, ki smo jih imeli in obrazložitve, da določba 22. člena pomeni, da bodo lahko društva opravljala pridobitno dejavnost na način in v obsegu, ki ne bo bistveno prizadel tega, kar se je sedaj dogajalo, zlasti ko gre za športna društva. Gre za celo vrsto društev, ki opravljajo neko pridobitno dejavnost, ne zaradi te pridobitne dejavnosti, ampak zato, ker je neka sestavina, normalna sestavina tega športnega dogajanja. Recimo, da ilustriram to, da ne bi od sedaj naprej tolmačili ta zakon na takšen način, kot da je, recimo ob teniškem igrišču dovoljeno prodajati brezalkoholne pijače samo, če vsebujejo neke posebne snovi, ki nadomestijo tisto, kar se ob tenisu izgubi. To bi bilo gotovo preozko tolmačenje in dobil sem zagotovila, da se to ne more tako tolmačiti in samo ob tem, da računam, da so ta zagotovila prava, in da se to ne bo ozko izvajalo, bom podprl ta zakon. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo obrazložiti svoj glas? (Nihče.)</p>
                  <p>Prehajamo na glasovanje o predlogu zakona v celoti. Ugotovimo sklepčnost! (48 prisotnih.)</p>
                  <p>Kdo je za? (47 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet.</p>
                  <p>Še predlog dodatnega sklepa, ki ga predlaga poslanska skupina Združene liste. Glasi se: "Državni zbor Republike Slovenije nalaga Vladi Republike Slovenije, da v roku treh mesecev predloži Državnemu zboru posebne zakone, ki bodo v skladu s 37. členom zakona o društvih, urejale lastninsko preoblikovanje družbene lastnine, s katero razpolagajo društva na dan overitve zakona o društvih." Odbor ta predlog sklepa podpira.</p>
                  <p>Poslanska skupina LDS pa je dala amandma na predlog tega sklepa, in sicer predlaga, da se besedilo "posebne zakone" nadomesti z besedilom "posebni zakon oziroma zakone". Želi kdo o tem amandmaju in predlogu sklepa razpravljati? (Nihče.) Prehajamo na glasovanje. Na glasovanje dajem najprej amandma na predlog sklepa, ki ga je vložila poslanska skupina LDS. Ugotovimo sklepčnost! (48 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Sedaj dajem na glasovanje tako amandmiran predlog sklepa. Ugotovimo sklepčnost! (45 prisotnih.) Ugotovimo sklepčnost! (49 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je predlog sklepa sprejet.</p>
                  <p>S tem to točko dnevnega reda zaključujem in  zaključujem tudi dopoldanski del zasedanja. Nadaljujemo ob 14. uri.</p>
               </sp>
               <stage>(Seja je bila prekinjena ob 12.24 uri in se je nadaljevala ob 14.09 uri.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Spoštovane kolegice in kolegi, nadaljujemo današnje zasedanje. Preden preidemo na 48. točko, se poleg že opravičenih poslancev opravičuje tudi poslanec Lojze Peterle, od ministrov pa imamo opravičila za ministra za okolje in prostor gospoda Pavla Gantarja, za promet in zveze gospoda Umeka in za kmetijstvo in gozdarstvo gospoda Osterca. Ugotovimo prisotnost! (46 prisotnih.) Smo sklepčni in lahko pričnemo z delom.</p>
                  <p>Prehajamo na <title>48. TOČKO DNEVNEGA - VPRAŠANJA IN POBUDE POSLANK IN POSLANCEV</title>.</p>
                  <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil skladno z zadnjim odstavkom 23. člena poslovnika, tako da prva tri vprašanja oziroma pobude postavljajo poslanci opozicije, nato pa po vrsti poslanci iz posameznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. Ustno sestavljeno vprašanje oziroma pobuda ne sme trajati več kot 3 minute, ministrov odgovor 10 minut, dopolnilo vprašanje 2 minuti.</p>
                  <p>Prehajamo na vprašanja. Prvo vprašanje postavlja gospod Sašo Lap.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Spoštovane kolegice, kolegi, spoštovani predstavniki Vlade! Jaz obžalujem, da enega ministra od imenovanih ni, da ni prisoten, bo pa pismeno odgovoril, ker gre za 51 poslanskih vprašanj.</p>
                  <p>Prvo vprašanje, ki sem ga najavil tudi pismeno, torej želim, da Vlada oziroma ustrezno ministrstvo razišče vse okoliščine, ki so pripeljale Hotel Bohinj, prej Mladinski izobraževalni center, mislim, da je bil položaj, ki našemu turizmu in tam zaposlenim ne more biti v ponos. V odgovoru pričakujem nedvoumne odgovore na naslednja vprašanja: Kako je potekalo lastninjenje tega objekta? Kdo je trenutni lastnik? Tretjič, ali obstaja načrt razvoja turističnih zmogljivosti tega objekta? In četrtič, 10 zaposlenih išče svojo prihodnost na Zavodu za zaposlovanje. Kaj misli aktualni lastnik, ko se bo ugotovil oziroma je že ugotovljen verjetno, storiti s temi desetimi ljudmi?</p>
                  <p>Druga stava, drugo vprašanje. V Kranju, Kokrški breg 1, stoji črna gradnja, lastnik Lucovi}, Črnogorec po narodnosti, brez slovenskega državljanstva po naših informacijah, ki grozi, torej zgradba grozi, da se bo podrla in s tem ogrozila okolico. Kajti pri možnem samosesutju bi se zaradi načina črne gradnje objekta podrle še sosednje hiše. Na delu so bili poleg župana Mestne občine Kranj, državnega inšpektorja, strokovnjakov iz Zavoda za raziskavo materiala in konstrukcij tudi drugi odgovorni za te zadeve, vendar se ni zgodilo nič za odstranitev te moteče hiše. V tem objektu potekajo nočne dejavnosti, obstaja sum trgovanja z belim blagom, mamili in orožjem. Kaj bi še rad? Čisto vse je našteto. V kolikor država ne bo poskrbela za omenjene dokaze in red, bomo na stroške države v prid tem dokazom, ko jih bomo priskrbeli, najeli privatno detektivsko agencijo, poskrbeli za ustrezne dokaze, da se stvar dokaže in razišče. Torej odgovorno ministrstvo naj res podrobno prouči, ne tako, kot se navadno reče, naj podrobno prouči javnosti in drugi veji oblasti zelo zelo dobro poznano problematiko tega primera in govori o roku, ki ga določa poslovnik Državnega zbora.</p>
                  <p>Tretje vprašanje. V Kranju, enako Prešernova 5 oziroma Tavčarjeva 14, že obratuje, ponavljam, že obratuje muslimanska molilnica. Po Kranju se govori, da mislijo verniki zvečer pred verskim obredom, ker tako je po njihovem, po njihovi navadi, po običaju umivati noge v novi pridobitvi Kranja v Kranjskem vodnjaku. Ustrezno ministrstvo naj torej pojasni, kdo v okviru zakonodaje je dal dovoljenje in soglasje za opisano dejavnost, ne za umivanje nog, ampak za molilnico?</p>
                  <p>Četrti sklop je pa sklop 51 vprašanj. Tudi enega ne bom prebral, ker sem pismeno poslal. Vsa se nanašajo na temo koncesije, torej o predlogu zakona o spremembah zakona o varstvu okolja. 51 vprašanj in mi dovolite samo zaradi občutka miru, da naštejem po abecednem vrstnem redu, kdo vse od ministrov, to je sedem ministrov, na sedem ministrov je bilo to naslovljeno, je dobil ta vprašanja, različno od 5 do 12, skupno sem rekel 48 po abecednem vrstnem redu. Gospod Deželak, gospod Gantar se je opravičil, gospod Gaspari, gospa Klinarjeva, gospod Šter - po abecednem vrstnem redu - gospod Tajnikar in na koncu izven abecednega vrstnega reda predsednik ministrov gospod Drnovšek. Pričakujem pismeni odgovor. Na ta prva tri vprašanja pa v skladu s poslovnikom. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovori.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Spoštovani gospod predsedujoči, gospe poslanke, gospodje poslanci! Odgovoril bom na tisti del prvega vprašanja gospoda Lapa, ki se navezuje na pristojnosti Ministrstva za šolstvo. Najprej bi želel opozoriti potem, ko smo preverili zapis, ne gre za hotel Bohinj, kot navaja gospod poslanec, pač pa se to vprašanje nedvomno nanaša na Mladinsko izobraževalni center Bohinj. V redu, dobro. Pod tem imenom je namreč vpisan v registru. Na vprašanje o tem, kako je potekalo lastninjenje objekta, lahko glede na informacije, s katerimi razpolagamo na našem ministrstvu, povem naslednje.</p>
                  <p>Mladinsko-izobraževalni center Bohinj je družbeno podjetje in še vedno je družbeno podjetje, katerega osnovna dejavnost v registru je drugo izobraževanje. Lastninsko preoblikovanje podjetja po zakonu o lastninskem preoblikovanju podjetij še ni izvedeno, saj podjetje v zakonsko predpisanem roku ni oddalo programa lastninskega preoblikovanja. Več na to temo seveda v okviru dejavnosti našega ministrstva ne bom mogel povedati.</p>
                  <p>Na vprašanje o trenutnem lastniku sem deloma s tem že povedal. Torej, gre za družbeno podjetje in še ni znanega lastnika, kajti ta program ni bil izveden. Družbeno podjetje z družbenim kapitalom, usklajeno z zakonom o podjetjih, vpisano v sodni registru pri Temeljnem sodišču v Kranju leta 1990, sedaj Okrožno sodišče v Kranju.</p>
                  <p>Največ lahko povem na tretje vprašanje. Ali obstaja načrt razvoja turističnih zmogljivosti objekta? Osnovna dejavnost Mladinskega izobraževalnega centra Bohinj, kot sem že omenil, je  drugo izobraževanje. Iz tega razloga, pa tudi iz razloga, ker so bila v objekt vložena pomembna namenska sredstva nekdanje Izobraževalne skupnosti Slovenije, ki je pravna prednica Vlade Republike Slovenije. Zaradi tega je Vlada Republike Slovenije na svoji 154. seji, 13. julija 1995 sprejela sklep, s katerim pooblašča Ministrstvo za šolstvo in šport, da v letu 1995 izvede vse aktivnosti, potrebne za trajno pridobitev objekta s funkcionalnim zemljiščem. Osnova za ta sklep je osnovna dejavnost, MIC BOHINJ kot v okrajšavi rečemo ter seveda vložena navedena sredstva v časovnem obdobju v drugi polovici 80 let tedanje Izobraževalne skupnosti Slovenije. Na ta način bi zagotovili kontinuiteto vzgojnoizobraževalne dejavnosti v okviru centra šolskih in obšolskih dejavnosti, ki naj bi tudi prevzela objekt. Torej želimo ga priključiti doslej večkrat kvalitetno potrjenemu projektu, ki ga izvaja center šolskih in obšolskih dejavnosti, s čimer bi pravzaprav prvenstveno namenili ta objekt izobraževalne dejavnosti ne sicer v rednem smislu pač pa v okviru tistih dejavnosti, ki so vsaj deloma vezani tudi za mladinski turizem. Toliko z naše strani. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Na drugi dve vprašanji bo odgovorilo Ministrstvo za notranje zadeve, seveda v kontekstu, ki zadeva notranjo problematiko. Ljubovi} \er|, res črnogorski državljan, stalno prijavljen za bivanje v Črni gori, začasno kot tujec z urejenim statusom do 20.1.1996 v Kranju, Koroški breg 1/a, dejansko na navedenem naslovu ne stanuje. V primeru, če se v Kranju nahaja, biva v Šiškovem naselju št. 40 v Kranju, kjer ima družino in stanovanjsko hišo. Njegova družina trdi, da je stanovanjska hiša last tete, ki živi v Ameriki. Ljubovi}a delavci Policijske postaje iz Kranja poznajo zelo dobro, predvsem zaradi prekrškov v prijavno-odjavni službi, saj ima že več let na Kokrškem bregu 1/a oziroma št. 1/a v Kranju podnajemnike, njihovega prebivanja pa ne prijavi pristojni službi, niti ne plačuje potrebnega davka na dobiček zaradi sprejemanja oderuške najemnine. Zaradi takšnih njegovih kršitev je policija pri njem večkrat opravila kontrolo tudi s kriminalisti kriminalistične službe, Uprave za notranje zadeve Kranj in z delavci inšpekcijskih služb, ki so ukrepali zoper Ljubovi}a s tem, da so podali zoper njega kazenske ovadbe na pristojno sodišče. Policijska postaja Kranj je zoper Ljubovi}a podala že več predlogov za uvedbo postopka o prekršku. Ljubovi}a so po naših podatkih obravnavale tudi gradbene inšpekcijske službe, ker je brez potrebnih dovoljenj dogradil stanovanjski objekt, in to nestrokovno oziroma nevarno za okolje. Na tem naslovu smo opravili tudi hišne preiskave, zadnjo dne 18.1.1994. Opravljenih je bilo tudi več razgovorov z najemniki, ki so povedali, da plačujejo visoko najemnino, vendar te izjave ne nameravajo podati na sodišču</p>
                  <p>oziroma pred kakšnim drugim organom, ker se bojijo, da bodo ostali brez stanovanja. Dogajanje okoli in v zgradbi in v Kokrškem bregu 1/a spremljamo dnevno, tekoče, operativno. Pri tem pa dosedaj še nismo ugotovili, da bi se v navedeni zgradbi odvijali kakršnikoli posli v zvezi s trgovanjem z orožjem, belim blagom ali z mamili.</p>
                  <p>Odgovor na drugo oziroma tretje vprašanje. Med zbiranjem obvestil o muslimanski molilnici, ki naj bi bila v zgradbi na Tavčarjevi 14 in Prešernovi 5 v Kranju, je ugotovljeno, da gre za zgradbo Prešernova 13 in Tavčarjeva 14. Navedena stanovanjska zgradba je povezana in tako meji na obe ulici. Poleg različnih lastnikov in uporabnikov stanovanjske zgradbe je v njej tudi verska Islamska zajednica, ki je prostore kupila od Miroslava Kralja pred približno 7 meseci. V odkupljenih prostori je navedena verska skupnost v prvem nadstropju zgradbe uredila prostore za molilnico, ki jo verniki islamske skupnosti uporabljajo približno 20 dni. V pritličju izdelujejo še eno molilnico, ki bo namenjena ženskam. Sedaj se verskih obredov udeležujejo pripadniki obeh spolov v omenjeni molilnici. Pretežno se verniki svojih obredov udeležujejo ob petkih ob 13.00 uri, saj se ta dan šteje pri Muslimanih ravno tako kot nedelja pri katolikih. Točno se ni dalo ugotoviti, kdo je dejanski lastnik teh prostorov, poudarjam po nepreverjenih informacijah naj bi zgradbo kupil njihov hodža, skupaj še s tremi občani, ki mu pomagajo pri urejanju prostorov in verskih obredih. Njihov hodža stanuje na Tavčarjevi 14, kjer ima stanovanje nad molilnico v prvem nadstropju. Predvideva se, da opravlja naloge hodže Be|eti Ibrahim.</p>
                  <p>Števila vernikov, ki prihajajo na obrede nam ni uspelo ugotoviti, ugotovljeno pa je, da nanje prihajajo Muslimani različnih narodnosti. V zvezi s trditvijo gospoda Lapa, da verniki uporabljajo kranjski vodnjak za umivanje nog pred verskimi obredi oziroma da ga bodo uporabljali, je sedaj ugotovljeno, da takšnih primerov še ni bilo, prav tako pa je v razgovorih med pripadniki navedene verske skupine ugotovljeno, da tega sploh ne nameravajo uporabljati za to dejavnost.</p>
                  <p>Med zbiranjem obvestil v zvezi z versko islamsko skupnostjo smo preko pristojnih služb na Mestni občini Kranj ugotovili, da takšne skupnosti nimajo v evidenci. Prav tako do sedaj na upravni enoti v Kranju oddelek za okolje in prostor, še niso sprejeli zahteve za spremembo namembnosti objekta. Pripominjamo pa, da ta objekt za takšno dejavnost resnično ni primeren. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa.</p>
               </sp>
               <sp>
                  <speaker>MAG. DUŠAN BLAGAJNE:</speaker>
                  <p>Gospe in gospodje, želel bi podati odgovor v zvezi z prejšnjim vprašanjem, in sicer glede inšpekcijskih postopkov, ki so bili vodeni zoper investitorja \er|a Ljucovi}a in njegovim objektom, Kokrški breg 1/a v Kranju. Inšpekcijski postopek po predpisih o urejanju naselij je bil zoper investitorja sprožen že v aprilu 1992, ko je po tedanjih predpisih investitorju bilo naloženo, da mora ustaviti dela in v roku enega meseca vložiti vlogo za izdajo lokacijskega dovoljenja za rekonstrukcijo gospodarskega objekta na navedeni lokaciji. Zoper to odločbo urbanistične inšpekcije je investitor vložil pritožbo, ki jo republiški urbanistični inšpektor z odločbo 11. maja 1992 zavrnil. V odrejenem roku je investitor vložil vlogo za izdajo lokacijskega dovoljenja pri Sekretariatu za urbanizem, gradbene in komunalne zadeve občine Kranj, ta pa je 21. aprila 1994 za ta objekt izdal lokacijsko dovoljenje. Po postopku pred izdajo dovoljenja je upravni organ pridobil med drugim tudi mnenje Strokovne komisije za revitalizacijo mestnega jedra in  Zavoda za raziskavo materiala in konstrukcij Ljubljana. Mnenji sta bili seveda pozitivni, saj sicer izdajo lokacijskega dovoljenja ne bi bila možna.</p>
                  <p>Zoper to lokacijsko dovoljenje pa se je pritožil sam investitor, pritožba pa je v reševanju na Ministrstvu za okolje in prostor. 22. maja letos je gradbeni inšpektor izdal odločbo na podlagi zakona o graditvi objektov, s katero je investitorju naložil ustavitev del v predmetni zadevi in zahteval, da investitor predloži dokumentacijo o stabilnosti in varnosti objekta. Investitor je dela ustavil, dokumentacija o stabilnosti in varnosti objekta pa je bila do sedaj pridobljena v postopku za izdajo že omenjenega lokacijskega dovoljenja. Investitor z deli po tej odločbi ni nadaljeval, tako da niso izpolnjeni pogoji za izrek inšpekcijskega ukrepa na podlagi tretjega odstavka 74. člena zakona o urejanju naselij, to se pravi odstranitev objekta. Ko bo v postopku izdaje lokacijskega dovoljenja izdana odločba, ki bo postala pravnomočna, bo inšpektor nadaljeval svoj postopek, kot je to določeno v tretjem odstavku 74. člena zakona o urejanju naselij. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovore smo slišali od gospoda Zgage iz Ministrstva za šolstvo, gospoda Debelaka iz Notranjega ministrstva in gospoda Blaganje iz Ministrstva za okolje in prostor.</p>
                  <p>Dodatno vprašanje gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>Čisto na kratko tole. Zadnje izvajanje gospoda iz ministrstva je milo rečeno neprepričljivo, ker menda je ustavil oziroma ne gradi naprej. Potrebno je preveriti. Trdim, da se je po tistem še gradilo naprej. To ne gre skupaj.</p>
                  <p>Glede lastništva tega objekta. Teta v Ameriki, lepo prosim. Ali smo država? To je potrebno preveriti in to je tudi napisano.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Lap, dodatno vprašanje prosim, ne pa komentar odgovorov.</p>
               </sp>
               <sp>
                  <speaker>SAŠO LAP:</speaker>
                  <p>Glede tega gospod Debelak, kot ste rekli, da sem rekel, da že umivajo, sem rekel, da nameravajo umivati.</p>
                  <p>Sploh pa je vprašanje naslednje, gospod Debelak. Resnično se sprašujem, kakšna država smo, če človeku, ki evidentno dela proti naši državi, proti okolici, izdamo dovoljenje z urejenim statusom, kot ste rekli, do 20.1.1996. To je generalno vprašanje. Ni to šolski primer, ni to vzorčni primer, takih primerov, vam povem, je po Sloveniji v urbanih središčih, kjer je koncentrirana neprilagojena tuja delovna sila, ki dela na pol zastonj, ker gospodarstvo tržno gleda samo profit in nič drugega, to mi je jasno, ni mi pa jasno z nacionalnega stališča, kako nekateri pač niso osveščeni. Prosim lepo, kako se takemu človeku, ki dela evidentno proti zakonom, uredi status. Ne gre za konkretno osebo. Tukaj sta nastopala dva priimka, enkrat Ljutovi} drugič Ljucovi}. Mislim, da gre za isto osebo. Hvala lepa. Prosim, na to dodatno želim odgovor.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Dodatno vprašanje ste sebi postavili, ampak če želi gospod z ministrstva odgovoriti.</p>
               </sp>
               <sp>
                  <speaker>SAŠO LAP:</speaker>
                  <p>Gospodu Debelaku sem postavil vprašanje.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>"Ne sprašujem", ste rekli, ne sprašujem Vlado. Gospod Debelak, če želite odgovor.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Status tujca za ureditev bodisi delovnega bivanja bodisi življenja ureja oziroma določa zakon o tujcih. Pogoji, ki so za to potrebni, da dobi nekdo priznan ta status, so določeni v zakonu. Pod kakšnimi pogoji je dobil ta gospod ta status, očitno da pod pogoji, ki jih je določal zakon o tujcih. Če so se zadeve med tem časom spremenile, je treba te zadeve dokumentirati, dokazati in uporabiti ukrepe, ki jih tudi določa zakon o tujcih, to je bodisi prepoved bivanja oziroma prenehanje bivanja.</p>
                  <p>Navedbe, ki sem jih podal v svojem poročilu, so odvisne od končnih odločitev sodnikov za prekrške, sodišča oziroma od drugih organov, ki v teh konkretnih primerih odločajo. Vsekakor se bodo upoštevale pri nadaljevanju njegovega statusa, če bo zaprosil za podaljšanje po izteku, to je v začetku leta 1996.</p>
                  <p>Še nekaj. Konvencija in pakt o državljanskih in političnih pravicah nas hkrati tudi zavezuje, da če se nekdo sklicuje na pristno zvezo, na družino - očitno pa je, da njegova družina živi tukaj, očitno je tudi to, sicer nepreverjeno oziroma ne vem na pamet, ampak predvidevam, da je njegova soproga slovenska državljanka - je razdvajanje v takšnem primeru potrebno še dodatno argumentirati. To pa brez sodnih odločitev oziroma odločitev organov, ki odločajo o prekršku, enostavno ni mogoče.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednje vprašanje postavka gospod Ivo Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Moje današnje poslansko vprašanje naslavljam na tri resorje: na Ministrstvo za šolstvo in šport, Ministrstvu za zdravstvo in na Ministrstvo za notranje zadeve, ker je problematika kompleksna. Vsa tri ministrstva sprašujem, kako je organizirana in kako deluje preventiva pred uživanjem vseh vrst drog oziroma mamil. Zanima me taksativno, kakšna sredstva imajo vsi trije resorji za preprečevanje tega najhujšega zla, katerega žrtev je predvsem mladina. Posebej sprašujem Ministrstvo za šolstvo, kakšne učne pripomočke in druga sredstva uporablja v osnovnih šolah za preventivno delovanje, to je pravočasno seznanjenje učencev o pogubnosti uživanja mamil. Ta zadnji odstavek sem napisal na podlagi odgovora, ki ga je z veliko zamudo Ministrstvo za šolstvo dalo avtorici neke knjige, neke publikacije, ki jo uporabljajo osnovne šole kot preventivo proti uživanju mamil. Dopis, ki ga je Ministrstvo za šolstvo poslalo avtorici te knjige, ne bom omenjal avtorice, ne bom omenjal dela, je eno redkih del na tem področju - da ne bi nekdo mislim, da delam reklamo, da publiciram avtorico - dopis, ki ga je napisalo ministrstvo, in sicer 12. julija 1995, kot odgovor na pismo avtorice, 13. junija 1995, je brez primere poln cinizma. To je sramota svoje vrste. Ne upam si tega prebrati. Hvala lepa. Zahtevam, poleg ustnih vprašanj tudi pisne odgovore od vseh treh ministrstev. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Poleg ustnih odgovorov najbrž? Najprej z Ministrstva za šolstvo, gospa Valenčič Terezija.</p>
               </sp>
               <sp>
                  <speaker>MAG. TEREZIJA VALENČIČ:</speaker>
                  <p>Spoštovani gospod predsedujoči, spoštovane poslanke in poslanci! Jaz bi rada na poslansko vprašanje gospoda Ive Hvalice podala naslednji odgovor: Ministrstvo za šolstvo in šport se skupaj z drugimi vladnimi organi vključuje v nacionalni program preprečevanja vseh vrst zasvojenosti. Mednje sodijo poleg drog, ki jih gospod poslanec Ivo Hvalica posebej omenja, še kajenje in uživanje alkohola. V zvezi s preprečevanjem zasvojenosti, poleg vsebin, ki so vtkane v programe nekaterih predmetov, Ministrstvo za šolstvo in šport izvaja tudi nekatere druge aktivnosti. Namenjene so obema ciljnima skupinama v osnovnih šolah, torej učiteljem in učencem. Prvim, stalnim strokovnim izpopolnjevanjem za to področje v obliki seminarjev, drugi pa z neposrednim komuniciranjem preko zloženk ali drugih akcij, ki spodbujajo razmislek pri mladih o omenjeni problematiki. Tako je ministrstvo v sodelovanju s tujimi strokovnjaki v zadnjih dveh letih usposobilo 30 učiteljic in učiteljev, svetovalnih delavcev, šolskih psihologov in socialnih delavcev za vodenje tridnevnih seminarjev o prevenciji zasvojenosti za učiteljice in učitelje slovenskih šol. V šolskem letu 1994/1995, je bilo tako izvedenih 11 seminarjev, ki se jih je udeležilo več kot 330 pedagoških delavcev iz številnih šol, dijaških domov, vrtcev in celo centrov za socialno delo. V tem šolskem letu bo izpeljanih dodatnih 15 seminarjev za okoli 500  učiteljev po vsej Sloveniji.</p>
                  <p>V letošnjem šolskem letu je Ministrstvo za šolstvo in šport izdalo tudi posebno informativno zgibanko o drogah za učence in učenke 8. razredov osnovnih šol, s katero je želelo spodbuditi tako učence kot tudi učitelje k razmisleku o posledicah uživanja drog. Na podlagi referenc avtorjev in strokovnih recenzij je bila zgibanka pripravljena hkrati kot besedilo in plakat, ki ga je kot prilogo objavil tudi mladostniški časopis PIL. To je že druga takšna akcija, ki jo je Ministrstvo pripravilo za osmošolce. V šolskem letu 1994/1995 je skupaj z Ministrstvom za zdravstvo izdalo posebno publikacijo o aidsu. Rada bi pa povedala tudi tole, da v mesecu novembru pripravljamo, tako kot vsako leto, seminar za vse ravnatelje osnovnih šol, glasbenih šol, dijaških domov, šol s prilagojenim programom, kjer je polovica programa, torej vsebine namenjena prav tovrstni problematiki. Samo delo bo potekalo v obliki plenarnega predavanja pa tudi v obliki delavnic in verjamemo, da bomo ob številnih akcijah, ki potekajo tudi na ravni nekaterih občin s tem tudi preko ravnateljev dodatno vzpodbudili aktivnosti na tem področju.</p>
                  <p>Kar se pa nanaša na vaše vprašanje, ki je vezano na finance, bi rada povedala, da mi nimamo izdvojene posebne proračunske postavke za tovrsten namen. Imamo, črpamo pa sredstva iz različnih virov. Ena od postavk je permanentno izobraževanje ali izpopolnjevanje učiteljic in učiteljev. Druga tovrstna postavka so skupne naloge osnovnega šolstva, ker poleg tovrstnih sredstev namenjamo tudi v projekt, ki mu rečemo zdrave šole, v katerega je trenutno vključenih 15 šol kot redni program in 60 ostalih, smo preteklo leto namenili 3 milijone tolarjev. Seveda pa imamo še nekaj sredstev, ki jih posebej črpamo iz postavke vloge. Zdaj, če boste vi vztrajali oziroma želeli, da je konkreten odgovor, lahko poskušamo ta sredstva tudi skupaj zbrati, sicer pa, kot sem že rekla, posebej postavke za ta namen pa nimamo, ampak imamo razdeljena sredstva po različnih postavkah. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Iz Ministrstva za zdravstvo. Gospa Piškur-Kosmač Dunja.</p>
               </sp>
               <sp>
                  <speaker>DR. DUNJA PIŠKUR-KOSMAČ:</speaker>
                  <p>Gospod predsedujoči, gospe poslanke, gospodje poslanci! V imenu Ministrstva za zdravstvo gospodu poslancu Ivu Hvalici odgovarjam naslednje:  Glede na sredstva na proračunski postavki za droge 5617 - programi preprečevanja zasvojenosti v vrednosti 11 milijonov 84 tisoč SIT, ki pokriva tako preventivne kakor tudi terapevtske programe in raziskave, je Ministrstvo za zdravstvo v letošnjem letu podprlo naslednje preventivne programe in dejavnosti: zdravstveno-vzgojni program za preprečevanje čezmernega uživanja alkohola med učenci višjih razredov osnovnih šol; mreža informiranja, oblikovanja in povezovanja razvojnih projektov na področju preventivnega obravnavanja uporabe in zlorabe drog; posvetovalnica za mlade v Radovljici; programe preprečevanja zasvojenosti Centra IZIDA v Mariboru; mladinske delavnice Društva ŠEND; prireditev, "Preprečimo drogi ubijati mladost" v Piranu; publikacija "Zbogom cigareta" gospoda Jureta Pečjaka; preventivno sporočilo na telefonski čip kartici; program prevenciji zasvojenosti Društva ZARJA Ravne na Koroškem in projekt "Mladost brez odvisnosti" v okviru celjskega sejma. Preventivne dejavnosti potekajo v regijah v okviru lokalnih akcijskih skupin, ki se financirajo iz občinskih proračunov, Ministrstvo za zdravstvo pa je v letošnjem letu sofinanciralo le posamezne aktivnosti nacionalnega pomena. Za preventivne dejavnosti smo v letošnjem letu namenili 3 milijone 490 tisoč SIT. Za širšo akcijo na nacionalnem nivoju nujno potrebujemo dobro razvito in sistematično preventivo, ki pa jo je nemogoče reševati v okviru obstoječih proračunskih sredstev. Zato smo v proračunu za leto 1996 prav za preventivne dejavnosti zaprosili za proračunska sredstva, namenjena izključno preventivi na področju zasvojenosti z mamili v vrednosti 13 milijonov SIT. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Ministrstvo za notranje zadeve, gospod Debelak.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Med ostalimi ministrstvi je tudi Ministrstvo za notranje zadeve tista institucija, ki se zaveda perečega problema razširjenosti mamil na Slovenskem. Številni zasegi mamil in številne podane kazenske ovadbe pristojnim tožilstvom ter predlogi sodnikom za prekrške kažejo, da slovenska policija na področju represije dela. Nismo sicer prepričani, ali so vsi navedeni ukrepi naš uspeh, ali morda tudi neuspeh, vendar je naš cilj vsekakor zmanjšati količino mamil na našem tržišču, zmanjšati število uživalcev mamil in posebej pomagati najmlajšim, še preden posežejo po prepovedanih substancah. Preventivna dejavnost policije je prisotna med ljudmi in je v bistvu nadaljevanje smernic, ki jih je sprejela policija na podlagi podpisanih mednarodnih konvencij o preprečevanju zlorabe drog in na podlagi veljavne zakonodaje. Cilji preventivne dejavnosti so v tem trenutku vsaj zmanjšanje povpraševanja po mamilih. Tako so izbrani posamezniki iz različnih uprav za notranje zadeve po Sloveniji že opravili številna predavanja in prikaze problematike mamil na svojih območjih. Poleg opisa trenutnih stanj so bili slušatelji obveščeni tudi o vrstah in oblikah mamil, o pripomočkih za uživanje mamil, o tipičnih znakih za identifikacijo zasvojencev oziroma nasploh vseh ljudi, ki imajo stik z mamili in z oblikami pomoči tistim, ki so že posegli po mamilih. Ta predavanja so bila opravljena največkrat v šolskih ustanovah, tako učencem in dijakom kot učiteljskim zborom. Na zaprosilo smo se vedno odzvali tudi v zdravstvenih ustanovah, klubih ali društvih. Seveda pa je potrebno omeniti tudi udeležbo na številnih okroglih mizah na temo mamil, čeprav so bili včasih naši udeleženci izpostavljeni različnim provokacijam.</p>
                  <p>Glede propagandnega materiala, gospod Hvalica, pa nismo preveč radodarni. Že nekaj let delimo enake plakate s prikazom različnih mamil, ki so nas v preteklosti sicer precej stali. Nekateri naši strokovnjaki hodijo na seminarje in konference v tujini in zbirajo različne kvalitetne in uporabne materiale, žal pa jih zaradi velikih stroškov ne moremo razmnoževati oziroma uporabljati pri predavanjih. Zaradi stroškov trenutno tudi nimamo nobenega primernega video spota o mamilih in njihovih posledicah in še manj kakršnegakoli posnetega filmskega materiala za učne in ostale potrebe. Na srečo smo aktivno vključeni v več tujih preventivnih projektov. Tukaj mislimo na programe PHARE in pa Pompidou grupo, ki so nam pripravljeni pomagati tako finančno kot tudi s cilji izobraževanja in izpopolnjevanja na področju mamil, vendar pa od nas v kratkem pričakujejo jasne programe in seveda implementacijo naših bodočih aktivnosti. V tem kontekstu je seveda nujno potrebno takoj oživiti medresorsko komisijo, da lahko zastavimo cilje, ki smo jih ločeno predstavili iz posameznih resorjev, enak je pa vsem skupaj, to je, da to največje zlo zatremo že v kali. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje. Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Odgovori so prava katastrofa. Ministrstvo za šolstvo torej nima sredstev. Ja, za božjo voljo. Kaj mislite, kdo vam jih bo dal in tudi pridobiti si jih ne marate ali kaj? Ministrstvo za zdravstvo hoče imeti bagatelnih 13 milijonov v novem proračunu? Lepo vas prosim, ste pametni ali kaj. Poglejte, ne glede na to, da verjetno misli pozicija zopet sama sprejemati proračun, kot je to naredila letos za letošnje leto in opozicija ne bo mogla predlagati ustreznih amandmajev, vas rotim, vas prosim, vas prosim, da to predvidite v vaših proračunih. Pa veste, kaj je 13 milijonov?. To ni nič. Koliko pa stane kurativa? Ali bomo pošiljali Don Pierinu naše mlade ljudi? Ali vas ni sram? To je žalostno.</p>
                  <p>Poleg tega bi prosil vse tri resorje, da pripravite statistiko uživanja mamil v osnovnih šolah in jo dostavite vsem poslancem v Državnem zboru, da bomo videli, kakšne so te številke. Mene je zadnjič ravnatelj neke šole ustavil na cesti in je povedal, da so izključili učenca zaradi vulgarnega nastopa proti...</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Hvalica, vprašanje dodatno, ni komentarja.</p>
               </sp>
               <sp>
                  <speaker>IVO HVALICA:</speaker>
                  <p>...proti mladi profesorici, in ko je ta učenec potem prišel pred ravnatelja, mu je rekel: "Ali mene boste izključili?" je rekel. Kaj pa tiste, ki prodajajo mamila? To se dogaja na šolah. In vas sprašujem in vi nimate sredstev, šolstvo? In zdravstvo hoče imeti 13 milijonov. Ne vem sedaj, ne razumem kaj vi počnete. Ne se smejati, gospa predstavnica Ministrstva za zdravstvo. Ne se smejati. Rajši zajokajte, pa če ne znate tukaj javno, pa skrivaj, če imate kaj čuta. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>To je bil predlog, ni bilo vprašanje. Naslednje vprašanje postavlja Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. Gospod predsedujoči, spoštovane poslanke in poslanci, spoštovane predstavnice in spoštovani predstavniki Vlade! Najprej bi rada rekla, da se sveženj neodgovorjenih vprašanj, ki jih poslanci postavljamo, seveda iz dnevna v dan veča, da je nekaj med njimi takih tudi, ki sem jih sama postavila in vsaj na enega bi rada v tem trenutku spomnila.</p>
                  <p>Februarja letos sem namreč vprašala, ali je Vlada pred vračanjem gozdov pripravila ekspertizo in analizo pravnega stanja, lastninskega stanja pred vračanjem. Morala sem to vprašanje ponoviti, da sem sploh dobila odgovor. Naslednji odgovor je bil, pripravlja se posebna ekspertna skupina, ki bo v najkrajšem času seznanila Državni zbor s svojimi ugotovitvami. Pol leta je od tega, do danes ni nobenega odgovora.</p>
                  <p>Nadalje me zanima, kako je s posebno komisijo glede deložacij iz tako imenovanih nasilno vseljenih stanovanj, vojaških stanovanj, ki jo je ustanovila Vlada, kdo je v tej komisiji, kakšni so kriteriji za delovanje te komisije in kako v nadaljevanju seznanjajo tiste, ki jih te odločitve neposredno prizadenejo? In pa še vprašanje v zvezi s sarajevsko misijo. Leta 1992 se je kar nekaj Slovencev vrnilo iz Sarajeva. Mnogi med njimi še danes nimajo možnosti bivati kje drugje, kot pri svojih sorodnikih ali pa v izredno dragih podnajemniških stanovanjih. In sedaj tisto vprašanje, ki sem ga napovedala. Skušam se namreč držati poslovnika tako glede dolžine, ki je namenjena poslanskim vprašanjem kot tudi vsebine. Vlado in pristojna ministrstva ter službe sprašujem, kakšna je vloga in odgovornost Vlade, posameznih resorjev pri prodaji Pomurke in kakšna je dejanska resnica o tej prodaji? Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Kdo bo odgovarjal. Iz Ministrstva za gospodarske dejavnosti, gospod Dimovski. Prav.</p>
               </sp>
               <sp>
                  <speaker>DR. VLADO DIMOVSKI:</speaker>
                  <p>Ja, pravilno. Državni sekretar za industrijo. Hvala lepa za to vprašanje. Pozdravljeni poslanke in poslanci! Na to vprašanje bom odgovoril kot pristojno ministrstvo ali pa s strani pristojnega ministrstva, ker je to podjetje v lasti sklada. Navedel bom smo nekaj tistih osnovnih ugotovitev, ker je pravzaprav dosje Pomurke izjemno dol in bomo seveda pripravili daljše pismeno pojasnilo. Najprej bi začel s tem, da je to, kot sem že rekel, Pomurka, ni Pomurka v lasti sklada, da ima sklad v Pomurki 39 milijonov mark terjatev in da je bilo Ministrstvo za gospodarske dejavnosti v vlogi ministra in pa tudi v moji vlogi, da smo bili o vprašanju Pomurke obveščeni šele v začetku septembra in da smo od takrat naprej bolj aktivno sodelovali pri reševanju problema Pomurke. Kar se tiče same zgodovine tega problema Pomurke, naj omenim to, da je bilo premoženje podjetja MIP Pomurke, v katerem imajo zadruge 45% lastništvo, prenešeno na podjetje Kalatrans. To se pravi premoženje, se pravi sredstva so na podjetju Kalatrans. Postavilo se je vprašanje, kdo v procesu teh ponudb, ki so bile naslovljene na sklad za razvoj in ki je vodil prodajo MIP Pomurke, katero bo prevagalo. V prvem obdobju je bila ponudba, ki so jo dale skupaj zadruge, seveda v primerjavi z drugimi ponudbami relativno majhna ali pa nizka, kar se tiče ponudbe in so se potem odvijale naprej tudi aktivnosti, kako bi lahko zadruge bolj aktivno sodelovale pri tej prodaji. Da ne bom predolg. Na skupnem dogovoru z Ministrstvom za kmetijstvo in s predstavniki sklada, na katerem je bil prisoten tudi direktor Korže, smo se načeloma dogovorili, da bi en del lastništva v Kalatransu zaradi zagotovitve, bi rekel, upravljaljske moči v podjetju Pomurka ostalo v lasti sklada. Takrat smo govorili o 24% tega lastništva in to smo potem na Upravnem odboru sklada, takoj za tem, dva dni za tem, tudi sprejeli.</p>
                  <p>Vendar pa je v vmesnem obdobju prišlo do podpisa predpogodbe z gospodom Prekorškom, o katerem pa na tisti seji upravnega odbora, kjer smo obravnavali teh 24%, nismo bili obveščeni. Ravno zaradi tega je tako verjetno vas kot tudi nas</p>
                  <p>presenetila novica o prodaji podjetja MIP Pomurka v smislu tega Kalatransa tako, da smo reagirali s tem, da bomo celotno problematiko Mesne industrije Pomurka obravnavali na seji upravnega odbora, 11.10., kjer smo že zahtevali celoten dosje Pomurke in tudi vlogo, ki jo je sklad pri pogajanjih o nakupu Pomurka imel.</p>
                  <p>Naj omenim še to, da bo Odbor za kmetijstvo in gozdarstvo imel tudi sejo na isti dan ob isti uri o vprašanju Pomurke, kjer bo poskušal izoblikovati stališče države, če smem tako reči, do vprašanja prodaje Mesne industrije Pomurka, ki ima, kot so nam zagotovili predstavniki Ministrstva za kmetijstvo, izjemno strateški pomen predvsem za to regijo, pa tudi za Slovenijo. Tako da bo hkratno obravnavanje omogočilo, da bomo verjetno po sredi imeli bolj natančno sliko o celotni zadevi, celotne transakcije v Mesni industriji Pomurka in bomo takrat bolj natančno tudi odgovarjali na vaše vprašanje. Če dovolite, vam bomo potem tudi v tem smislu celovito odgovorili in ob odločitvi, ki jo bo sprejel Odbor za kmetijstvo in gozdarstvo, tudi lahko imeli, ali pa bomo imeli neko stališče o strateškosti in o pomembnosti te industrije za slovensko in za pomursko regijo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Bo še kdo odgovarjal? (Nihče.) Dodatno vprašanje.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala. Pričakujem na tista vprašanja seveda pisne odgovore, na katera drugi niso odgovorili in tudi na tisti del, za katerega ste vi obljubili. Rada bi pa rekla, da sem, če dovolite gospod predsedujoči, v pojasnilo bolj kot odgovor morala postaviti to vprašanje, čeprav sem tudi članica Odbora za kmetijstvo in sem vedela, da bomo to obravnavali tudi na tem odboru. Ampak pred nedavnim sem bila v Murski Soboti na poslanskem večeru in ljudje so strahovito zaskrbljeni in sem ne glede na to, da smo kasneje na odboru sklenili, da obravnavamo to tematiko, želela vsaj en del tega odgovora v tem trenutku. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Naslednje vprašanje postavlja Jadranka Šturm-Kocjan.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala za besedo, gospod predsedujoči. Spoštovani predstavniki Vlade, kolegi in kolegice! Imam dve poslanski vprašanji. Najprej poslansko vprašanje ministru za notranje zadeve gospodu Andreju Šteru in pa šolskemu ministru, gospodu doktorju Slavku Gabru.</p>
                  <p>Ministra za notranje zadeve gospoda Andreja Štera in ministra za šolstvo gospoda Slavka Gabra sprašujem, ali je res, da bodo v Kadetski šoli v Tacnu uvedli v tem šolskem letu predavanja za duhovno rast dijakov, ki bi jih pripravili profesorji iz Teološke fakultete. Če bo prišlo do realizacije omenjenih predavanj, sprašujem, kdo in na kakšni pisni osnovi je to sklenil ter ali je šolski minister vedel, da se bo po obisku gospoda nadškofa Alojzija Šuštarja v Tacnu maja letos, pripravljalo taka predavanja.</p>
                  <p>Drugo vprašanje pa gospodu ministru za kmetijstvo in gozdarstvo, Jožetu Ostercu. Ministra za kmetijstvo in gozdarstvo, gospoda Osterca prosim, da mi natančno pojasni vzroke in razloge, zakaj se nihče iz njegovega ministrstva ni udeležil seje Odbora za kmetijstvo in gozdarstvo Državnega zbora Republike Slovenije, ki je bila v petek, 16. septembra, letos v Izoli. Prisotnost predstavnikov njegovega ministrstva smo pogrešali predvsem v prvem delu seje odbora, ko je bila na dnevnem redu za nas zelo pomembna problematika - ribištvo v Sloveniji. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Najprej odgovor notranjega ministrstva, gospod Debelak.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Poleg izvajanja pouka nudi šola za policiste v Tacnu - letos jih je vpisanih 555 - možnosti, da se v prostem času vključujejo v različne interesne dejavnosti. Deluje na primer 23 sekcij na področju športa, kulture, tehnike, za opravljanje mentorskega dela pa je angažiranih 27 delavcev. Poleg strokovne in splošne izobrazbe ter telesne pripravljenosti želimo nuditi dijakom tudi možnost širjenja življenjskega obzorja. V ta namen se občasno organizirajo predavanja oziroma debatni večeri s strokovnjaki iz različnih strok. Udeležba na teh predavanjih je prostovoljna. Tako je bilo doslej in tako je tudi predvideno v novem programu za šolsko leto 1995/96. Načrtujemo 7 predavanj oziroma debatnih večerov, in sicer na temo etika in policija, kjer bo predaval prof. Anton Stres, kodeks policijske etike, kjer bo predavatelj prof. dr. Janez Pečar, človek in religija, kjer bo predaval prof. dr. Drago Ocvirk, ustavno načelo ločitve cerkve od države, kjer bomo angažirali prof. dr. Marka Keršovana, odnos cerkev - država, kjer bo predaval prof. dr. Borut Košir, človekove pravice in pravna država, predavatelja bomo angažirali s Pravne fakultete in sedma tema bo sodobna slovenska literatura, kjer smo v dogovoru s pisateljem Dragom Jančarjem. Med navedenimi predavatelji so trije profesorji Teološke fakultete. Menimo, da je tako prav, saj izbor tem in predavateljev jasno kaže, da ne uvajamo pastoracije oziroma kot ste rekli, duhovno rast dijakov Srednje policijske šole, temveč pluralistično pristopamo k obravnavi nekaterih tem, ki so pomembne za poklic in osebni razvoj marsikaterega dijaka Srednje policijske šole. Dogovor o predavanjih s profesorji s Teološke fakultete je bil res sklenjen na obisku nadškofa dr. Alojzija Šuštarja in ministra za notranje zadeve v mesecu marcu letos, ko sta obiskala šolski center v Tacnu.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Šolsko ministrstvo, gospod Zgaga.</p>
               </sp>
               <sp>
                  <speaker>DR. PAVLE ZGAGA:</speaker>
                  <p>Z vidika pristojnosti Ministrstva za šolstvo in šport bi želel najprej povedati tole, da o fakultativnih dejavnostih, o dejavnostih zunaj neposrednega vzgojno-izobraževalnega programa praviloma od ravnateljev, ki so pristojni za organizacijo in za nadzor takih dejavnosti, ne zahtevamo, da te dejavnosti prijavljajo, tudi nikoli v preteklosti ni bilo take navade. V tem primeru smo seveda informacije pridobili, vendar vse ključne informacije je povedal že moj predhodnik. Sam bi želel k temu dodati naslednje. V primeru Policijske šole v Tacnu gre za določeno specifiko v šolskem sistemu, natančneje na srednješolski ravni v Republiki Sloveniji. Ustanovitelj šole je Ministrstvo za notranje zadeve, torej v tej točki gre za razliko tako od javnih srednjih šol kot tudi od zasebnih srednjih šol. In šola sama je organizacijska enota uprave za kadre in izobraževanje pri Ministrstvu za notranje zadeve. Šola izvaja javnoveljavne programe za srednje šole, toda tudi tukaj gre za določeno specifiko. Splošnoizobraževalne programe sprejema oziroma potrjuje strokovni svet za vzgojo in izobraževanje Republike Slovenije, medtem, ko strokovne, policijske predmete pa sprejema svet Srednje policijske šole v skladu s pravili, ki jih ta svet ima.</p>
                  <p>Ministrstvo za šolstvo in šport ni bilo seznanjeno z obiskom nadškofa na tej šoli, kasneje pa smo ugotovili, glede na vprašanje, ki je bilo zastavljeno, da je ponudbo za omenjena predavanja šoli poslal direktor Uprave za kadre in izobraževanje pri Ministrstvu za notranje zadeve.</p>
                  <p>Kar se tiče fakultativnih predavanj, naj dodam še toliko, velja, da je povsod v sferi javnih šol oziroma šol, ki izvajajo javne vzgojno-izobraževalne predmete, v navadi, da se takšna fakultativna predavanja odvijajo bodisi v obliki krožkov, sekcij, razstav, bodisi v okviru drugih dejavnosti, gledališki abonmaji in podobno, in da šole na te oblike dejavnosti vabijo zunanje predlagatelje, animatorje in podobno. Pri tem seveda velja načelo, ki je znano, namreč, da ta predavanja oziroma ti nastopi ne morejo imeti značaja politične ali konfesionalne agitke. Pri tem naše ministrstvo, kot veste, tudi vztraja in v takih primerih, potem seveda tudi zberemo ustrezne informacije oziroma reagiramo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Kdo od kmetijskega ministrstva? Gospod...</p>
               </sp>
               <sp>
                  <speaker>IVAN OBAL:</speaker>
                  <p>Gospod podpredsednik, spoštovane gospe in gospodje poslanci! Dovolite mi, da preberem odgovor gospoda ministra, ki ga je osebno pripravil, na vprašanje, ki ga je zastavila gospa poslanka Jadranka Šturm-Kocjan.</p>
                  <p>Zaradi težav pri predelavi rib v Delamarisu in problemu zasebnih ribičev na obali sem se že pred sklicem seje Odbora za kmetijstvo in gozdarstvo Državnega zbora odločil, da skupaj z državnim sekretarjem gospodom Obalom in pomočnikom ministra gospodom Perkom obiščem Delamaris in se pogovorimo tudi tam z ribiči tega območja. Dogovorili smo se za obisk 15. septembra tega leta. Da bi kar najbolje izkoristili dan, je istega dne bil programiran tudi obisk podjetja Droge, obisk pri koprskem županu in podjetja Vino Koper, kjer smo se pogovarjali s predstavniki vinskih kleti s Primorske in Goriške. Pred sklicem Odbora za kmetijstvo in gozdarstvo se je predsednik odbora gospod mag. Jože Protner mudil na obisku pri nas na ministrstvu. Omenil je možnost sklica odbora za 15. september. Zaprosil sem ga, naj odbor prestavi, ker imam dan zaseden s programom obiska podjetij v teh obalnih občinah zaradi dogovarjanj o konkretnem reševanju problemov. Med temi podjetji je bil predviden tudi obisk Delamarisa. Kljub mojemu predlogu je bil odbor sklican istega dne. Obisku Delamarisu smo dali prednost, ker smo se želeli konkretno pogovoriti o težavah, o katerih nas je obvestila posebna skupina pod vodstvom poslanke gospe Brede Pečan o tem, kaj naj naredimo v Delamarisu in o tem, na kakšen način bomo pomagali temu podjetju. Da pa ne bi bilo videti kot podcenjevanje odbora, sem takoj ob prihodu v Delamaris prosil vodilne v podjetju, da pohitimo s pogovori in da bi se ob 12.00 uri uskladili in se sestali na skupnem srečanju in na skupnih pogovorih na ladji, ki je bila pripravljena za ta namen. Sporočeno mi je bilo, da se to da urediti in da bodo to tudi uredili. To sem povedal tudi gospodu Debevcu, ki me je med tem poklical. Tako smo na ladji čakali člane odbora več kot eno uro. Ko so prišli, sem izvedel, da je odbor pod vodstvom podpredsednika gospoda Potočnika sestanek odbora že zaključil, zato sem nadaljeval s svojimi sodelavci pogovore z zasebnimi ribiči, nakar smo se izkrcali in nadaljevali obisk v Portorožu.</p>
                  <p>Dogovore o pomoči Delamarisu smo na Ministrstvu za kmetijstvo med tem že tudi realizirali. Zaradi žgoče problematike se nam je zdelo pomembno, da opravimo konkretne pogovore v Delamarisu, da pa se ob tem vsaj za krajši čas udeležimo tudi seje odbora. Zakaj se je predsedujoči ali odbor odločil drugače, kljub temu, da so organizatorji odpovedali eno ladjo in poskrbeli za to, da bi se lahko del sestanka opravil na ladji, pa mi ni znano.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje?</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala lepa za delne in nepopolne odgovore, zato bom postavila še dodatno vprašanje, če začnem kar zadaj.</p>
                  <p>Dokaj natančno ste obrazložili itinerer gospoda Osterca in njegove skupine tistega dne v Izoli, vendar je treba na glas povedati nekaj, da se je gospod Osterc takrat, ko je v Izoli zasedal odbor tega Državnega zbora, odločil in dal prednost strankarski zadevi, ki je pripravila obisk v Delamarisu. To vem zato, ker sem tudi sama dobila obe vabili, tako Odbora tega Državnega zbora za kmetijstvo kot tudi strankarskega SKD iz Kopra za ta obisk.</p>
                  <p>Ni opravičila za to, da se nihče ni udeležil seje odbora tega Državnega zbora in bi prosila, če mi lahko gospod minister dodatno pojasni, kateri razlogi so ga v tem primeru prepričali, da se je odločil za strankarsko zadevo, glede na to, da smo na sestanku Odbora za kmetijstvo govorili tudi o Delamarisu, ne pa samo o Delamarisu.</p>
                  <p>No, in še prvo vprašanje. Začudena sem nad tem, očitno še veliko stvari ne vem o našem šolskem sistemu, tako tudi nisem vedela, da je policijska šola v Tacnu šola, ki je izven sistema javnih šol na nek način, kar me napeljuje k sklepu, da naše šolsko ministrstvo pravzaprav lahko samo omejeno, bom rekla nadzira ali pa posega v delovanje te šole. Prosim, če je ta moja trditev oziroma sklep točen, če mi to lahko poveste? Seveda bom na Odboru za šolstvo, kulturo in šport tega Državnega zbora zahtevala pojasnilo o tem, kako je s statusom te šole, zakaj in odkod to, da je izven sistema? Pri teh stvareh me najbolj preseneča to oziroma bom rekla zaskrbljuje, če sledimo ustavni normi, da je cerkev v tej državi ločena od oziroma verske skupnosti ločene od države, kako se lahko potem potegne ločnico med vsebinami, ali so ali niso konfesionalne? Res je, da so trije predavatelji izmed sedmih, kot ste rekli s Teološke fakultete, dokaj spretna poteza, moram reči, da so bili najprej, kolikor sem slišala, ponudbe za ves paket s strani Teološke fakultete, tako da me zanima odgovor, kako se lahko ugotovi, do kje je konfesionalno in kdaj to več ni? Predvsem, če je to na prostovoljni osnovi, če si dijaki širijo svoje življenjsko obzorje in duhovno rast, da uporabim ta izraz iz tiska, v teh prostočasnih dejavnostih, mislim, da bi to lahko počeli tudi v seminarjih in dejavnostih, ki jih organizira cerkev v svojih institucijah in zopet, tukaj mi ni jasna ta meja, kdaj lahko cerkev in kdaj ne in kdo lahko sploh to mejo zazna? Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatni odgovori. Najprej minister za šolstvo. Zgaga.</p>
               </sp>
               <sp>
                  <speaker>DR. PAVLE ZGAGA:</speaker>
                  <p>Dve dodatni vprašanji. Prvo je naslovljeno name. Odgovor je kratek - "da". Bi pa dopolnil ta kratek odgovor še z neko informacijo, pravzaprav večina izobraževalnih sistemov v svetu pozna, poleg tistega, kar je večina v izobraževalni vertikali javno enotno šolstvo, tudi določene specifike še vedno v javni sferi. Gre praviloma za vojaško in policijsko izobraževanje. Tudi nova zakonodaja omogoča v nekem členu, da se vertikale na tem področju uredijo posebej zaradi specifik tega področja, res pa je, da so to stvari, ki bi utegnile v naslednjih letih biti še stvar dogovorov in natančnejše ureditve.</p>
                  <p>Tudi kar se financiranja tiče, je tako. Šola je financirana iz Ministrstva za notranje zadeve, deloma tudi z našega, kajti ne smemo pozabiti, da nekateri dijaki te šole opravljajo maturo, ki pa je po zakonu o usmerjenem izobraževanju, po dosedanjih kriterijih, v našem delu pristojnosti. Toliko.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Obal, kmetijsko ministrstvo.</p>
               </sp>
               <sp>
                  <speaker>IVAN OBAL:</speaker>
                  <p>Spoštovani gospod podpredsednik, spoštovane gospe in gospodje! Ponovno odločno moram povedati, da je tega dne, v času ko je bila seja odbora, minister opravljal zelo pomembno gospodarsko delo, zelo pomembno gospodarsko delo, kajti pogovarjali smo se o načinu, kako razrešiti problematiko v podjetju Delamaris. Da je pa istega dne opravil tudi strankarski obisk, pa mislim, da ni nikjer prepovedano in je celo zaželeno, da se od časa do časa, razumljivo, pojavijo tudi takšni pogovori.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Lahko, samo stranka mora biti prava.</p>
                  <p>Naslednje vprašanje postavlja Benjamin Henigman.</p>
               </sp>
               <sp>
                  <speaker>BENJAMIN HENIGMAN:</speaker>
                  <p>Spoštovane poslanke in poslanci, predstavniki Vlade! Poslansko vprašanje bi postavil Vladi Republike Slovenije in predvsem Ministrstvu za okolje in prostor, gospodu ministru Pavlu Gantarju, ki ga ni, ker se je opravičil.</p>
                  <p>Vodnogospodarski inštitut iz Ljubljane je v februarju 1995 pripravil poseben program za nalogo obratovanje in varnost pregrade zadrževalnika Prigorica (to je v občini Ribnica). Iz same naloge je razvidno, da glede na obstoječe stanje pregrade in visoke meritve pretočnih količin vode v letu 1990 in 1991 so potrebne redne kontrole za varno obratovanje. Iz meni dostopnega gradiva je razvidno, da do februarja 1995 ni bilo podanih strokovnih podlag, kaj šele pravilnik za obratovanje z zapornico, predviden način obveščanja in podobno, s ciljem zagotavljanja popolne varnosti prebivalcem pod pregrado, predvsem vasi Prigorica in Dolenja vas ter bližnjim naseljem v sosednji občini Kočevje. Geo-studio, d.o.o. iz Ljubljane je tako v februarju 1995 pripravil program opazovanja in kontrolnih pregledov geo-tehničnih parametrov zadrževalnika Prigorica, kateri v uvodnih pojasnilih dobesedno navaja (citiram): "V letu 1991 so nastale na pregradi poškodbe zaradi zamašenih iztokov prečnih in drenažnih odvodov, zaradi česar je bil nivo precejne vode skozi nasip bistveno višji od dovoljenega. Dodatni računi stabilnosti so pokazali, da je zašel količnik varnosti proti porušitvi v tem času približno 1,00, kar pomeni, da je bil pregradni nasip neposredno pred pričetkom rušenja in tako dalje." (Konec citata.) Iz razpoložljive dokumentacije je jasno razvidno, da investicija iz varnostno-tehničnih pogojev do sedaj ni v celoti zaključena. Manjka vsaj urejen sistemski pristop opazovanja in rednih pregledov, posebno vprašanje pa je dejansko stanje pregrade. Vlado Republike Slovenije ter še posebej pristojno Ministrstvo za okolje in prostor sprašujem. Kaj je bilo do sedaj, še posebej pa v letu 1995, storjeno za sanacijo in varno obratovanje zadrževalnika Prigorica, in drugo vprašanje, kakšne aktivnosti in koliko finančnih sredstev je predvidenih za varno obratovanje v skladu s strokovnimi merili za zagotovitev trajne varnosti ljudi, živečih nizvodno od pregrade še v letošnjem letu, kot tudi v proračunu za leto 1996?  Vprašanje sem oddal danes, pa bi vendarle prosil za ustni odgovor.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovor. Iz Ministrstva za okolje in prostor gospod Radovan Tauzes.</p>
               </sp>
               <sp>
                  <speaker>MAG. RADOVAN TAVZES:</speaker>
                  <p>Spoštovane poslanke, spoštovani poslanci! Gospod Henigman v svojem vprašanju Ministrstvu za okolje in prostor oziroma Vladi Republike Slovenije pravilno ugotavlja, da je zadrževalnik Prigorica javni objekt in v javni rabi, ki ga vzdržuje podjetje Hidrotehnik, upravni in nadzorni del pa izvaja nad tem  objektom Uprava za varstvo narave s svojo izpostavo Novo mesto. Letos oziroma v letu 1994 je bil sprožen seveda sanacijski program, na podlagi iste študije Vodnogospodarskega inštituta, ki jo omenja gospod Henigman v svojem tekstu "Vprašanja" in sanacija je stekla v letu 1995 na naslednji način.  S sredstvi 5 milijonov tolarjev je bila zadeva vezana na ureditev brežin in iztoka iz akumulacije. Ta sredstva so skladna s proračunsko politiko za proračun leta 1995. V proračunu leta 1996 pa načrtujemo še ureditev rešetke, vendar in nekaj varnostnih sistemov, verjetno istih, ki jih gospod poslanec omenja v svojem vprašanju. Ta ureditev rešetke je vezana bolj zaradi varnosti kopalcev, ki seveda so nekako angažirani na tem obrežju. Podrobnejše specifikacije izvedenih in pa še nameravanih del v letu 1995 bomo v pismenem odgovoru, vendar pa kot sem dobil informacijo, sledi jasno, da ni nobenih nevarnosti, kar se tiče porušitve te pregrade. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje? (Ne.) Naslednje vprašanje postavlja Miloš Pavlica.</p>
               </sp>
               <sp>
                  <speaker>MILOŠ PAVLICA:</speaker>
                  <p>Hvala lepa. V medijih že dalj časa zasledujemo problematiko o vključevanju telefonskih storitev podjetja TELEKOM. Kar precej člankov je bilo objavljenih v zadnjih 6 mesecih, kjer se uporabniki telefonov pritožujejo, da so seveda storitve zaračunane na nenormalen način. Posebni problemi so za zaračunavanje storitev na telefonskih številkah 090, o čemer se spletajo v javnosti precejšne zgodbe. Sprašujem Ministrstvo za promet in zveze, ali in kaj je storilo in kaj bo storilo za to, da se te nepravilnosti odpravijo, kajti evidentno je, da prihaja do nekaterih resnih nepravilnosti. Kajti posamezniki dobivajo račune tudi za čas, ko jih sploh ni bilo doma. Ko so bili, recimo na dopustu, ko so imeli telefone blokirane, da ne govorim, ko so blokirali telefonske razdelilne postaje itd. Tako da, seveda to pomeni tudi s socialnega vidika velik problem, če nekdo dobi račun, ki je visok 300., 400.000, da ne govorimo o računih, ki presegajo celo milijonske vsote. Seveda to pomeni velik udar na družinske proračune v marsikakšni družini in glede na to, da je seveda tudi TELEKOM v glavnem zavračal pritožbe, me še posebej zanima, ali se je Ministrstvo na to odzvalo in kaj je bilo za to storjeno in kaj eventualno še bo, da se te nepravilnosti odpravijo.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovor daje minister za promet.</p>
               </sp>
               <sp>
                  <speaker>IGOR UMEK:</speaker>
                  <p>Spoštovani! Telekom Slovenije zaračunava svojim uporabnikom le storitve, ki jih je tudi opravilo. Ta trditev temelji na principu zaračunavanja storitev prenosa govora kot tudi drugih storitev, ki jih TELEKOM nudi svojim uporabnikom. Princip zaračunavanja storitev je zasnovan na avtomatskem  tarifiranju in v nekaterih primerih tudi na avtomatskem zapisu nujno potrebnih podatkov za obračun storitev, in sicer: kličoči naročnik, klicani naročnik, datum, ura in trajanje zveze. Delovanje telefonskih central in pripadajočih tarifnih naprav je v skladu z veljavnimi predpisi.</p>
                  <p>Enako velja tudi za vzdrževanje in nadzor. Nadzor pravilnega delovanja tarifnih organov telefonskih central se opravlja redno in v skladu s predpisi. V Telekomu v Sloveniji je bilo v letu 1994 v povprečju 1,7% pritožb glede na skupno število telefonskih računov. V prvih 7 mesecih tega leta znaša ta delež v povprečju 2,2%., povprečno število reklamacij oziroma pritožb je v Telekomu Slovenije še vedno nižje od povprečja, recimo v Nemčiji. Pravna podlaga za reševanje pritožb in reklamacij telefonskih računov je veljavni pravilnik o organih in postopkih reševanja reklamacij telefonskih računov uporabnikov javnih TK storitev. V skladu s tem pravilnikom Telekom ob reklamaciji telefonskega računa preveri morebitne računske in tehnične napake. Med Telekomom Slovenije in Zvezo potrošnikov Slovenije je bil junija letos prvi sestanek, na katerem je bilo dogovorjeno stalno in kontinuirano sodelovanje. 20. septembra letos sta se Telekom Slovenije in Zveza potrošnikov dogovorila, da na drugi stopnji reševanja reklamacij sodelujejo predstavniki obeh strani ter neodvisni strokovnjak, ki ga izbereta skupaj. Posebno pozornost je treba posvetiti storitvam s povišano tarifo - na kratko servis 090 - ki so največkrat jedro spora, kot to omenja tudi gospod poslanec Pavlica. Telekom Slovenije s pogodbo odda ponudniku storitev posebno telefonsko številko in omogoči povezavo z uporabnikom. Od 1. septembra letos je onemogočeno direktno klicanje na številko 090 na analognih telefonskih centralah, ki ne omogočajo izpisov opravljenih telefonskih pogovorov. Pogovori prek teh central so od tega dne možni le s pomočjo operaterja v telefonski centrali, ki skrbi za pisno dokumentacijo o pogovorih. Evidentiranje se v digitalnih centralah opravlja z zapisom. Do konca oktobra bodo opravljene vse tehnične priprave, tako da bodo onemogočeni pogovori na servis 090, daljši od 30 minut. Do konca oktobra letos bodo ponovno proučene vse odprte reklamacije zaradi visokih telefonskih računov in pri tem upoštevane značilnosti vsakega posameznega primera v zvezi s servisom 090. Ministrstvo oziroma Uprava Republike Slovenije za telekomunikacije pa pripravlja tudi osnutek novega pravilnika o organih in postopkih pri reševanju reklamacij, ki bo usklajen z novim zakonom o telekomunikacijah. Pravilnik bo v veljavi za vse izvajalce javnih telekomunikacijskih storitev. Z njim bodo določene njihove pravice in obveznosti. Prav tako je v okviru Ministrstva za promet in zveze ustanovljena komisija, ki ima nalogo pregledati sistem za obračunavanje telefonskih pogovorov. Komisija dela še ni končala. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Dodatno vprašanje?</p>
               </sp>
               <sp>
                  <speaker>MILOŠ PAVLICA:</speaker>
                  <p>Hvala. Imel bi še dodatno vprašanje. Zanima me, ali je možno, da prihaja do tehničnih napak, kajti ob dokumentaciji, ki jo imam na razpolago, so posamezniki evidentno dokazali, da niso mogli opraviti posameznih telefonskih klicev, ker jih ni bilo doma. Telefonska linija ni bila dostopna, ali pa so imeli blokiran telefon. Sami so ga zaklenili itd. za kontrolo. Kajti, če se to dogaja, potem so resnično v preteklosti nekateri dobivali previsoke račune.</p>
                  <p>Drugič - govori se tudi o kontroli posameznih telefonskih klicev. O tem obstajajo nekateri dokumenti, s katerimi sam razpolagam. Ali je to možno? Ali se ti telefonski klici kontrolirajo ali ne, ali je kontrola nad tem, kdo in kako kliče itd.?</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Minister.</p>
               </sp>
               <sp>
                  <speaker>IGOR UMEK:</speaker>
                  <p>Kot je bilo že rečeno, sistem proučuje posebna komisija in jaz si ne upam dati nobenega odgovora na to temo, dokler ta komisija, v kateri so ugledni strokovnjaki, ne da svojega kompetentnega mnenja. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Naslednje vprašanje postavlja gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Sprašujem Vlado Republike Slovenije, še posebej pa Ministrstvo za okolje in prostor o tem, kako uresničuje določila zakona o varstvu okolja. Vemo, da je v tem zakonu predpisanih vrsta podzakonskih aktov, tako vladnih uredb kot uredb posameznih ministrstev in da so tudi določeni roki za izdajo teh predpisov. Med njimi, na primer so predpisi o mejni vrednosti, ki so sicer deloma že izdani in jih je bilo potrebno izdati v šestih mesecih. Žal je bil ta rok bistveno daljši, potem so predpisi, ki se nanašajo na študije ranljivosti okolja. Gre za predpise, ki jih izdaja ministrstvo, kakor tudi predpise, ki jih izdajajo posamezne občine. Potem gre za metodologije, za pripravo študija ranljivosti okolja, ki jih še ni. Potem imamo obvezne presoje, ko Vlada predpiše s posebno uredbo, za katere posege v okolje je potrebna obvezna presoja in še druge zadeve. Potem imamo zelo pomembno vladno uredbo o odškodninah in nadomestilih za razvrednotenje in nevarnost življenjskega okolja oziroma naravnega okolja. Ta uredba bi bila že "krvavo" potrebna pri vseh teh ogromnih posegih v prostor, ki jih imamo v gradnji avtocest. Žal Vlada te uredbe ni pripravila. Na to uredbo mora dati tudi soglasje Državni zbor. Gre pa za uredbo, ki bo opredeljevala, da je dovolitev posega v okolje, ki jo lahko povzročitelj opravi, potrebno tej vlogi za dovolitev teh posegov, priložiti pogodbo z oškodovanci. In tudi določiti višino odškodnine oziroma dokazati, da je postopek v urejanju pred sodiščem. Sicer so vsa dovoljenja za poseg v okolje nična. Ali to pomeni, da ker ni te uredbe, da so vsa dovoljenja za gradnjo avtocest nična. Dobil sem pri podobni dilemi s strani visokega uslužbenca tega ministrstva pojasnilo, da pač dokler niso sprejete te uredbe, ta del zakona ne velja. To enostavno ne more biti res. Ta zakon je začel veljati 15. dan po objavi. Zakon je bil objavljen 17.6., 15 dni je bilo približno 2.7. leta 1993. Od takrat je minilo praktično več kot dve leti in sprašujem Vlado, kakor tudi resornega ministra, kdaj bo izdal oziroma kdaj bo izdala vse potrebne uredbe oziroma vse podzakonske akte. V večini primerov gre za enoletne, leto in pol celo dolge zamude. Zgolj v primeru posameznih zadev na podlagi 104. člena, ki se nanaša sicer na nacionalni program oziroma na 103. člen, ko gre za nekoliko daljše roke, je zamuda nekoliko manjša. O tem problemu je bil že večkrat govor v zboru, predvsem na matičnemu odboru. Tudi, ko je novi minister nastopil svojo funkcijo, je obljubil, da bo sicer te predpise pripravil. Jasno je, da smo se takrat zavedali, da ne more povedati točno kdaj. Že takrat je bila pri nekaterih zamuda. Potem je bilo pa vse tiho. Razen tistih predpisov, ki se nanašajo na standarde za, recimo hrup, pa druge obremenitve, to je bilo res pripravljeno, moram priznati. Toda ti, tako pomembni predpisi, ki določajo merila za pripravo okoljevarstvenih soglasij, ki določajo odškodnine za oškodovance, ki določajo področja, kjer je potrebna priprava okoljevarstvene študije, za te zadeve pa Vlada ni naredila nič. Vsi vemo, da to pomeni določen denar. Čeprav gre za denar države, nima država pravice ta denar jemati državljanom. Sploh pa ne samo tistim, ki so prizadeti. Zato sprašujem Vlado, vsekakor pa pristojnega ministra, kdaj bo izdal ustrezne predpise na podlagi zakona o varstvu okolja? Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Odgovor bo dal državni sekretar Tauzes.</p>
               </sp>
               <sp>
                  <speaker>MAG. RADOVAN TAVZES:</speaker>
                  <p>Spoštovane poslanke in spoštovani poslanci! Uredbe, ki jih zakon o varstvu okolja predpisuje in jim postavlja dokaj oster rok, pravzaprav izhajajo. Do sedaj je v Uradnih listih izšlo nekaj čez 30, mislim, da 36 uredb. Seveda sedaj je vprašanje, ali je hitrost izdajanja teh uredb primerna. Na vsak način ugotavljamo tudi sami, da ni usklajena s tistimi, kar je zakon predvidel. Prav gotovo, da je parlament takrat, ko je sprejemal tak zakon o varstvu okolja spregledal, da je pravzaprav uredba, recimo neka normna uredba na področju emisije težko strokovno delo. Poleg tega gre tu še za harmonizacijo z Evropsko skupnostjo in če malo naslikam, za katere uredbe gre in pri katerih sem tudi sam sodeloval, vam bo mogoče iz podatkov, ki vam jih bom povedal, tudi to jasno.</p>
                  <p>Do zdaj smo se lotili predvsem tistih uredb iz zakona o varstvu okolja, ki naj prekrivajo dosedanjo zakonodajo na področju varstva okolja. Tu so predvsem standardi oziroma normativi na področju emisije, kar se tiče snovi v zrak, emisij, kar se tiče vode, hrupa in še nekaterih zadev in če pogledamo samo uredbe, ki so vezane na emisije snovi v zrak, vam lahko povem, da je v tej uredbah sodelovalo čez 50 strokovnjakov in da je bila procedura sprejemanja in tudi javne recenzije, ne le samo preko Gospodarske zbornice, ampak tudi preko strokovnih krogov, dolga okrog 6 mesecev. Vlada oziroma Ministrstvo za okolje je uspešno izdalo tudi vse uredbe o hrupu oziroma je prejšnji zakon o hrupu v precejšnji meri dopolnila in ga harmonizirala z Evropsko skupnostjo. V tem trenutku izdajamo oziroma je v strokovni recenziji vse, kar je vezano na emisije voda, nadomestili pa smo tudi že zelo važen element, to je taksacija onesnaževalcev. Skratka, prekrili smo tisto zakonodajo, ki je  to področje urejala do zdaj.</p>
                  <p>Poseben problem je pa seveda problem, ki ga je gospod poslanec Pregelj jasno povedal, to je uredba o odškodnini. Tu pa je Ministrstvo za okolje in prostor malo v dilemi. Namreč, če povem o odškodninah, imamo tu tri elemente, ki vstopajo v ta odškodninski proces. Najprej gre za odškodnino, ki je dokazljiva, torej za direktno škodo, ki zaradi emisij ali zaradi drugih posegov oziroma obremenitev okolja nastaja pri oškodovancih. Drugi del odškodnine je seveda vedno vezan na uzurpacijo, se temu reče, prostora, to, ko neka dejavnost, ki je moteča, onemogoča drugo dejavnost. Tretji del pri odškodninah je pogajalski del. Mnenja smo, in to je tudi gospod Pregelj malo nakazal, da je, kar se tiče emisij, torej direktnih škod, pravzaprav v Sloveniji še veliko odprtih problemov. In nekoliko nas je strah odpreti ta problem, ne da bi trezno presojali, kaj počnemo. Zato je zdaj v tem trenutku tudi skladnost s temi emisijskimi normami, ki jih izdajamo, pravzaprav analiza, kaj bi taka uredba terjala od tistih, ki onesnažujejo, in žal so tisti, ki onesnažujejo, pretežno še vedno v državni lastnini. Skratka, moramo pogledati, za kakšno odškodnino oziroma za kakšen finančni pritisk na onesnaževalce oziroma na naš sistem bi šlo, v kolikor bi uredbo o vseh teh treh elementih objavili oziroma dali v eksploatacijo. Moram povedati, da je uredba pripravljena, je tudi na vpogled in ni noben problem diskutirati z ustreznim Odborom za infrastrukturo in okolje v parlamentu o kontekstu te uredbe kadarkoli. Uredba je pripravljena. V tem trenutku nam manjkajo ocene, kaj pomeni izvajanje te uredbe v slovenskem gospodarskem prostoru. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani, zahvaljujem se gospodu Tavzesu za odgovor. Tudi sam sem sorazmerno dobro poznal že prej, katere uredbe, predvsem z mejnimi vrednostmi emisij, so bile že pripravljene. Dejstvo pa je, da je zgodovina tega zakona taka, da je ob sprejemu v Državnem zboru takratni minister, gospod Jazbinšek zagotovil, da ima vse uredbe napisane. To je bilo zagotovljeno. Ko smo ga vprašali, ali so ti roki realni, je rekel - več kot dovolj.</p>
                  <p>Jasno je, da je bilo premalo, sedaj je to dejstvo. Zato pa je odgovornost novega ministra v tem, da pove, namreč sedaj je zakon o varstvu okolja deloma v proceduri v Državnem zboru, da reče. Za to zadevo pa imam premalo časa, oziroma naj jo izda, kajti sicer bo potrebno pač ugotoviti, da krši zakon in s tem krši ustavo in s tem krši pravni red in sankcije temu sledijo. Mislim, da je treba v tej državi priti na čisto, da če se nekaj zakonov predpiše, je prva, ki mora to izvajati država sama, torej njena vlada, kot izvršilna veja oblasti. Da gre za zelo pomembne zadeve, je jasno vsem. Nimam sedaj časa, da bi to lahko razlagal. Dodatno vprašanje je predvsem v tem. Odbor sam za infrastrukturo je te zahteve večkrat posredoval. V kolikor je ta uredba že pripravljena, to je tista uredba, ki se nanaša na 80. člen, ki se nanaša na odškodnine in nadomestila za razvrednotenje in nevarnost, kajti zavedati se moramo, v kolikor bi bila ta uredba izdana, bi investitorji presneto dobro razmislili, ko bi ugotovili, koliko jih bo stalo, če bodo šli v neko področje s posegom. Sedaj tega ne vedo in jih bo lahko to kasneje prizadelo. Zato je tudi za gospodarstvo to zelo pomembno, ne samo za prizadete državljane. Če nadaljujem. V kolikor je ta uredba pripravljena, potem prosim, naj jo Vlada pošlje v Državni zbor in s tem se reši vsaj del tega zaključenega zaprtega kroga, ki ne pripelje nikamor. Torej, moja dodatna pobuda, ni čisto vprašanje, kajti delno je bilo že odgovorjeno, da se Vlada pač boji (nerazumljiva beseda), ker ne pozna dovolj posledic za gospodarstvo. Če se boji, naj to svojo bojazen prinese v Državni zbor in naj Državni zbor o tej bojazni razmišlja. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovorov, gospod Tavzes.</p>
               </sp>
               <sp>
                  <speaker>MAG. RADOVAN TAVZES:</speaker>
                  <p>Moj odgovor bi bil, spoštovane poslanke in poslanci, vezan na dve zadevi, ki jih je gospod Pregelj sedaj poudaril. Namreč, jaz ne vem, zakaj je zakon o varstvu okolja, ki je bil sprejet v tem parlamentu, seveda povedal, da bodo vse emisijske uredbe izdane v devetih mesecih. Nemogoče je to. Nenazadnje vam povem, da se emisijske uredbe kreirajo sproti. Sedaj, ko smo podpisali montrealski protokol, sam pripravljam CFC uredbo. O tem gospod Jazbinšek, niti parlament takrat niti vedel ni. To pomeni, da je šlo za določeno nerazsodnost v tej smeri in je žal tako, da res ne bi to ministrstvo v tej sestavi vseh napak povzemalo na ta način. Te uredbe se bodo sestavljale, tako kot se bodo tehnologije oziroma naša spoznanja o okolju večala oziroma v kolikor bo ta obseg dopuščal. Še neko drugo uredbo bi navedel, ki je tudi nismo poznali o okolju. To je uredba o elektromagnetnem sevanju. Sam jo pripravljam oziroma sodelujem pri pripravi te uredbe. Ta uredba že ima določene posledice za določene nove posege. Tudi gospod Pregelj je o tem obveščen, vendar o tej uredbi mi prej nismo vedeli. Zagotavljam pa vam, da bo do konca leta, s tem ko bodo emisije v vode pokrite, da bodo z zakonom o varstvu okolja pokrite vse tiste uredbe oziroma vsa tista zakonodaja, ki je do sedaj varstvo okolja urejala. Skratka, ministrstvo bo, in to je tudi gospod Gantar večkrat povedal, bo do konca tega leta pokrilo vse te zadeve, ki so do sedaj v našem gospodarstvu, našem gospodarskem okolju urejale varstvo okolja oziroma okolja v celoti. Kar se tiče pobude, prav. Sprejemam to. Bomo s to pobudo prišli na Odbor za infrastrukturo, s tem da si bomo vzeli malo časa za to, da bomo le-te posledice vsaj skicirali v nekem smislu, zato, da ne bo debata prazna. Nenazadnje so tudi poslanci tega odbora večkrat poudarjali potrebo po tem. Jaz se zavedam, vendar se zavedamo tudi druge plati. Dejansko moramo vedeti, kaj delamo. Ne samo vlada, verjetno tudi parlament, kar se tiče teh zelo občutljivih vprašanj, kar se tiče odškodnine. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Če me spomin ne vara, je ta zakon Vlada predložila z vsem spiskom in rokom tudi. Naslednje vprašanje postavlja gospod Ivan Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Imam poslansko vprašanje Ministrstvu za notranje zadeve, in sicer glede dodeljevanja slovenskega državljanstva tujcem, ki se želijo ukvarjati s športno dejavnostjo. V zadnjem času smo v tisku večkrat prebrali, da so določeni športniki iz republik nekdanje Jugoslavije dobili slovensko državljanstvo, da bi lahko igrali v športnih ekipah kot domači igralci. Koliko športnikov si je zaradi športnega udejstvovanja pridobilo slovensko državljanstvo, ne ve nihče. Dejstvo pa je, da jih ni malo in da za vsakim od teh državljanstev stojijo bogati botri, ki so bodisi direktorji uglednih podjetij in imajo zelo dobre zveze z organi, ki podeljujejo državljanstvo ali pa so vplivni politiki, ki sedijo po upravah, klubih in delajo za lastni ugled in slavo.</p>
                  <p>Razumljivo bi bilo, da športna društva "zaposlujejo", v narekovajih, tudi športnike iz tujine, vendar kakor tujim delavcem, ki delajo na gradbiščih v naši državi, zato še ne dajo našega državljanstva. Zato je nerazumljivo, da se ravna drugače s tujimi športniki, ki so na delu pri nas ter se jim radodarno, brez nacionalnega interesa, podeljujejo državljanstva.</p>
                  <p>Zato zahtevam, da ministrstvo pove, kakšno je število posameznikov, ki je na ta način dobilo državljanstvo in kakšni so razlogi nacionalnega interesa, ki takšno podeljevanje upravičujejo.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Odgovor bo dal minister za notranje zadeve.</p>
               </sp>
               <sp>
                  <speaker>ANDREJ ŠTER:</speaker>
                  <p>Hvala lepa, gospod predsedujoči, gospe in gospodje, poslanke in poslanci! 13. člen zakona o državljanstvu predvideva možnost pridobitve državljanstva Republike Slovenije ne upoštevaje pogoje, ki so navedeni v 10. členu tega zakona, za tujce, katerih naturalizacija je zaradi razlogov, ki so v zakonu navedeni le primeroma, v državnem oziroma nacionalnem interesu naše države.</p>
                  <p>Obstoj tega interesa ugotavlja Vlada po predhodni pridobitvi mnenja pristojnega resornega organa, Ministrstvo za notranje zadeve pa je pri odločitvi o naturalizaciji vezano na stališče Vlade. Po podatkih našega ministrstva je od leta 1991, torej od začetka veljavnosti zakona o državljanstvu, do 4.10. letos pridobilo državljanstvo naše države na podlagi 13. člena Zakona o državljanstvu Republike Slovenije, zaradi razlogov na športnem področju osem oseb, in sicer v letu 1991 tri osebe, eden iz državljanstva Bolgarije, en državljan Srbije in en državljan Bosne in Hercegovine, v letu 1992 dve osebi, en državljan Nemčije, en državljan Bosne in Hercegovine ter v letu 1995, tri osebe, en državljan Črne gore, en državljan Bosne in Hercegovine in en državljan Belorusije.</p>
                  <p>V vseh teh primerih, osem po številu, je bilo v skladu s pogojem iz zakona pridobljeno mnenje Ministrstva za šolstvo in šport, torej pristojnega resornega organa, ki je bilo zaradi sprejema mnenja posredovano v presojo Vladi Republike Slovenije.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa, dodatno vprašanje? (Ne.) Naslednje vprašanje postavlja Maria Poszonec.</p>
               </sp>
               <sp>
                  <speaker>MARIA POSZONEC:</speaker>
                  <p>Spoštovani, lep pozdrav! Jaz bi rada vprašala Vlado Republike Slovenije, zakaj svojih učiteljev in zdravnikov ne plačuje pošteno? Zdravnik je namreč moral študirati 22 let, da zdaj lahko rešuje življenja, za svoj trud, znanje in požrtvovalnost pa ti ljudje mesečno prejemajo  okoli 70 - 80.000 plače, s tem, da pogostokrat svoje lastno zdravje izpostavljajo različnim nevarnostim in novim boleznim, okužbam in sevanjem.</p>
                  <p>Pri učiteljih pa je letos bilo nekaj malega zvišano v obliki dodatkov, pa gre le za metanje peska v oči. Raje jim dvignite osnovno plačo, tako da ne bodo prejemali miloščine za svoje delo. Kajti ti, ki vzgajajo mladi rod, postavljajo tudi temelje za razvoj in prihodnost države. Dobro bi bilo, da bi to imeli pred očmi tudi sestavljalci proračuna, kajti država, ki svojo inteligenco tako ponižuje, nima kaj dobrega pričakovati. Odgovora ne pričakujem. Rajši je to opozorilo za sestavljavce proračuna.</p>
                  <p>Vprašujem pa, po kakšni metodi se izračuna ta ogromni zaslužek na ha zemlje, na podlagi katerega se izračuna katastrski dohodek, kajti zaradi te visoke vsote, ki jo izračunajo na davčni upravi, nekateri otroci - teh pa ni malo - niso upravičeni do štipendije. Ti ogromni zaslužki pa obstajajo samo na papirju in za pisalnimi mizami tu v Ljubljani. Zagotavljam vam, da se ob trenutni kmetijski politiki in tržnim redom ne da živeti niti s 5 ha zemlje, kaj šele z 1 ha. Prosila bi za realno vrednotenje dohodkov od zemlje.</p>
                  <p>Dajem še pobudo Vladi, da naj že sam predlagatelj zakona, kadar to ni Vlada, pri sestavljanju in oblikovanju zakonov, ki zadevajo pravice narodnih skupnosti, upošteva ustavna določila glede pravic le-teh. Predlagatelj zakonov naj ohrani že doseženo raven pravic v duhu deklaracije o dobrih namenih, s katero je obvezala državo Slovenijo že pred osamosvojitvijo tedanja večstrankarska skupščina. Ocenjujem, da Vlada nima pravilnega odnosa do narodnih skupnosti. Za ilustracijo naj omenim sprejem proračuna, zakon o osebni izkaznici, ustanovitev občin in še bi se dalo naštevati. Menim, da je alarmantno, da moram v demokratični državi opozarjati Vlado na njeno temeljno nalogo. Hvala. Odgovora ne pričakujem, ampak pričakujem, da bodo v različnih zakonih postavljene narodnostne pravice tako, kot je treba. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Naslednje vprašanje postavlja dr. Jože Pučnik.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovani! V zadnjem času so nekateri slovenski mediji poročali o najavljenem stečaju tovarne pohištva IPH v Žitari vasi na Avstrijskem Koroškem. Posledice tega stečaja bi bile, da slovenski komanditisti izgubijo svoje vloge v višini 1,2 milijarde tolarjev in da zaradi tega pride do oškodovanja družbene lastnine. Prav tako je tukaj mogoče predvidevati izgubo 50 delovnih mest, kjer so bili pretežno zaposleni pripadniki slovenske manjšine, nevarnost, da se ukine še zadnje slovensko proizvodno podjetje in le-to pride v nemške roke, nadalje poslabšanje gospodarskega in socialnega položaja slovenske manjšine, saj se bo skupno število v zadnjih letih ukinjenih delovnih mest v mešanih podjetjih povečalo na več kot 800. Sedanji lastnik tovarne IPH je podjetje Alples iz Železnikov, ki je v Skladu Republike Slovenije za razvoj in s tem v pristojnosti ministrstva - tukaj se moram korigirati - v svojem pismeno vloženem vprašanju sem rekel Ministrstva za ekonomske odnose. Verjetno gre tukaj za Ministrstvo za gospodarstvo in se opravičujem v tem smislu - neodvisno od pristojnosti, gre za naslednje in zato tudi moje vprašanje - Kaj namerava pristojno ministrstvo storiti, da prepreči oškodovanje družbene lastnine zaradi stečaja tovarne IPH in izredno negativne učinke na gospodarski položaj slovenske manjšine na Avstrijskem Koroškem? V tej zvezi bi opozoril predvsem na naslednja tri dejstva. Šele pred enim letom je bila pri tem podjetju sezidana nova hala v vrednosti 18 milijonov avstrijskih šilingov, ki je zdaj prazna. Komu je to koristilo?</p>
                  <p>Druga stvar - pred 3 leti je bilo ustanovljeno podjetje IHP Center v Ljubljani, ki je 55% družabnik tega podjetja.</p>
                  <p>Obratno. 55% družabnik tega podjetja je podjetje v Žitari vasi. Iz Žitare vasi je bilo tam plačanih oziroma vloženih 10 milijonov šilingov. Zakaj je gospod Tili prodal to terjatev Alples - Železniki za 1 milijon šilingov? Torej terjatev 10 milijonov je bila prodana za 1 milijon šilingov. Sprašujem, zakaj? V letih 1993-1994 je napravil IPH, poslovodja je gospod Demšar iz Železnikov, okoli 40 milijonov avstrijskih šilingov izgub, kar je mnogo več kot vsota vseh plač v tem času. Kaj je vzrok za te izgube? Torej v celoti gre za vprašanje, kaj je tukaj mogoče narediti za to podjetje, ki direktno vpliva na položaj slovenske manjšine in kaj je mogoče narediti, da bi preprečili tudi izgubo družbenega premoženja.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Odgovor. Ministrstvo za gospodarstvo, gospod Dimovski.</p>
               </sp>
               <sp>
                  <speaker>DR. VLADO DIMOVSKI:</speaker>
                  <p>Gospodu dr. Pučniku se zahvaljujem za to vprašanje. Gre za podjetje, ki je vezano spet na  problematiko Sklada za razvoj Republike Slovenije. Zato bom podal tisto informacijo, ki smo jo v času od prejema vašega vprašanja do sedaj uspeli zbrati, večji del tega ste pa tudi že vi v svojem vprašanju povedali. Na kratko bi lahko rekel to, da je Ministrstvo za gospodarske dejavnosti, minister in pa tudi jaz osebno, sva bila o problematiki IPH obveščena s pismom gospoda generalnega konzula Jeraja, z dne 22.9. in da smo se po tistem pravzaprav začeli s to zadevo bolj intenzivno ukvarjati. Vmes smo imeli tudi srečanje s predstavniki koroške trgovske zbornice, ki so nam podali tudi svoje videnje, svojo problematiko, čakamo pa še na obrazložitev Sklada za razvoj, kaj je v tem času o problematiki družbe IPH KG Žitara vas uspelo narediti.</p>
                  <p>Naj na kratko povzamem iz te informacije, ki smo jo za vas tudi že pripravili, nekatere osnovne značilnosti. Podjetje Slovenijales in 11 komandetistov iz slovenske lesnopredelovalne industrije, med katerimi je bilo tudi podjetje Alples Železniki, kot ste omenili, so leta 1985 ustanovili komanditno družbo IPH s sedežem v Žitari vasi. Sredstva so bila takrat v višini 105 milijonov avstrijskih šilingov in so bila v podjetje vložena iz naslova sredstev za razvoj tedanje SRS. Družba je do vključno leta 1991 še poslovala pozitivno, nato pa je zabredla v izgube, ki v obdobju 1992-1994 skupaj znašajo okoli 70 milijonov avstrijskih šilingov. Sedaj, kar se tiče vzrokov za kopičenje teh izgub, je predvsem iskati v izgubi trga, predvsem nezasedenosti kapacitet, neupravičene investicije, kot ste jo omenili, v novo halo, v kateri proizvodnja ni na žalost nikoli stekla. Zakaj, to še raziskujemo in razloge za to, zakaj je sploh do te investicije prišlo, zakaj je bila sofinancirana, zakaj proizvodnja ni nikoli stekla, še raziskujemo. Investicija v to halo je pa vse skupaj znašala 18 milijonov avstrijskih šilingov. Bi lahko rekli kot komentar k temu, da brez te investicije družba verjetno ne bi bila obremenjena s takimi bančnimi krediti, kot je obremenjena danes. Leta 1992 je bilo v Ljubljani ustanovljeno podjetje IPH center d.o.o., katerega matična komanditna družba je vložila 10 milijonov avstrijskih šilingov, kot ste že rekli in je postala s 55% deležem večinski lastnik. Slovenijales in komandetisti so očitno zaradi slabih poslovnih rezultatov letos marca prodali družbo IPH Alplesu Železniki, ki je pa v lasti Sklada za razvoj. Za direktorja te družbe je Alples imenoval gospoda Tilija. Novi direktor pa očitno zaradi pomanjkanja perspektiv, tako kot je on rekel, in je v začetku avgusta 1995 najavil pri Deželnem sodišču v Celovcu stečaj družbe IPH. Kakšne so posledice stečaja, ste tudi v svojem vprašanju omenili, kot so oškodovanje očitno za 105 milijonov avstrijskih šilingov, ukinitev podjetja, slovenskega, okrnjen ugled Slovenije na Koroškem in tako naprej, da ne naštevam. Predstavniki slovenske gospodarske zveze, s katerimi smo v stiku, ali bili v stiku, menijo, da je stečaj neupravičen. Tukaj je na eni strani to stališče, na drugi strani pa sklad pravzaprav meni, da zaradi pomanjkanja trgov, zaradi pomanjkanja programov ta stečaj je upravičen.</p>
                  <p>Ravno zaradi teh različnih stališč smo tudi to točko dnevnega reda, vprašanje IPH, namenili v sredo, 11.10. na upravnem odboru sklada, kjer bomo to zadevo temeljito pregledali.</p>
                  <p>Moram pa še to reči, da IPH, po mnenju Slovenske gospodarske zveze, še vedno razpolaga s presežkom kapitala v višini 30 milijonov ATS. Takratni direktor gospod Tili pred najavo stečaja po mnenju SGZ se ni posvetoval z upniki o morebitnih drugih možnostih, ki bi jih lahko izkoristil pred izvedbo stečaja, in</p>
                  <p>sicer prisilno poravnavo ali kakšnim drugim načinom reševanja problema. Prav tako gospod Tili ni dobil soglasja Sklada za razvoj, ki je bil lastnik, oziroma ki je lastnik podjetja Alples.</p>
                  <p>Kot sem že povedal, predstavniki SGZ menijo, da tovarna ima  perspektivo, vsaj po njihovem je na Koroškem malo tovarn pohištva, razen tega pa koroška deželna vlada pospešuje tovrstno finalno proizvodnjo. Upravitelj stečajne mase je v tem trenutku gospod Jurjevčič, likvidacijska vrednost podjetja je ocenjena na 70 milijonov ATS, po stanju z dne 31.12.1994 znaša vrednost zemljišča, skupna vrednost zemljišča, stavb, strojev in opreme, to se pravi stalnih sredstev okoli 60 milijonov ATS, natančneje 67 milijonov ATS. Glavni stečajni upnik pa so slovenske banke na Koroškem, in sicer v višini 34 milijonov ATS.</p>
                  <p>O reševanju tega položaja IPH smo se že pogovarjali z različnimi akterji, v tem trenutku lahko rečemo to, da bomo z vso resnostjo, ki jo položaj podjetja IPH predstavlja, na upravnem odboru sklada, ki so, kot sem že povedal, v sredo poskušali najti, kakšne rešitve so možne v tem primeru podjetje IPH, saj se zavedamo, da je zadeva še kako občutljiva, ker gre pravzaprav za našo slovensko manjšino na Koroškem in ki ji s tem na nek način tudi omejujemo gospodarski prostor. To kratko informacijo, ki smo jo pripravili na osnovi tistih podatkov, ki smo jih do sedaj uspeli zbrati, vam bomo poslali kompletno informacijo pa boste prejeli po obravnavi na Upravnem odboru sklada, kot sem že povedal, v sredo, naslednjega tedna. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa, dodatno vprašanje?</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Torej prvič bom prosil, ko bo mogoče, da bi mi to, ko boste imeli zbrane informacije, če bi mi lahko to poslali, drugo je pa pravzaprav nekoliko splošno vprašanje, za katerega verjetno vi sami niste pristojni, mislim vaše ministrstvo. Ali je mogoče v Sloveniji tako poslovati, delati izgube, in to se potem enostavno razglasi kot nek kavalirski delikt in vse je v redu in gospodje dobivajo verjetno neke druge pozicije? Ali pa, drugače rečeno, ali je v tem, vprašam pravnike, ali je v tem, v takšnem poslovanju pravzaprav z družbeno lastnino, vsaj v določenem delu, ali je to, ali so v tem elementi nekega kaznivega dejanja, ki bi ga bilo mogoče kakorkoli zasledovati, ali je pa to nekaj, kar je pri nas nekaj običajnega in s čimer se sprijaznimo.</p>
                  <p>Ne vem, če bi lahko na to kdo odgovoril, zame je to vprašanje seveda zelo važno vprašanje. Naj omenim še to, pred kratkim, pred dvema, tremi tedni, sem sam bil v tem podjetju in ko greste skozi tiste popolnoma nove hale, stroji, katerih kvalitete ne znam sam ocenjevati, ker nisem te stroke, ampak vse stoji, v nekem čudovitem kraju, v okolju, tako da bi ta tovarna lahko veljala tudi za hotel, če bi bila seveda drugače grajena.</p>
                  <p>Torej, strašna škoda. Pri meni so se, moram to povedati, zbujale misli, da so tukaj v ozadju neke računice, da se neko podjetje po nekem starem vzorcu spravi na tla in se nato eventualno poceni kupi. Za to nimam nobenega podatka, to je le domneva, ki je seveda ne morem utrditi. Na vsak način me vznemirja dejstvo, da je mogoče tako poslovati, ne da bi prišle za tiste, ki tako poslujejo, kakršne koli bodisi pravne ali pa kakršne koli druge konsekvence. Torej, to je splošno vprašanje, če mi lahko na to vprašanje kdorkoli iz Vlade odgovori bi mu bil zelo hvaležen. Hvala lepa.</p>
               </sp>
               <sp>
                  <speaker>PODPRESEDNIK MIROSLAV MOZETIČ:</speaker>
                  <p>Hvala lepa. Bo kdo morda odgovarjal? (Ne.) naslednje vprašanje postavlja gospod Janez Jug.</p>
               </sp>
               <sp>
                  <speaker>MAG. JANEZ JUG:</speaker>
                  <p>Spoštovana Vlada, kolegi poslanci, v razpravah o transportni infrastrukturi v Republiki Sloveniji se neprestano sprašujemo, ali je pomembnejša notranja povezanost Slovenije ali povezava s sosedi. Od tod izvira hipoteza, če čimprej ne zgradimo avtocestnega križa, potem bo Slovenija postala izoliran otok v Evropi. Zagotovo pa že vemo, da v Sloveniji, kot srednje razviti državi, izgradnja avtocestnega omrežja zagotovo ne bo, verjetnosti je malo, spodbudila hitrejšega splošnega razvoja. Zato sprašujem ministra za promet in zveze naslednje, enostavno: Kakšne so resnične koristi Slovenije od tranzitnega prometa, oziroma od tega križa, to je prvo.</p>
                  <p>In drugo, kot ugotavljam, je aktualna kmetijska politika povsem nasprotna od opredelitve strategije razvoja slovenskega kmetijstva, kar lahko realizacija dolgoročnih ciljev ogrozi. Ker so nekateri procesi v prostoru nepovratni, je pomembno, da čimprej vzpostavijo razmere, ki bodo delovale v smeri dolgoročnih ciljev, zato ministra za kmetijstvo sprašujem naslednje: Kako bo v naslednjih letih zastavil tekočo kmetijsko (tudi ribiško) politiko, da bo zasledovala cilje, opredeljene v strategiji razvoja, posebno pa še na področju tržno-cenovne in proračunske politike, ki je skoraj edini, poleg normativne instrument države za usmerjanje razvoja kmetijstva. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Najprej daje odgovor minister za promet.</p>
               </sp>
               <sp>
                  <speaker>IGOR UMEK:</speaker>
                  <p>Spoštovani! Mislim, da ni nobenega dvoma, da je notranja povezanost Slovenije najpomembnejši cilj, ki ga je potrebno doseči pri izgradnji prometne infrastrukture, tako železniške kot cestne. V Sloveniji se 90% potniških potovanj v cestnem prometu izvrši znotraj države, potovanj, ki imajo cilj ali izvor v drugi državi je 7%, okoli 3% pa je tranzitnih potovanj. Pri javnem prometu pa je delež tranzitno in ciljno izvornega prometa še manjši. Pri blagovnem prometu je stanje podobno. Delež prepeljanega blaga v notranjem prometu je 87%, v zunanjem prometu, to je ta, ki ima izvor ali cilj pri nas ali zunaj 3% in v tranzitu samo 2%. Pri tem je 75% blaga v Sloveniji prepeljanega po cestah in 25% po železnici. Glede na te podatke so vsi programi izgradnje slovenske infrastrukture prvenstveno namenjeni boljši notranji povezanosti naše države. V nacionalnem programu izgradnje avtocest v Republiki Sloveniji je predvidena prioriteta izgradnje avtoceste v smeri od Kopra do Lendave, predvsem kot notranja povezava te razvojne osi. Pri tem je predvidena vezava celotnega avtocestnega sistema na sosednje države, vendar ne v smislu iskanja koristi v tranzitnem prometu, ampak navezave na te države v smislu ciljno izvornega prometa.  Makroekonomski kazalci kažejo, da se bo gospodarstvo Slovenije v naslednjih letih (že letošnji podatki so takšni) intenzivno razvijalo iz razvojnih scenarijev, ki temeljijo na doseženem dokumentu strategije gospodarskega razvoja Slovenije in na njej temelječa, tudi iz pomladanskega poročila Vlade za leto 1995 izhaja, da naj bi bruto domači proizvod v letih od 1996 do 1999 realno naraščal po stopnji 5,5% do 6% letno, v okviru tega pa naj bi dejavnost prometa in zvez naraščala še hitreje, in sicer po stopnji 6,5 do 8,5% letno. Tudi v tem letu in lanskem letu je ta dejavnost naraščala veliko hitreje od družbenega proizvoda.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ministrstvo za kmetijstvo, gospod Obal.</p>
               </sp>
               <sp>
                  <speaker>IVAN OBAL:</speaker>
                  <p>Spoštovani gospod podpredsednik, spoštovane gospe in gospodje. V strategiji razvoja slovenskega kmetijstva so posebej poudarjeni cilji, ki bi jih naj kmetijstvo doseglo na daljši rok. Konkretizacijo, tisto, kar sprašuje gospod poslanec, aktualno letno politiko, smo pa začrtali v triletnem programu, to je v posebnem dokumentu, ki ga je sprejela Vlada in o katerem je potekala tudi razprava v Odboru za kmetijstvo pri tem zboru.</p>
                  <p>Naj ugotovim naslednje, da tisto, kar se tiče neposredno tržnocenovne in zaščitne politike, skoraj povsem realizira kot je začrtano v tem triletnem programu, da se pa program subvencij precej drugače giblje kot je tu začrtano. Razumljivo iz razloga, ker pač sredstev, ki jih imamo na voljo, ne moremo v takšni meri usmerjati v subvencije. Mislim, da je ta letna politika povsem pravilno začrtana in da lovi že tudi konkretne uspehe. Treba je prebrati samo poročilo o stanju panoge iz leta 1993, predvsem tudi iz leta 1994 in prvi podatki o obsegu proizvodnje in o stanju na tržnocenovnem področju kažejo na to, da se uresničujejo cilji, ki so bili postavljeni.</p>
                  <p>Kar se tiče podvprašanja, ki se nanaša na ribištvo, pa naj rečem naslednje. Na področju sladkovodnega ribogojstva smo v zadnjih 4 letih dosegli izjemen napredek, saj smo proizvodnjo v Sloveniji podvojili. Leta 1991 smo namreč pridelali 550 ton teh rib, v letu 1994 je ta številka že 1300 ton. Menimo, da je ta povečana pridelava prireje predvsem posledica uvedenih ukrepov subvencioniranja novih ribogojnih zmogljivosti in tudi okrepljene svetovalne službe. Na področju morskega ribištva, kjer so se z osamosvojitvijo Slovenije omejile ribolovne možnosti, je prišlo do precejšnjega neskladja med številom ribičev in ribolovnimi sredstvi ter na drugi strani med razpoložljivim ribolovnim fondom. Nadaljujejo se ukrepi za vzpostavitev novega ravnotežja. Z ukrepi tekoče ekonomske politike se bo tudi v bodoče ohranjal obseg ribolova in predelave v skladu z ribolovnimi možnostmi oziroma razpoložljivim ribolovnim fondom v slovenskem morju in v odprtih vodah Jadrana. V skladu s sanacijskim programom podjetja Riba se v bodoče načrtuje v slovenskem morju ulov približno 2 tisoč ton plave ribe, manjkajočih tisoč ton pa v odprtih vodah Jadrana in v skladu z meddržavno pogodbo med Slovenijo in Hrvaško. Ulov zasebnih ribičev predstavlja približno 300 ton pretežno mehkužcev. Za trajno ohranjanje morskega ribištva so, podobno kot v drugih državah, uvedene subvencije za konkurenčnejši položaj domačega ribištva na domačem trgu in v izvozu. Uvedena je bila 20% subvencija na ulov plave ribe in 15% izvozna vzpodbuda na izvoz ribjih konzerv na osnovi plave ribe, to se pravi, sardele. Poleg teh dveh ukrepov se namenjajo sredstva za prestrukturiranje presežka ribičev v druge dejavnosti in sredstva za širjenje marikulture v slovenskem morju. Posebej bi želel poudariti tudi to, da smo v letu 1995 v okviru Inštituta za biologijo ponovno vzpostavili tudi raziskovalno enoto za morsko ribištvo, ki je zadolžena za izvajanje monitoringa ribolovnih fondov v slovenskem morju. Na osnovi spremljanja bioloških resoursev se v skladu z zakonom o morskem ribištvu predpisuje tudi režim ribolova in ribolovne omejitve. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje? (Ne.) Jože Jagodnik. Ga ni. Vi imate pozneje, gospod Lipoglavšek. Namesto Jožeta Jagodnika boste postavili? Dobro, recimo. V redu. Izvolite.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala lepa. Naj pojasnim, da sem sopodpisnik pobude za razrešitev šefa Uprave Republike Slovenije za zračno plovbo in bom zato predstavil to pobudo. Gre za to, da je direktor Uprave Republike Slovenije za zračno plovbo 16.9.1995 v Dnevniku dal intervju, v katerem, mislim da kot državni uradnik, postavlja to področje v izredno čudno luč. Javna reakcija šefa Uprave za zračno plovbo na letalsko nesrečo pri Obrovu je torej žaljiva za slovenske letalce, podcenjujoča za slovenski parlament in daleč pod potrebnim nivojem za visokega državnega uradnika. V intervjuju za Dnevnik, 16.9.1995, je torej izrekel obtožbe, ki še ne temeljijo tudi na ugotovljenih dejstvih in na dokončnem poročilu pristojne komisije. Poleg tega objavlja posamične podatke iz dela preiskovalne komisije, kar mislim, da nikakor ne more biti v čast visokemu državnemu uradniku. S tem je zlorabil svoj položaj vodje uprave, drugič je prekršil temeljne etične norme. Obtoževal je namreč posameznika, ki se ne more braniti. Gre konkretno za pokojnega pilota. Tretjič. Okrnil je ugled Ministrstva za promet in zveze in četrtič, izrekel laži oziroma izrekel neresnice na osnovi nove zakonodaje. Način, kako je gospod direktor Uprave Republike Slovenije za zračno plovbo razmišljal o urejanju problematike na področju, za katerega je zadolžen, pa kaže, da gre tudi za osebo, ki je strokovno oporečna in kot taka neprimerna za opravljanje zahtevanega dela. Njegove dosedanje odločitve niso bistveno prispevale k večji varnosti. Vodja zračne plovbe Uprave Republike Slovenije mora biti kaj več kot zaskrbljen ali besen, mora storiti kaj več, kot zaukazati prepoved letenja z jadralnimi letali in kaj več kot zahtevati od letalskih šol, da učence še bolje poučijo o zasilnem pristajanju. Njegova domneva, da je precejšen del naših pilotov podoben tistim, ki jim v Združenih državah Amerike in tudi nekaterih drugih pravijo kavboj-piloti, to seveda samo potrjuje. Torej, to je torej pilot, ki gre z air bussa v malo akrobatsko letalo, da bi se z njim izživel. Tako namreč citira, oziroma govori direktor v intervjuju. Da ne naštevam še naprej, naj samo rečem, da v svojem javnem nastopu hvali in ocenjuje staro jugoslovansko zakonodajo o zračni plovbi. Tako bi celo lahko trdili, da so nesreče posledica neustrezne uporabe zakonskih določb, za katere izvajanje je odgovoren predvsem šef uprave oziroma direktor uprave za zračno plovbo. Torej kot visok državni uradnik je z javnimi izjavami in upravičevanjem izpričal, da je izrabil svoj položaj, da ne obvlada zaupanega mu položaja in da nima ustreznih strokovnih znanj in še manj smisla za kulturen in javni dialog. Vladi predlagamo torej, da gospoda direktorja zamenja s položaja šefa Uprave Republike Slovenije za zračno plovbo. Ta dokument, ki sem ga citiral, je objavljen 16.9.1995 v Dnevniku, tako da se lahko o tem tudi prepričate. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednje vprašanje postavlja Miroslav Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala za besedo, gospod podpredsednik, vprašanje se nekako že ponavlja, mislim, da bo tudi danes obviselo v zraku, ker predsednika Vlade dr. Drnovška ni tu, verjetno zaradi svojih obveznosti, ki, verjamem, da jih ima, vendarle vprašanje, tudi če bo obviselo v zraku, mislim, da bi bilo dobro, da bi se počasi spustilo na tla. Vprašanje se glasi: kakšen je razlog za mačehovski odnos Vlade do magistralnih in regionalnih cest v Sloveniji. Ali je razlog za slabe ceste in tak odnos isti kot v času bivše države, ko JLA ni dovolila izgradnje boljših cest proti mejam zaradi obrambnih sposobnosti ali je mogoče razlog ta, da bi tujcem, posebno v zadnjem času, dali vtis razvitosti, večje razvitosti, ker se pojavljajo v prehodu magistralk in regionalk čez reke semaforji, ampak niso zaradi tega, ker so to mesta ali kaj takega, razvitost, ampak je to posledica slabih objektov na teh cestah, na teh delih, mogoče pa je razlog ta, da se želi neuspeh koalicijski stranki SKD, ki ima prometno ministrstvo. Ne vem, to bi bilo dobro odgovoriti.</p>
                  <p>Dejstvo je, da v državi zaradi pomanjkanja denarja vsako leto propade več kot 200 km magistralnih in regionalnih cest in umre na desetine ljudi zaradi tega. Dejstvo je tudi, da se ves čas sedanje Vlade vsota denarja za magistralne in regionalne ceste niža. Po nekaterih informacijah naj bi v proračunu za leto 1996 namenili v te namene, za ceste le 7% več denarja kot v letu 1995 in ob predvideni inflaciji 9 ali 8% mislim, da je to tudi nominalno manj, kot je bilo. Se pravi, vsako leto manj. Ceste niso od nobene stranke. Ceste so od državljanov, ki jih tako kot mene zanima, kdaj bo Vlada zavzela pozitiven odnos do teh slovenskih cest in do slovenskih življenj ter omogočila ureditev razmer, zmanjšanje tudi materialne škode, ki se pojavlja na teh cestah in tudi smrtnih žrtev.</p>
                  <p>Drugo vprašanje: Ali je res, gospod dr. Drnovšek in če je, zakaj Vlada že drugo leto pošilja v parlament neusklajen proračun? Zakaj se skriva za poslanski zbor, ko je nekje določila maksimum, se pravi najvišjo vsoto proračuna, ko je delno uskladila proračun, pa ga ni dokončno in ga pošilja parlamentarcem. Iz sredstev javnega obveščanja, iz anket vemo, kako nizka je vrednost tega parlamenta in temu prepuščati urejanje proračuna, se pravi, urejanje raznih zadev v državi.</p>
                  <p>Povsod po svetu je navada, da se v parlament pošlje usklajen proračun, da ga Vlada uskladi in pošlje v parlament in mu reče, vzemi ali pusti in se tako da v preverko. Zakaj se to ne zgodi tudi pri nas? Ne želim odgovora od nikogar iz Vlade. Upam, da bosta obe vprašanji, kot sem rekel, spustili na tla in da bomo šli v tisto smer, v katero moramo iti. Ne da vsako leto propade 200 kilometrov cest, ampak da bo vsako leto 200 kilometrov obnovljenih, tako da ne bo krvavih posledic na njih. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>To vprašanje bo ostalo v zraku. Vsem, ki se boste pa domov peljali, srečno na cesti proti domu. Naslednje vprašanje postavlja Geza Džuban.</p>
               </sp>
               <sp>
                  <speaker>GEZA DŽUBAN:</speaker>
                  <p>Hvala lepa. Predsedujoči, spoštovani zbor, predstavniki Vlade! Poslansko vprašanje je naslovljeno že na tematiko, ki je bila danes delno tukaj obravnavana in postavljena s strani Hvalice. Moje se nanaša na podobno problematiko, posebej zaradi dveh odmevnih primerov, ki sta bila letos publicirana v medijih; to je pridelovanje konoplje v Pomurju in smrtni primeri zaradi predoziranih drog. Namreč, na območju Pomurja, jaz ga pač še tako imenujem, ker je to krajši izraz, čeprav drugače to zadevo tudi drugače predstavljamo in ker je področje pokriva ena Uprava Ministrstva za notranje zadeve, je na našem področju evidentiranih iz lanskega na letošnje leto povečano število nasadov konoplje tako po površini kot po število sadik. Jaz sem prepričan, da gre tukaj sicer za dve vrsti pridelave. Na eni strani kot industrijske rastline, na drugi strani pa tudi to, kar je zaskrbljujoče, namen pridelovanja droge. V bodoče bo potrebno verjetno to ločiti in posebej tisti drugi del pazljivo spremljati, mogoče na nekoliko drugačen način kot do sedaj.</p>
                  <p>Drugi del je zaskrbljujoče povečanje zasežene droge z različno vsebnostjo marihuane, hašiša, opija, heroina in tako dalje. Iz leta 1994 v 1995 so se te količine močno povečale, kakor tudi posamezni primeri. Samo dva od vseh ljudi, ki so se ukvarjali s tem poslom, sta v priporu, dočim druge omejitve za vse te niso evidentirane. V letošnjem letu se je tudi povečalo število oseb, ki uživajo mamila, heroin intravenozno, prav tako se je povečalo število odvisnikov, ki so vključeni v metadonski program zdravljenja. Že v začetku sem omenjal, da sta posledično zaradi uživanja mamil v letu 1995 v Pomurju umrli dve osebi. V mojem pismenem vprašanju sem nekoliko razčlenil tudi probleme, ki nastajajo pri ustreznih službah, ki se ukvarjajo s tem področjem. Mogoče sem že nakazal nekatere probleme, ki bi jih bilo potrebno reševati, vendar glede na stopnjevanje problema droge na področju Pomurja in verjetno tudi drugje v Sloveniji, menim, da je potrebno, verjetno z delnim odgovorom tukaj in v nadaljevanju, postoriti marsikaj na več ministrstvih, kot je Ministrstvo za notranje zadeve, pravosodje, tudi šolstvo smo danes slišali, zdravstvo in konec koncev tudi kmetijstvo, zaradi diferencirane obravnave pridelovanja nekaterih rastlin, ki vsebujejo drogo.</p>
                  <p>Torej sprašujem, kaj je storjeno in kaj se pripravlja na področju preprečevanja narkomanije, predvsem na področju učinkovitosti policije, sodišč in vseh ostalih vključenih služb. Kot mnogi, ki se obračajo tudi na nas, poslance, ne najdem odgovora na vprašanje, kako da so vsi, ki se ukvarjajo z razpečevanjem mamil, razen v dveh primerih, ki sem jih omenjal, še vedno na prostosti. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ministrstvo za notranje zadeve, gospod Debelak.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Hvala. Slovenska policija se na področju mamil bori z vsemi razpoložljivimi sredstvi, tudi ob pomoči tujine in želi v bodoče število represivnih posegov zmanjšati na minimum in s preventivno politiko zmanjšati povpraševanje po mamilih, zmanjšati število uživalcev na celotnem območju Slovenije in odstraniti mamila iz tako imenovane narkoscene. Na podlagi podatkov v zadnjih zasegih različnih mamil o številu podanih kazenskih ovadb pristojnim tožilstvom in podanih predlogov sodnikom za prekrške ter zadnjih smrtnih primerih zaradi zaužitja mamil, smo prisiljeni aktivnosti na tem področju temeljito povečati.</p>
                  <p>Gibanje kriminalitete s področja mamil na prekmurskem območju v preteklem obdobju ni kazalo, tako bi rekel, zaskrbljujočih podatkov, to je bila ena redkih pokrajin v Sloveniji, ki ni bila tako dovzetna za mamila. Zadnji rezultati, zadnje ugotovitve, mi smo jih beležili kot uspeh, čedalje bolj potrjujejo, da to ni več tako. Na upravi kriminalistične službe, Uprave za notranje zadeve Murska Sobota je sistemizirana skupina za mamila v okviru oddelka za organiziran kriminal, v katerem trenutno delujeta dva kriminalista, na razpolago pa imata še usposobljenega psa za iskanje mamil.</p>
                  <p>Njuna pristojnost pa seveda obsega tudi druga področja, odvisno od dane situacije oziroma od problematike, ki je v določenem času oziroma prostoru aktualna. S tem seveda želimo poudariti, da je aktivnost vseh kriminalistov in tudi policistov usmerjena na področje mamil in da trenutni rezultati, evidentirani o problematiki mamil in njihovih udeležencev, še zdaleč niso zadovoljivi.</p>
                  <p>Zavedamo se tranzitnega območja na tako imenovani balkanski poti heroina in klimatsko izredno ugodnih pogojev za vzgajanje sative canabis in pridobivanja marihuane. Za vse to in še marsikaj drugega skrbi manjše število operativcev, ki morajo za marsikatera planirana dejanja zahtevati tudi pomoč od kolegov iz sosednjih držav. Sodelovanje na tem področju je zelo dobro.</p>
                  <p>Letos smo se prvič srečali s tako velikim nasadom, o katerem je v svojem vprašanju govoril gospod Geza Dšuban, nasadom sative canabis in bili nemalo v zadregi, ko smo želeli prispevati h kulturnim in turističnim ponudbam Prekmurja, šlo je za tako imenovano predstavitev "buroških" dni, pa zaradi obstoječe zakonodaje in predvsem  pobudnika vzgajanja konoplje, ki je pač ta nasad vzgojil, tega nismo mogli. Zakaj?</p>
                  <p>Sativa canabis kot rastlina, iz katere se prideluje marihuana, je na spisku mamil in kot taka zaobsežena v določbi, da jo je potrebno zaseči in uničiti. Da pa je projekt obujanja starih običajev bila samo krinka za zgoraj omenjeno dejavnost, je dokazal sam organizator teh aktivnosti okrog vzgoje konoplje. V dnevnem tisku je bila obširna razlaga strokovnjakinje iz Centra za kriminalistično-tehnične preiskave, ki je povedala, da znanost pozna samo eno vrsto sative canabis z različnimi lastnostmi. Tukaj mislim predvsem na lastnosti psihotropnih snovi, ki pa v zakonodaji ni določena. Vsi dvomi o vzgoji in pogojih za pridobivanje konoplje za industrijske namene bodo odstranjeni, ko bo sprejet zakon o proizvodnji in prometu z mamili, ki je trenutno še v vaši parlamentarni proceduri. V celoti se strinjamo z izvajanjem gospoda Džubana o težavah, ki jih povzroča nedorečena zakonodaja na področju uporabe posebnih metod in sredstev. V tem kontekstu seveda delamo vse napore, da bi se ta zadeva ustrezno uredila tudi v novem zakonu o policiji. Če se to ne bo zgodilo, bo Slovenija doživela enega od prvih ključnih porazov v boju zoper organiziran kriminal.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Dodatno vprašanje? Naslednje vprašanje postavlja Franc Lipoglavšek.</p>
               </sp>
               <sp>
                  <speaker>FRANC LIPOGLAVŠEK:</speaker>
                  <p>Hvala. Vladi postavljam naslednje poslansko vprašanje. Gre pa za Ministrstvo za obrambo, ki si kot upravljavec Zdravilišča v Rimskih Toplicah že od leta 1991, ko je zdravilišče zapustila Jugoslovanska armada, prizadeva najti novega upravljavca. Vsa ta leta zdravilišče nezadržno propada. V letu 1994 so 3 partnerji: Ministrstvo za obrambo, Petrol in Krka Zdravilišča, podpisali pismo o namerah, ki pa se ne uresničuje, saj je najprej od njega odstopil Petrol, po najnovejših informacijah pa tudi Krka Zdravilišča. To pomeni, da je zadeva povsem na začetku oziroma je še slabše, ker je potrebno za zagon zdravilišča več denarja in novih kadrov. Sprašujem Vlado oziroma Ministrstvo za obrambo, kaj namerava storiti za takojšnjo usposobitev zdravilišča za namen, kateremu je tudi zgrajeno oziroma za pravi namen. Prosim za ustni in pisni odgovor in naj dodam še, da Ministrstvo za notranje zadeve prav sedaj, po nepreverjenih časopisnih informacijah, v Moravcih pripravlja teren za svoj rekreativni center oziroma namerava graditi svoj rekreativni center, kar se mi zdi, da v  taki situaciji prav gotovo ni primerno, pa prosim za odgovor. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Odgovor. Nihče se ne javlja za ustni odgovor. Gospod Lipoglavšek, kaže, da bo prošnja uslišana samo za pisni odgovor. Edino, če notranje ministrstvo, glede na, gospod Debelak, če želite na tisti zadnji del, prosim.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Gospod predsedujoči. Saj mislim, da bo jasno, za kaj gre. Mislim, da odgovor ne more biti drugačen, kot da bodo poskušali, ampak, ker poskušajo že štiri leta in zadeva se ne premakne, pričakujem, kakšen bo odgovor, in zato dajem kar pobudo, da se iz Ministrstva za obrambo prenese upravljanje zdravilišča v Ministrstvo za gospodarske dejavnosti, kjer je tudi področje turizma, pa mislim, da bodo lažje zadevo premaknili z mrtve točke, kot pa je sedaj.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>V redu. Vprašanje in pobudo bomo kot običajno prenesli na Vlado. Naslednje vprašanje postavlja Štefan Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Poslansko vprašanje je namenjeno Vladi Republike Slovenije in ministrici za pravosodje gospe Meti Zupančič. O težavah v zaporih in prevzgojnih domovih smo v poletnih mesecih lahko veliko brali in slišali. Zato me preseneča pristop Ministrstva za pravosodje v primeru mladoletnika, tujega državljana, ki je prišel v Slovenijo s turistično vizo in kmalu po vstopu v našo državo začel serijo hudih kaznivih dejanj. Da ga je naša država za ta kazniva dejanja obravnavala, je menda v skladu z našo in tudi mednarodno zakonodajo. Vse drugo v zvezi s kazensko zadevo in v zvezi s kazensko obravnavo pa je izredno vprašljivo. Tako sodišče ni moglo upoštevati v tej obravnavi socialnih in družinskih razmer, niti strokovnega mnenja socialne službe, ki je dolžna, skupaj s starši mladoletnika, sodelovati v vzgojnem procesu. Niti staršev niti socialne službe sodišče na sodno obravnavo ni moglo povabiti, kot je to sicer redna praksa sodišč za mladoletnike, saj živijo v tuji državi. Zakon o tujcih pa povzroča tudi sicer izjemne težave vsem vzgojnim ustanovam v Sloveniji. V konkretnem primeru pa je šlo tudi za hudo kršenje določb o priporu mladoletnika, ki je trajal čez tri mesece in pol. Reakcija predstavnika Ministrstva za pravosodje na moja opozorila o kršenju pravic mladoletnika in pravic strokovnega zbora konkretnega vzgojnega zavoda, v katerega naj bi bil nameščen, je bila presenetljiva. Mladoletnika so z veliko naglico premestili v vzgojni zavod, ki ima že brez tega dovolj težav. Prevajalcev za tuje državljane v vzgojnih zavodih doslej naša država ni zagotavljala in jih tudi ni plačevala. Najbolj zaskrbljujoč v celotni zadevi pa je zapis v spremnem dopisu, ki ga imam tudi tukaj s seboj ob premestitvi iz pripora. Namreč, da premestitev opravljajo v skladu z dogovorom s podsekretarjem Ministrstva za pravosodje po poprejšnjem zagotovilu generalnega sekretarja Vlade Republike Slovenije gospoda Bandlja, da bo v najkrajšem času urejen državljanski status mladoletnika. Zato sprašujem:</p>
                  <p>Prvič. Na kakšni osnovi je bilo lahko dano zagotovilo gospoda Bandlja, ali pa je bilo morda dano brez kakršnekoli realne osnove in je služilo zgolj za zavajanje vodstva zavoda, da je bilo le-to prisiljeno sprejeti mladoletnika s takim pospremstvom v zavod?</p>
                  <p>Drugič. Ministrstvo za pravosodje je odgovorno, da je mladoletni tuji državljan preživel bistveno daljši čas v priporu, kot bi to smel po kakršnikoli zakonodaji in povrhu še dva meseca in pol po pravnomočnem sklepu o namestitvi v vzgojni zavod, za kar ne more biti nikakršnega opravičila. Zato sprašujem, kaj je ministrstvo že ukrenilo, da bi mladoletnika izročilo predstavništvu njegove države, ki bi lahko v izvajanje vzgojnega ukrepa vključila vse, za uspešen vzgojni proces nujne dejavnike? Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Iz Ministrstva za pravosodje? Gospod Tratnik, državni sekretar?</p>
               </sp>
               <sp>
                  <speaker>JOŽE TRATNIK:</speaker>
                  <p>Hvala lepa za besedo. Spoštovani predsedujoči, spoštovane poslanke in poslanci! Ker je bilo poslansko vprašanje najavljeno samo, da bo zadevalo zakon o izvrševanju kazenskih sankcij, seveda ni možno odgovoriti v celoti na to vprašanje. Tu sploh ne gre za zakon o izvrševanju kazenskih sankcij, gre za sodni postopek, ki ni v pristojnosti Ministrstva za pravosodje. Postopek zoper mladoletnika se izvaja pri sodiščih, ki so samostojna in neodvisna veja oblasti in Ministrstvo za pravosodje v nobenem primeru ni in ne more biti odgovorno za delo sodišča.</p>
                  <p>Kar se tiče pripora, ki ga je odredilo po prejetju mladoletnega storilca kaznivih dejanj sodišče, je bil ta odrejen v skladu z zakonom o kazenskem postopku. Ko je bil kazenski postopek zoper mladoletnika končan in je sodišče izreklo ne mladoletniški zapor niti ne v Vzgojni zavod Radeče, ki spada v pristojnost Ministrstva za pravosodje, temveč v vzgojni zavod, ki spada v druge resorje, ta zavod ni hotel izvesti odločbe sodišča. Torej gre za nezakonito ravnanje zavoda, ki se je uprlo izvedbi odločbe sodišča, ker mladoletnik ne bi spadal po mnenju zavoda v ustrezen tretma zavoda. To je bila edina obrazložitev, ki smo izvedeli. Zato je mladoletnik ostal v prostorih, kamor ga je napotilo sodišče do napotitve v ustrezen zavod. Če se že postavlja vprašanje, se postavlja vprašanje izvajanja odločb sodišča in izvajanje vzgojnih ukrepov, za katere pa so pristojni vzgojni zavodi in nikakor ne ministrstvo in organi v sestavi Ministrstva za pravosodje. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Dodatno vprašanje? (Ne.) V imenu Vlade še kdo?</p>
               </sp>
               <sp>
                  <speaker>JOŽE TRATNIK:</speaker>
                  <p>Mogoče še pojasnilo v tistem delu, ko je šlo za vprašanje, ki se nanaša na zagotovilo generalnega sekretarja gospoda Bandlja. V kolikor sem bil jaz informiran, je šlo ne za to, da bo gospod Bandelj zagotovil državljanstvo mladoletniku, ki je tuj državljan, temveč da bo uskladil resorje Vlade, to se pravi Ministrstvo za šolstvo, Ministrstvo za zdravstvo, da bi se lahko ta ukrep, ki ga je izreklo sodišče, izvedel, ne pa za to, da bi se zagotovilo državljanstvo tujcu.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Je kakšno dodatno vprašanje?</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Seveda imam kopijo spremnega dopisa za premestitev tudi s seboj in bom prebral, da ne gre za to, kar gospod državni sekretar misli, da gre, ampak za to, kar tukaj piše. Bom prebral cel odstavek: "Premestitev opravljamo v skladu z dogovorom državnega podsekretarja pri Ministrstvu za pravosodje Republike Slovenije z gospodom Furlanom iz Vzgojnega zavoda Logatec ter po poprejšnjem zagotovilu generalnega sekretarja Vlade Republike Slovenije gospoda Bandlja, da bo v najkrajšem času urejen državljanski status mladoletnika." Lahko si seveda o tem morda tudi razlagamo, da državljanski status pomeni urejanje odnosov med posameznimi ministrstvi. Seveda pa, če vemo, za kaj je šlo, ker je ravnatelj opozoril, da za tuje državljane ni mogoče ne zdravstveno zavarovanje, in v tem času so že imeli težave s tem mladoletnikom v zvezi s tem in še druge posledične zadeve za tujce v tem zavodu, da je potem šlo zgolj za to, da do zdaj ta zavod in tudi drugi zavodi tujih državljanov niso sprejemali in da smo to urejali (jaz sem bil svoj čas tudi ravnatelj nekega zavoda) bilateralno med državami, tako da smo vračali te mladoletnike ...(Podpredsednik Miroslav Mozetič: Prosim, gospod Kociper, ne komentar.)... In da je v tem primeru bila sugestija, da se te poti poslužimo in sem vprašal, ali je glede na to, da mi je državni podsekretar to zagotovil, da bodo zdaj iz zavoda to ukrenili, vprašanje je bilo: ali so že kaj ukrenili? Seveda odgovora na to tudi ni bilo. Se pravi, da na nobeno od vprašanj ni bilo odgovora.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Naslednje vprašanje postavlja Miran Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Sklad kmetijskih zemljišč in gozdov Republike Slovenije sprašujem, ali je res, da sklad sodeluje in celo priporoča gozdnogospodarskim podjetjem, da s Skladom kmetijskih zemljišč in gozdov in institucijami rimskokatoliške cerkve sklepajo poravnave, s katerimi se morajo v denacionalizacijskem postopku odpovedati svojim zahtevanjem za vlaganja v gozdove zato, da bi rimskokatoliška cerkev dobila te gozdove vrnjene brez vsakih obveznosti, do povrnitev vlaganj v gozdove in to z obljubo, da bo v tem primeru rimskokatoliška cerkev sklenila z gozdno-gospodarskimi podjetji 10-letne zakupne pogodbe.</p>
                  <p>Sprašujem Ministrstvo za kmetijstvo, gozdarstvo in prehrano, ali je obveščeno o takšni aktivnosti sklada in ali z njo soglaša.</p>
                  <p>Obrazložitev: Moja poslanska kolegica Breda Pečan je že v maju 1995 postavila poslansko vprašanje o izpolnjevanju obveznosti sklada do sklepanja več letnih zakupnih in njim podobnih pogodb s kmetijskimi in gozdno-gospodarskimi podjetji.</p>
                  <p>Odgovor sklada je kljub formalnemu pojasnilu pokazal, da ta vprašanja niso urejena, kar gre v škodo teh podjetij. To ima za posledico nadaljnje slabšanje njihovega gospodarskega položaja in težave pri ohranjanju delovnih mest. Takšna politika sklada se nadaljuje, priporočanje gozdno-gospodarskim podjetjem, da sklepajo predlagane poravnave, če je ta informacija točna, je očitno izkoriščanje njihove stiske, kako si zagotoviti nujno delo in ohraniti vsaj še nekaj preostalih delovnih mest.</p>
                  <p>Hkrati je to posredovanje med dvema nasprotnima strankama v upravnem postopku in to izrecno v korist ene, to je rimskokatoliške cerkve.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa, odgovor. Odgovora ni bilo nobenega. To je bilo zadnje vprašanje, če želite kakšen komentar, gospod Potrč?</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Ker odgovora ni, pričakujem in postavljam dodatno vprašanje, da bo v pisnem sporočilu Sklad kmetijskih zemljišč in gozdov in ministrstvo sporočilo, da take dejavnosti ali niso točne, če pa so točne, da jih ne bo več počelo. Za kaj gre? Prvič, s tem se nagovarja k sklepanju poravnav, s katerimi se povzroča neposredna škoda bivši družbeni lastnini ali pa sedanji državni. Ustavno sodišče je razveljavilo del uredbe, kjer je reklo, da se vlaganja v gozdove ne smejo ovrednotiti, zato je takšno nagovarjanje hkrati tudi nagovarjanje proti izredni odločitvi odločb Ustavnega sodišča.</p>
                  <p>In drugič, takšno nagovarjanje ima, da rečem, zelo direktno naravo nagovarjanja k škodljivi pogodbi oziroma poravnavi. V njej namreč piše, da je 10-letna, napisana pa je tako, da velja le za eno leto. In vsako leto ima novi lastnik  pravico postaviti pogoje nadaljnjega zakupa. Če postavi nesprejemljive, zakupne pogodbe ni več. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. To je bilo zadnje vprašanje, s tem točko dnevnega reda zaključujem, zaključujem tudi današnje zasedanje in spet se dobimo 17. oktobra ob 10.00 uri, ob običajni uri.</p>
               </sp>
               <stage>(SEJA JE BILA PREKINJENA 5. OKTOBRA 1995 OB 16.45 URI IN</stage>
               </div>
      </body>
  </text>
</TEI>
