<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">8E2E20801508EF88C1257832004838EB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=8E2E20801508EF88C1257832004838EB</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 5. JULIJA 1993 OB 10.07 URI.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Spoštovane poslanke, kolegi poslanci, gospe in gospodje! Pričenjam nadaljevanje 10. seje Državnega zbora Republike Slovenije, ki smo jo pričeli 21. junija 1993. Na sejo sem vabil predstavnike Vlade Republike Slovenije in, če so tukaj, jih lepo pozdravljam. Za današnjo sejo zbora so se vodjem poslanskih skupin opravičili poslanke in poslanci: Dušan Bavdek, Zoran Thaler, Miran Jerič, Stane Frim, Benjamin Henigman za dopoldanski del; dr. Leo Šešerko, dr. Zupanec Janez, dr. Mateja Kožuh-Novak in Franc Černelič. Prosim, ugotovimo prisotnost v dvorani. (67 prisotnih.) Ugotavljam, da je navzočih 67 poslank in poslancev, tako je zbor sklepčen in lahko odloča.</p>
                  <p>Na današnji seji bomo najprej, v skladu z dogovorom vodji poslanskih skupin z dne 2.7.1993, nadaljevali z odločanjem o predlogu poslovnika Državnega zbora, nato pa z obravnavo preostalih zadev po dnevnem redu. 24. točko dnevnega reda - odnosi med Republiko Slovenijo in Republiko Hrvaško, bomo obravnavali kot predzadnjo točko dnevnega reda. V skladu z razgovori z vodji poslanskih skupin z dne 11.6.1993 smo Vlado Republike Slovenije pozvali, da oznako zaupnosti z gradiva umakne in tako omogoči javno obravnavo gradiva. Vlada nas je dne 15.6.1993 obvestila, da je po ponovno proučitvi načina obravnave odnosov z Republiko Hrvaško v Državnem zboru sklenila, da mora predloženo gradivo ostati strogo zaupno do zaključka obravnave. Glede na to bomo ob točki dnevnega reda odločali o načinu obravnave gradiva, s tem da vodje poslanskih skupin predlagajo, da se prvi del te točke, to je gradivo Vlade Republike Slovenije, obravnava brez navzočnosti javnosti in ob prisotnosti predstavnikov javnega obveščanja, ki bodo lahko dali za javnost obvestila o vsebini, o kateri se bo tako odločil zbor po končani razpravi o tej točki. Na javni seji bi razpravljali in odločali o predlogu resolucije Državnega zbora Republike Slovenije o odnosih z Republiko Hrvaško, ki ga je Državnemu zboru predložil Odbor za mednarodne odnose. Jutrišnjo sejo bomo pričeli z nadaljnjo obravnavo interpelacije o delu ministra za pravosodje gospoda Mihe Kozinca.</p>
                  <p>Prehajamo na <title>ODLOčANJE O PREDLOGU POSLOVNIKA DRžAVNEGA ZBORA</title>, na to pa z obravnavo preostalih zadev, po dnevnem redu. Prosim, proceduralno.</p>
               </sp>
               <sp>
                  <speaker>IGOR BAVČAR:</speaker>
                  <p>Imam proceduralno vprašanje, in sicer predsednik Komisije za poslovnik je prejšnji teden obiskal London, Pariz, Rim, Muenchen in Dunaj, pa me zanima, ali to pomeni, da bi morda bilo dobro, da bi odločanje o tem prestavili, da se komisija še enkrat sestane in preuči izkušnje, ki jih je predsednik dobil na tem potovanju.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. To je lepo vprašanje, ni pa proceduralno.</p>
                  <p>Prosim, v kolikor še nimate pred seboj, da vzamete pregled amandmajev k poslovniku Državnega zbora, stališča Komisije za poslovnik; datum nosi 24.6.1993, in sicer zadnjič smo ostali na 12. strani, pri točki 36. Če je procedura, izvolite!</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani predsedujoči, kolegice in kolegi! Ne vem, če ste dobro razumeli vprašanje kolega Bavčarja. Gospod Potrč je bil po Evropi, proučeval poslovnike evropskih parlamentov. Ne verjamem, da je šel samo na počitnice. Če je šel proučevati poslovnike, gotovo je prišel s takšnimi iznajdbami in zanimivimi rešitvami, da mora parlament o teh rešitvah najbrž razpravljati. Ker če je šel proučevati poslovnike drugih parlamentov in če o tem ne nameravamo razpravljati tukaj danes in če smo temu že absorvirali, potem je treba postaviti vprašanje, zakaj je gospod Potrč šel na to potovanje. Mi smo to prebrali v časopisih.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Še vedno nisem slišal nobenega proceduralnega predloga. Gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Vprašanje ni proceduralno, vendar zaradi korektnosti odgovora na zelo nekorektno vprašanje. Naslednje: Ne vem, zakaj gospod Rupel želi pred tem zborom insinuirati počitnice in podobno. To je nekorektno! Kar zadeva obisk, je bil organiziran preko Parlamentarne skupščine Sveta Evrope; organiziran je bil v času, v katerem smo v poslovniški komisiji že pripravili predlog poslovnika in o predlogu poslovnika lahko mirno odločamo naprej. Kar zadeva poročilo, bo pisno priloženo Komisiji za poslovnik in o njem bo lahko odločala. Z enim stavkom lahko povem naslednje: parlamenti, ki smo jih obiskali in v njih govorili o poslovniku, imajo, vsak zase, mnoga poslovniška vprašanja urejena na zelo specifičen, njihovim razmeram prilagojen način, in če kdo razmišlja - kar sicer mogoče tudi gospod Rupel in še kdo želijo povedati - da obstoja ena in edina rešitev za poslovniško ureditev teh petih držav, v katerih smo mi bili - morda to velja še za kakšno drugo - si domišlja nekaj, v resnici pa ne ve, kako so stvari urejene. Mi smo dobili mnenja strokovnjakov Sveta Evrope, ki nas sicer opozarjajo na nekatera vprašanja poslovniške ureditve, ki so urejena drugače, v različnih državah. Nobenega razloga ni, da mi danes odločanja ne bi mogli opraviti. Poslovniška komisija bo ocenila naše poročilo in videla, ali smo v tem času opravili tudi za naše delovanje dovolj koristno delo ali ne na stroške Parlamentarne skupščine Sveta Evrope. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predpostavljam, da smo v tem času vsi odprli poročilo na 12. strani, smo pri točki 36, amandmaji k 164. členu. O amandmaju pod točko 1. k temu členu smo zadnjič že odločali, tako da prehajamo na amandma pod točko 2. Za besedo "proračun" se doda vejica in naslednje besedilo: "Spremembe proračuna (v nadaljnjem besedilu rebalans)". Predlagatelj je Odbor za finance in kreditno-monetarno politiko, komisija amandma podpira. Ugotovimo sklepčnost! (64 prisotnih.)</p>
                  <p>Kdo je za ta amandma? (54 poslancev.) Je kdo proti? (4 poslanci.)</p>
                  <p>Ugotavljam, da je amandma sprejet.</p>
                  <p>Prehajamo na 13. stran, pod zaporedno število 37, to je "Amandma k 165. členu. Preden preberem amandma, preberem še pod točko 36, pri amandmaju pod številko 1 je opomba, ki pravi: amandma k 164. členu je povezan z amandmajem istega predlagatelja, to je Odbora za finance in kreditno-monetarno politiko, k 165. ter 211., 212. in 217. členu. Amandma pod številka 1 zaporedno k 164. členu ni bil sprejet. Amandma k 165. členu se glasi: ta člen se črta". Predlagatelj Odbor za finance in kreditno-monetarno politiko, komisija amandmaja ne podpira.</p>
                  <p>Ugotovimo sklepčnost! (65 prisotnih.)</p>
                  <p>Kdo je za sprejem amandmaja? Obrazložitev glasu, prosim!</p>
               </sp>
               <sp>
                  <speaker>ANTON PERŠAK:</speaker>
                  <p>Jaz sem, spoštovane kolegice in kolegi, razlagal glas tudi k amandmaju k 164. členu in takrat pojasnil, zakaj sem glasoval proti tistemu amandmaju in zakaj bom zdaj glasoval proti temu amandmaju. Med tem je minilo 9 ali 10 dni in zdi se mi potrebno, zaradi sebe, še enkrat pojasniti, da bi s tem - če bi sprejeli ta in še nekatere amandmaje - Državni zbor sebi vzel pravico oziroma pristojnost, da sprejema proračunski memorandum in s tem odloča o proračunski politiki za naslednje leto, da odloča o višini proračuna in da odloča o globalnih razmerjih znotraj proračuna. Ker bi potem proračunski memorandum ostal vladni akt, proračunski memorandum je pa podlaga za proračun, kako bodo sredstva v njem razporejena, kakšna bo višina in tako naprej. S tem bi se Državni zbor tako rekoč spremenil v zgolj potrjevalca politike, ki bi jo sprejemala Vlada. Zato bom glasoval tudi proti temu amandmaju.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ponovno prehajamo h glasovanju o amandmaju k 165. členu. Ugotovimo sklepčnost! (64 prisotnih.)</p>
                  <p>Kdo je za sprejem amandmaja? (1 poslanec.) Je kdo proti? (60 poslancev.)</p>
                  <p>Ugotavljam, da amandma k 165. členu ni sprejet.</p>
                  <p>Amandma pod zaporedno številko 38 k 169. členu se glasi: ta člen se spremeni, tako da se glasi: "S priporočilom Državni zbor predlaga ukrepe za delo državnih organov, organizacij in posameznikov, ki opravljajo javne službe ali javna pooblastila". Predlagatelj Komisija za poslovnik.</p>
                  <p>Ugotovimo sklepčnost! (64 prisotnih.)</p>
                  <p>Kdo je za? (54 poslancev.) Je kdo proti? (3 poslanci.)</p>
                  <p>Ugotavljam, da je amandma k 169. členu sprejet.</p>
                  <p>Amandma k 170. členu. Za 170. členom se doda novi 170. a člen, ki se glasi: "Zakoni in drugi akti Državnega zbora ter obvezne razlage zakona se objavljajo v Uradnem listu Republike Slovenije. Sekretar Državnega zbora daje na podlagi izvirnega besedila sprejetega zakona ali drugega akta Državnega zbora ali obvezne razlage zakona popravke morebitnih napak v objavljenem besedilu zakona drugega akta oziroma obvezne razlage zakona." Predlagatelji: mag. Herman Rigelnik, dr. Lev Kreft, Miroslav Mozetič in Vladimir Topler. Komisija amandma ne podpira. Ugotovimo sklepčnost! (64 prisotnih.)</p>
                  <p>Kdo je za amandma? (10 poslancev.) Je kdo proti? (46 poslancev.)</p>
                  <p>Ugotavljam, da amandma k 170. členu ni sprejet.</p>
                  <p>Amandma k 172. členu pod številko 1. Doda naj se novi 4. odstavek, ki se glasi: "Predsednik Državnega zbora zadrži dodelitev predloga zakona, če še ni zaključen zakonodajni postopek o predlogu zakona z enako ali podobno vsebino, in o tem obvesti predlagatelja. Dosedanja 4. in 5. odstavek postaneta 5. in 6. odstavek." Predlagatelji: mag. Herman Rigelnik, dr. Lev Kreft, Miroslav Mozetič in Vladimir Topler. Komisija amandma podpira. Ugotovimo sklepčnost! Imate obrazložitev glasu? Prosim, gospod Podobnik.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Glasoval bom proti temu amandmaju, ker ocenjujem, da lahko taka dikcija onemogoča začetek razprave o določenih zakonih, če recimo vladni večini oziroma večini v Državnem zboru neka stvar ne bi bila pogodu in bi na ta način prav z zavlačevanjem postopka neko stvar zadrževala. Mislim, da je prav, da se čimbolj sprosti možnost zakonodajne pobude tudi posamezniku oziroma parlamentarni manjšini. Zato menim, da ta amandma k temu ne pripomore in bom glasoval proti. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo? (Ne.) Ugotovimo sklepčnost! (66 prisotnih.)</p>
                  <p>Kdo je za amandma? (45 poslancev.) Je kdo proti? (15 poslancev.)</p>
                  <p>Ugotavljam, da je amandma sprejet.</p>
                  <p>Pod številko 2, amandma k istemu členu se glasi: "4. odstavek se črta". Predlagatelj: Komisija za poslovnik. Opomba: Amandma je povezan z amandmajem komisije k 51. členu, kjer je rešitev iz dosedanjega 4. odstavka 172. člena razširjena na predloge vseh aktov. Te amandmaje, ki so navedeni pod opombo, smo sprejeli. Ugotovimo sklepčnost! (66 prisotnih.)</p>
                  <p>Kdo je za amandma? (50 poslancev.) Je kdo proti? (3 poslanci.)</p>
                  <p>Ugotavljam, da je amandma sprejet.</p>
                  <p>Amandma k 173. členu. V 1. odstavku se za besedo "vsebovati" dodata besedi "naslov zakona". Predlagatelj: Miran Potrč. Komisija amandma podpira. Ugotovimo sklepčnost! (65 prisotnih.)</p>
                  <p>Kdo je za amandma? (52 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Amandma k 187. členu. V 5. odstavku se besedilo drugega stavka spremeni, tako da se glasi: "Vlada in Državni svet lahko dasta mnenje k amandmaju tudi, če sama nista predlagatelja zakona." Predlagatelj: Žarko Pregelj. Komisija ne podpira. Ugotovimo sklepčnost! (64 prisotnih.)</p>
                  <p>Kdo je za amandma? (7 poslancev.) Je kdo proti? (53 poslancev.)</p>
                  <p>Ugotavljam, da amandma ni sprejet.</p>
                  <p>Amandma k 188. členu. V 2. odstavku se na koncu prvega stavka doda besedilo: "Kakor tudi k tistim členom, ki jih je potrebno spremeniti zaradi medsebojne povezanosti posameznih določb glede na amandmaje, ki so bili vloženi k drugim členom predloga zakona. Drugi stavek 2. odstavka postane 3. odstavek."</p>
                  <p>Predlagatelj Miran Potrč, komisija amandma podpira. Ugotovimo sklepčnost! (70 prisotnih.)</p>
                  <p>Kdo je za? (54 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Amandma k 189. členu. Dodata se nova drugi in tretji odstavek, ki se glasita: "Če predlagani amandma narekuje spremembo ali dopolnitev ali črtanje kakšnega drugega člena oziroma posameznih določb zakona, se takoj po sprejetju takega amandmaja razpravlja in odloča o drugih povezanih amandmajih. Če tako predlagani amandma ni sprejet, predsedujoči ugotovi, da o drugih povezanih amandmajih ni potrebno glasovati, ker so postali brezpredmetni. Po taki ugotovitvi predsedujočega zbor ne razpravlja in ne glasuje." Predlagatelji: mag. Herman Rigelnik, dr. Lev Kreft, Miroslav Mozetič, Vladimir Topler. Komisija amandma podpira. Ugotovimo sklepčnost! (68 prisotnih.)</p>
                  <p>Kdo je za? (50 poslancev.) Je kdo proti? (8 poslancev.)</p>
                  <p>Ugotavljam, da je amandma sprejet.</p>
                  <p>Amandma k 194. členu, pod številko 1. Prvi odstavek se spremeni, tako da se glasi: "V tretji obravnavi predloga zakona lahko vloži amandma samo Vlada, predlagatelj in matično delovno telo." Predlagatelj Ignac Polajnar, komisija amandmaja ne podpira. Ugotovimo sklepčnost! (68 prisotnih.)</p>
                  <p>Kdo je za? (15 poslancev.) Je kdo proti? (43 poslancev.)</p>
                  <p>Ugotavljam, da amandma pod točko 1. k 194. členu ni sprejet.</p>
                  <p>Amandma pod točko 2: na koncu prvega odstavka se doda besedilo "ter Vlada, kadar ni sama predlagatelj zakona". Predlagatelj amandmaja Komisija za poslovnik. Ugotovimo sklepčnost! (66 prisotnih.)</p>
                  <p>Kdo je za? (54 poslancev.) Je kdo proti? (1 poslanec.)</p>
                  <p>Ugotavljam, da je amandma pod točko 2. k 194. členu sprejet.</p>
                  <p>Amandma pod točko 3.: V drugem stavku tretjega odstavka se "pika" črta in dodajo se besede "in predstavnik Državnega sveta". Predlagatelj Žarko Pregelj, komisija amandmaja ne podpira. Ugotovimo sklepčnost! (59 prisotnih.) Ne dela, ponovimo.</p>
                  <p>Ugotovimo sklepčnost! (63 prisotnih.)</p>
                  <p>Kdo je za? (9 poslancev.) Je kdo proti? (51 poslancev.)</p>
                  <p>Ugotavljam, da amandma pod točko 3 k 194 členu ni sprejet.</p>
                  <p>Pod točko 4: v drugem odstavku se število "186", nadomesti s "187". Predlagatelj Žarko Pregelj. Amandma je brezpredmeten, ker je ustrezen popravek objavljen v Poročevalcu št. 15. Očitno je šlo za tiskarsko napako. Umika. V redu. Amandma je umaknjen.</p>
                  <p>Amandma k 195. členu. Pod točko 1: doda se nov tretji odstavek, ki se glasi: "Če Sekretariat za zakonodajo in pravne zadeve Državnega zbora ugotovi, da je s sprejetimi amandmaji porušena medsebojna skladnost določb zakona, opozori na to predsednika Državnega zbora, ta poslance in predlagatelja. V takem primeru lahko predlagatelj - Vlada, kadar ni sama predlagatelj zakona, ali matično delovno telo vloži amandma za medsebojno uskladitev določb zakona pred glasovanjem o zakonskem predlogu v celoti. Zaradi priprave takega amandmaja lahko predlagatelj predlaga, da se odločanje o zakonskem predlogu preloži na naslednjo sejo Državnega zbora. Sedanji tretji odstavek postane četrti odstavek". Predlagatelj Komisija  za poslovnik.</p>
                  <p>Opomba: če je sprejet ta amandma, je brezpredmeten amandma k temu členu pod št. 2, ki so ga vložili mag. Herman Rigelnik, dr. Lev Kreft, Miroslav Mozetič in Vladimir Topler. Ugotovimo sklepčnost! (70 prisotnih.)</p>
                  <p>Kdo je za? (55 poslancev.) Je kdo proti? (9 poslancev.)</p>
                  <p>Ugotavljam, da je amandma pod točko 1 sprejet in da je pod točko 2 umaknjen.</p>
                  <p>Amandma k 203. členu, pod točko 1: drugi odstavek se črta, tretji odstavek postane drugi. Predlagatelj Ignac Polajnar, komisija amandmaja ne podpira. Ugotovimo sklepčnost! (67 prisotnih.)</p>
                  <p>Kdo je za? (25 poslancev.) Je kdo proti? (29 poslancev.)</p>
                  <p>Ugotavljam, da amandma pod točko 1 k 203. členu ni sprejet.</p>
                  <p>Pod točko 2; v drugem stavku drugega odstavka se za besedo "vlada" dodata besedi "oziroma predlagatelj". Predlagatelj Žarko Pregelj, komisija amandma podpira, predlaga pa redakcijsko spremembo, tako da se drugi stavek drugega odstavka v celoti glasi: "Pred glasovanjem lahko predlagatelj zakona in Vlada, kadar ni sama predlagatelj zakona, obrazloži svoje mnenje". Sprašujem predlagatelja Žarka Preglja, če se strinja s tem drugim in umakne svojega. Predlagatelj Žarko Pregelj umakne svojega in glasovali bomo o amandmaju, kot ga je predložila komisija. Ugotovimo sklepčnost! (67 prisotnih.)</p>
                  <p>Kdo je za? (63 poslancev.) Je kdo proti? (Nihče.)</p>
                  <p>Ugotavljam, da je amandma v besedilu, kot ga je predložila komisija pod točko 2 k 203. členu, sprejet.</p>
                  <p>Amandma pod točko 3; doda se nov četrti odstavek, ki se glasi: "Matično delovno telo ali najmanj 10 poslancev lahko predlaga, da se v Državnem zboru, pred ponovnim odločanjem o zakonu, opravi razprava o rešitvah, ki jim nasprotuje Državni svet. Ponovna razprava o teh rešitvah se opravi tudi takrat, kadar zakon, za katerega zahteva Državni svet, da se o njem ponovno odloča, v Državnem zboru ni bil sprejet z večino glasov vseh njegovih članov". Predlagatelj dr. Ciril Ribičič, Franc Lipoglavšek, Feri Horvat, Jadranka Šturm-Kocjan, Breda Pečan, komisija amandmaja ne podpira. Ugotovimo sklepčnost! (70 prisotnih.)</p>
                  <p>Kdo je za? (14 poslancev.) Je kdo proti? (52 poslancev.)</p>
                  <p>Ugotavljam, da amandma pod točko 3 ni sprejet.</p>
                  <p>Amandma pod točko 4, doda se nov četrti odstavek, ki se glasi: "Pred ponovnim odločanjem o zakonu Državni zbor opravi razpravo o predloženih mnenjih matičnega delovnega telesa, Vlade in predlagateljev". Predlagatelj Žarko Pregelj, komisija amandmaja ne podpira.</p>
                  <p>Ugotovimo sklepčnost! (71 prisotnih.) Obrazložitev glasu, prosim, Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Glasoval bom za ta amandma, ker menim, da se ob vsakem poročanju, ki ga poročevalec opravi pred zborom, tako da ustno prebere ali kako drugače poda poročilo, lahko v zboru opravi razpravo. Menim, da je to v skladu s celotno zasnovo poslovnika in ne vem, zakaj bi v tem, tako delikatnem trenutku, razpravo opuščali. Se pravi, razpravo o poročilu, ne pa o samem predlogu Državnega sveta. Moramo razlikovati, kaj je razprava o poročilu, kaj je o tistem, kar Državni svet od zbora zahteva. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še enkrat ugotovimo sklepčnost. (72 prisotnih.)</p>
                  <p>Kdo je za? (18 poslancev.) Je kdo proti? (43 poslancev.)</p>
                  <p>Ugotavljam, da amandma pod točko 4 ni sprejet.</p>
                  <p>Amandma k 203. členu, doda se nov 203. a) člen, ki se glasi: "Državni zbor lahko na predlog predlagatelja, Vlade, matičnega delovnega telesa ali najmanj desetih poslancev sklene, da bo pred ponovnim odločanjem o zakonu razpravljal in sklepal o spremembah in dopolnitvah tistih določb, ki jim nasprotuje Državni svet. O tem odloči Državni zbor z večino glasov vseh svojih članov. Spremembe in dopolnitve zakona so sprejete, če zanje glasuje večina vseh poslancev Državnega zbora. Sprejete spremembe in dopolnitve postanejo sestavni del zakona". Predlagatelj dr. Ciril Ribičič, Franc Lipoglavšek, Franc (Feri) Horvat, Jadranka Šturm-Kocjan in Breda Pečan, komisija amandma podpira. Ugotovimo sklepčnost! (71 prisotnih.) Obrazložitev glasu, prosim.</p>
               </sp>
               <sp>
                  <speaker>DANICA SIMŠIČ:</speaker>
                  <p>Spoštovani predsedujoči, spoštovane kolegice in kolegi! Glasovala bom proti temu predlogu dopolnila iz preprostega razloga. Glasovano je bilo že proti nekaterim predlogom, ki so poskušali nekaj podobnega, gre za preprosto dejstvo, da je Državni svet v vseh treh dosedanjih fazah zakonodajnega postopka že vključen. Če sprejmemo to dopolnilo, to pomeni dejansko uzakonitev 4. faze tega postopka. Državni svet postane v bistvu drugi zbor tega parlamenta in če bi bilo to dopolnilo sprejeto, zadeva pomeni to, da gre za dva zbora in za medzborovsko usklajevanje. Ali če hočete, lahko celo še več, da postane Državni svet nadrejeni zbor Državnemu zboru. To pa je, po mojem prepričanju, absolutno nesprejemljivo in tudi v nasprotju z ustavo. Zato bom, kot rečeno, glasovala proti. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ciril Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Glasoval bom za ta amandma in bi navedel kratke razloge, zakaj sem se tako odločil. Kadar pride do odložilnega veta Državnega sveta, se lahko po temeljiti razpravi pokaže, in če se malo spomnimo, se je to že dogajalo, da bi - s takšnim ali drugačnim, manjšim ali večjim posegom v zakon - zakon dobil na svoji prepričljivosti; dobil večjo podporo; manj bi bilo možnosti, da se sproži ustavni spor; manj bi bilo možnosti, da lahko Državni svet ali kdo drug zahteva razpis referenduma o tem vprašanju. Zaradi tega mislim, da je ta rešitev zelo praktična, da povečuje možnosti, ki jih ima Državni zbor. Povedal bi še en argument, in sicer o teh zadevah odloča Državni zbor z absolutno večino, se pravi, večino vseh svojih članov. S tem je dano zagotovilo, da mu nihče ne more vsiljevati volje. S tem si je v poslovniku samo razširil možnost, da lahko kakšno stvar sprejme, spremeni, nihče mu pa ne more vsiljevati volje. Zato mislim, da je to določba, da je to amandma, ki je absolutno v korist uveljavljanja ustavne vloge Državnega zbora. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Odločno bom proti temu amandmaju, kajti menim, da popolnoma poruši celoten koncept ustavne ureditve Republike Slovenije. Kot tak nima niti podlage v ustavi. Namreč, 97. člen, ki omogoča Državnemu svetu, da zahteva od Državnega zbora, da pred razglasitvijo zakona o njem še enkrat odloča, nikjer ne daje možnosti, kot jo predlagatelji amandmaja tukaj želijo doseči, da bi Državni zbor ponovno razpravljal o tistih dopolnitvah tistih določb, ki jim nasprotuje Državni svet. Namreč, Državni svet ne nasprotuje posameznim določbam zakona, ampak zakonu kot celoti. Razjasnimo se, da je ustava tukaj popolnoma jasna in vse slepo mišenje resnično ne vodi nikamor.</p>
                  <p>Poleg tega je tudi spreminjanje zakona z amandmaji oziroma z glasovanjem o posameznih določbah sistemsko popolnoma nedopustna stvar. Vsi vemo, da se lahko zakon spreminja zgolj z zakonom in ne z nobenim sklepom, nobenim amandmajem, ko je  kot zakon v Državnem zboru sprejet. Zato bi se moral ta amandma popolnoma drugače glasiti, če bi hotel biti v skladu z ustavo. Tak kot je, je popolnoma nesprejemljiv in ga - še enkrat ponavljam - z vso odločnostjo zavračam. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo ima gospa Breda Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Glasovala bom za ta amandma. Rada pa bi opozorila tudi na to, da predvsem zaradi tega, ker tudi Vlada čuti potrebo po možnosti popravljanja zakonov na osnovi tega, kar je ugotovil Državni svet. Celo tako daleč, da naj bi zakon, ki ga na tak način Državni zbor popravlja, lahko obveljal tudi brez spornih določil, kar bi v bistvu bilo tudi koristno za to, da ne delamo napak, ker konec-koncev smo vsi ljudje in mislim, da lahko napake tudi popravljamo. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo ima gospod Potočnik.</p>
               </sp>
               <sp>
                  <speaker>FRANC POTOČNIK:</speaker>
                  <p>Spoštovani! Glasoval bom proti iz razlogov, ki sta jih že navedla gospa Simšičeva in gospod Pregelj. Opozoril pa bi še na nekaj, zakaj bom glasoval proti. Ta amandma so predlagali poslanci Združene liste in Liberalno-demokratske stranke, ki imajo absolutno večino v Državnem svetu. Ta večina bo ostala tudi po naslednjih volitvah, saj vemo, da ima Državni svet mandat 5 let, Državni zbor pa 4 leta, če ne pride kaj vmes. In ta sedanja koalicija včasih v nekaterih segmentih zakona ni povsem enotna - to se je pokazalo pri nekem prejšnjem zakonu - in zato bom jaz glasoval proti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo ima gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Rad bi povedal, zakaj bom tudi jaz poleg že povedanega glasoval proti temu amandmaju. Predvsem zaradi tega, ker se ta amandma in predlagatelji tega amandmaja sklicujejo predvsem na izkušnjo z zakoni, sprejetimi po hitrem postopku, ne pa na izkušnjo z zakoni, sprejetimi po normalnem postopku. Sedaj pa vemo, da bo v drugi obravnavi zakon obravnavan celo tako temeljito, da se bo o vsakem členu, o vsakem amandmaju razpravljalo posebej in sproti. Upam, da bomo sprejemali zakone v Državnem zboru v prihodnje čim več po normalnem postopku v treh obravnavah in Državni svet ima možnost povedati svoje mnenje sproti, medtem ko mu take rešitve dajejo v bistvu neke vrste potuho, da potem v zadnjem momentu pride, ko je zakon že sprejet, in reče: tako, trenutek, sedaj je pa treba še dva člena popraviti. In Državni zbor po tem razpravljal, ali ni kaj, ne vem kdaj, zamudil.</p>
                  <p>Mi moramo v to proceduro spraviti neko določeno resnost in odgovornost v vseh obravnavah zakona. In take rešitve v bistvu samo odvračajo od tega stran. Tudi to je eden od razlogov, zakaj bom glasoval proti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo ima gospod Izidor Rejc.</p>
               </sp>   
               <sp>   
                  <speaker>IZIDOR REJC:</speaker>
                  <p>Spoštovani podpredsednik, kolegice in kolegi. Glasoval bom proti iz preprostega razloga, ker ne vem, zakaj bi mi iskali mimo ustave mesto Državnemu svetu. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Oprostite, gospod Partljič še želi obrazložiti svoj glas.</p>
               </sp>
               <sp>
                  <speaker>TONE PARTLJIČ:</speaker>
                  <p>Lepo pozdravljeni. Tudi zaradi tehtnih argumentov predgovornikov bom glasoval proti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi obrazložiti svoj glas? Ugotovimo sklepčnost! (74 prisotnih.)</p>
                  <p>Kdo je za? (15 poslancev.) Je kdo proti? (53 poslancev.)</p>
                  <p>Ugotavljam, da amandma k 203. členu ni sprejet.</p>
                  <p>Amandma k 204. členu pod točko 1, doda se nov drugi odstavek, ki se glasi: "Ponovna odločitev Državnega zbora je dokončna." Predlagatelj dr. Ciril Ribičič, Franc Lipoglavšek, Feri Horvat, Jadranka Šturm-Kocjan in Breda Pečan.</p>
                  <p>Komisija amandma podpira. Ugotovimo sklepčnost! (72 prisotnih.)</p>
                  <p>Kdo je za? (34 poslancev.) Je kdo proti? (26 poslancev.)</p>
                  <p>Ugotavljam, da amandma pod točko 1 ni sprejet.</p>
                  <p>Amandma pod točko 2. Doda se nov drugi odstavek, ki se glasi: "Če je Državni svet zahteval, da Državni zbor ponovno odloča samo o posameznih določbah zakona, Državni zbor ponovno glasuje samo o teh določbah. Če za posamezno tako določbo ni glasovala večina vseh poslancev oziroma večja, z ustavo določena večina, se šteje, da je zakon sprejet brez take določbe."</p>
                  <p>Predlagatelj je Vlada Republike Slovenije. Komisija amandmaja ne podpira. Obrazložitev glasu ima Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! O tem amandmaju ne bom glasoval, ker menim, da je nepravilno vložen. Vlada tukaj ne more dajati amandma na poslovnik Državnega zbora. Mi o poslovniku Vlade nismo niti razpravljali, kaj šele, da bi karkoli dajali kakšne amandmaje. Tudi Vlada na poslovnik Državnega zbora nima kaj razpravljati, ne more dajati mnenj in tudi amandmajev ne. Dajmo, ločimo že, kaj je zakonodajna oblast in kaj je izvršna oblast. Tukaj je ločnica, prosim. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Ciril Ribičič ima besedo.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Glasoval bom za ta amandma iz razlogov, ki sem jih navedel že poprej. Če sem prav prej razumel gospoda Preglja, ga je motila pri prejšnjem amandmaju formulacija, medtem ko imamo tukaj sedaj enostavnejšo formulacijo. Mislim pa da je tista, ki daje možnost, da  potem, ko je vložen veto, pride do dopolnitve, do spremembe, do tega, da ne bi padel ves zakon, ampak da bi se spremenila samo posamezna določba.</p>
                  <p>Mislim, da argumentacija o tem, da to krepi pozicijo sveta, ni točna, ampak gre za rešitev, kot jo predlaga Vlada, ki naj bi okrepila opozicijo Državnega zbora oziroma mu dala še eno možnost, da spremeni svojo odločitev, če se za to odloči večina vseh njegovih poslancev. Mislim, da argumentacija, da gre tukaj za odnos do sveta, ni prepričljiva. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi obrazložiti svoj glas? Prosim, gospa Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Spoštovani! Glasovala bom proti temu dopolnilu. Najpreprostejši razlog za to bi bil v bistvu ta, da to dopolnilo, če ga sprejmemo tako, kot je, v bistvu razmerje med Državnim svetom in Državnim zborom še bolj zaostruje oziroma Državni zbor postavi v še bolj podrejen položaj. To je prva stvar.</p>
                  <p>Druga stvar. O podobni vsebini, kot sem omenila, smo glasovali že k dopolnilu k členu 203. Člen 204 pa pravzaprav samo določa, kdaj je zakon sprejet. In mi smo že prej zavrnili, da glasujemo samo o zakonu o celoti in je po mojem mnenju bilo že brezpredmetno glasovanje pri 204. členu k 1. točki in prav tako k tej 2. točki. Hvala lepa. Glasovala bom proti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi obrazložiti svoj glas? Ugotovimo sklepčnost! (70 prisotnih.)</p>
                  <p>Kdo je za? (6 poslancev.) Je kdo proti? (55 poslancev.)</p>
                  <p>Ugotavljam, da amandma pod številko 2 k 204. členu ni sprejet.</p>
                  <p>Amandma k 206. členu. Na koncu drugega stavka se dodata besedi "ter Vladi". Predlagatelj Komisija za poslovnik. Ugotovimo sklepčnost! (69 prisotnih.)</p>
                  <p>Kdo je za? (50 poslancev.) Je kdo proti? (5 poslancev.)</p>
                  <p>Ugotavljam, da je amandma k 206. členu sprejet.</p>
                  <p>Amandma k 210. členu. Besedilo, ki se glasi: "in sicer tako, da odločijo o zakonu v celoti", se nadomesti z naslednjim besedilom: "Ob smiselni uporabi določb 194. in 195. člena tega poslovnika". Predlagatelj mag. Herman Rigelnik, dr. Lev Kreft, Miroslav Mozetič, Vladimir Topler.</p>
                  <p>Komisija podpira amandma v osnovi, vendar meni, da je primernejša uporaba določb poslovnika o hitrem postopku. Predlaga, da se namesto predlaganega amandmaja sprejme naslednji amandma: drugi stavek se nadomesti z naslednjim besedilom: "Glede obravnave zakona o ratifikaciji in amandmajev k členom zakona o ratifikaciji se uporabljajo določbe tega poslovnika po hitrem postopku".</p>
                  <p>Glasovali bomo o tem amandmaju v tekstu, kot ga je predlagala komisija. Ugotovimo sklepčnost! (71 prisotnih.)</p>
                  <p>Kdo je za? (61 poslancev.) Je kdo proti? (4 poslanci.)</p>
                  <p>Ugotavljam, da je amandma v tekstu, kot ga je predlagala komisija k 210. členu, sprejet.</p>
                  <p>Amandma, ki so ga vložili predlagatelji mag. Herman Rigelnik in drugi, je umaknjen.</p>
                  <p>Amandma k 211. - 224. členu pod številko 1 - ti členi se črtajo. Predlagatelj Ivan Oman. Komisija amandmaja ne podpira.</p>
                  <p>Opomba: Če je sprejet ta amandma, so brezpredmetni drugi amandmaji k členom 211 - 224. Ugotovimo sklepčnost! (71 prisotnih.)</p>
                  <p>Kdo je za? (10 poslancev.) Je kdo proti? (45 poslancev.)</p>
                  <p>Ugotavljam, da amandma pod točko 1 od 211. - 224. člena ni sprejet.</p>
                  <p>Amandma k 211. členu, pot točko 1, je umaknjen.</p>
                  <p>Pod točko 2 - tudi umik.</p>
                  <p>Glasovali bomo o amandmaju k 211. členu pod točko 3, na 19. strani spodaj, ki se glasi: v prvem odstavku se beseda "oktobrsko" nadomesti z besedo "julijsko". Predlagatelj je Stane Frim. Komisija amandma podpira. Ugotovimo sklepčnost! (70 prisotnih.)</p>
                  <p>Kdo je za? (65 poslancev.) Je kdo proti? (Nihče.)</p>
                  <p>Ugotavljam, da je amandma pod točko 3 k 211. členu sprejet.</p>
                  <p>Amandma k 212. členu, pod točko 1 - je umaknjen.</p>
                  <p>Amandma k 212. členu, pod točko 2. Prvi odstavek se spremeni tako, da se glasi: "Predlog državnega proračuna mora Vlada predložiti najkasneje do 1. oktobra tekočega leta." Predlagatelj je Stane Frim. Komisija amandma podpira. Ugotovimo sklepčnost! (69 prisotnih.)</p>
                  <p>Kdo je za? (65 poslancev.) Je kdo proti? (Nihče.)</p>
                  <p>Ugotavljam, da je amandma pod točko 2 k 212. členu sprejet.</p>
                  <p>Amandma k 213. členu pod točko 1. Člen se spremeni, tako da se glasi: "Predsedniki delovnih teles lahko skličejo v nadaljnjih 25 dneh od vložitve predloga ...(ne konča, ker je prekinjen)</p>
                  <p>Torej je amandma k 213. členu pod točko 1 umaknjen.</p>
                  <p>Amandma k istemu 213. členu, pod točko 2. Člen se spremeni tako, da se glasi: "Predsedniki delovnih teles lahko skličejo v nadaljnjih 25 dneh od vložitve predloga državnega</p>
                  <p>proračuna seje delovnih teles, na katerih predstavniki Vlade pojasnijo predlog državnega proračuna. Pri tem se upošteva, da je prvih 15 dni od vložitve predloga državnega proračuna namenjeno pripravi poslancev za razprave na sejah delovnih teles." Predlagatelj je Stane Frim. Komisija amandma podpira. Ugotovimo sklepčnost! (68 prisotnih.)</p>
                  <p>Kdo je za? (59 poslancev.) Je kdo proti? (1 poslanec.)</p>
                  <p>Ugotavljam, da je amandma pod točko 2 k 213. členu sprejet.</p>
                  <p>Amandma k 214. členu. V prvem odstavku se črtajo besede: "vložijo 20 dni" in nadomestijo z besedilom: "vlagajo do 40. dneva". Predlagatelj je Odbor za finance in kreditno-monetarno politiko in Stane Frim. Komisija amandma podpira. Ugotovimo sklepčnost! (69 prisotnih.)</p>
                  <p>Kdo je za? (61 poslancev.) Je kdo proti? (1 poslanec.)</p>
                  <p>Ugotavljam, da je amandma k 214. členu sprejet.</p>
                  <p>Amandma k 215. členu. V prvem odstavku se beseda "petih" nadomesti z besedo "desetih". Predlagatelj je Odbor za finance in kreditno-monetarno politiko in Stane Frim. Komisija amandma podpira. Ugotovimo sklepčnost! (65 prisotnih.)</p>
                  <p>Kdo je za? (61 poslancev.) Je kdo proti? (Nihče.)</p>
                  <p>Ugotavljam, da je amandma k 215. členu sprejet.</p>
                  <p>Amandma k 216. členu. V prvem odstavku se beseda "predstavnik" nadomesti z besedo "predsedniku". Predlagatelj je Odbor za finance in kreditno-monetarno politiko in Stane Frim. Komisija amandma podpira. Ugotovimo sklepčnost! (65 prisotnih.)</p>
                  <p>Kdo je za? (60 poslancev.) Je kdo proti? (Nihče.)</p>
                  <p>Ugotavljam, da je amandma k 216. členu sprejet.</p>
                  <p>Amandma k 217. členu. Doda se nov prvi odstavek, ki se glasi: "Državni zbor pred razpravo o predlogu državnega proračuna najprej razpravlja o proračunskem memorandumu, h kateremu lahko sprejme sklepe in stališča." Dosedanji prvi in drugi odstavek postaneta drugi in tretji odstavek. Predlagatelj je Odbor za finance in kreditno-monetarno politiko. Komisija amandmaja ne podpira. (Oglašanje iz dvorane.)</p>
                  <p>Umik! Torej je amandma k 217. členu umaknjen.</p>
                  <p>Amandma k 220. členu pod številko 1. V prvem odstavku se besede "matičnega delovnega telesa" nadomestijo z besedo "Vlade". Predlagatelj je Ignac Polajnar. Komisija amandmaja ne podpira. Ugotovimo sklepčnost! (67 prisotnih.)</p>
                  <p>Kdo je za? (15 poslancev.) Je kdo proti? (42 poslancev.)</p>
                  <p>Ugotavljam, da amandma pod točko 1 k 220 členu ni sprejet.</p>
                  <p>Amandma pod točko 2. Drugi odstavek se spremeni, tako da se glasi: "O predlogu Vlade o uskladitvi proračuna da mnenje matično delovno telo." Predlagatelj je Ignac Polajnar. Komisija ne podpira. Ugotovimo sklepčnost! (70 prisotnih.)</p>
                  <p>Kdo je za? (15 poslancev.) Je kdo proti? (43 poslancev.)</p>
                  <p>Ugotavljam, da amandma pod točko 2 k 220. členu ni sprejet.</p>
                  <p>Amandma k 221. členu pod točko 1. Doda se nov 221/a člen, ki se glasi: "Vlada lahko med letom predlaga rebalans državnega proračuna. Rebalans državnega proračuna sprejema Državni zbor po določbah tega poslovnika, ki veljajo za sprejem zakona po hitrem postopku. Rebalans državnega proračuna sme biti uvrščen na dnevni red seje Državnega zbora, če so ga poslanci prejeli vsaj 30 dni pred sejo." Predlagatelj je Komisija za poslovnik.</p>
                  <p>Opomba: Če je sprejet ta amandma, je brezpredmeten amandma Odbora za finance in kreditno-monetarno politiko pod točko 2, da se doda nov, 221. člen. Ugotovimo sklepčnost! (68 prisotnih.)</p>
                  <p>Kdo je za? (58 poslancev.) Je kdo proti? (1 poslanec.)</p>
                  <p>Ugotavljam, da je amandma pod točko 1 k 221. členu sprejet.</p>
                  <p>Glede na opombo komisija amandma pod točko 2 umika.</p>
                  <p>Amandma k 222. členu pod točko 1. V prvem odstavku se beseda "majsko" nadomesti z besedo "junijsko". Predlagatelj je Odbor za finance in kreditno-monetarno politiko. Komisija amandma podpira. Ugotovimo sklepčnost! (65 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je amandma pod točko 1 k 222. členu sprejet.</p>
                  <p>Amandma pod točko 2. Drugi odstavek se črta. Predlagatelj je Odbor za finance in kreditno-monetarno politiko. Komisija amandmaja ne podpira. Ugotovimo sklepčnost! (68 prisotnih.)</p>
                  <p>Kdo je za? (4 poslanci.) Je kdo proti? (47 poslancev.)</p>
                  <p>Ugotavljam, da amandma pod točko 2 k 222. členu ni sprejet.</p>
                  <p>Amandma k 223. členu. Ta člen se črta. Predlagatelj je Odbor za finance in kreditno-monetarno politiko. Komisija amandmaja ne podpira. Ugotovimo sklepčnost! (67 prisotnih.)</p>
                  <p>Kdo je za? (3 poslanci.) Je kdo proti? (57 poslancev.)</p>
                  <p>Ugotavljam, da amandma k 223. členu ni sprejet.</p>
                  <p>Amandma k 224. členu. Prvi odstavek tega člena se črta. Predlagatelj je Odbor za finance in kreditno-monetarno politiko. Komisija amandmaja ne podpira. Ugotovimo sklepčnost! (69 prisotnih.)</p>
                  <p>Kdo je za? (1 poslanec.) Je kdo proti? (53 poslancev.)</p>
                  <p>Ugotavljam, da amandma k 224. členu ni sprejet.</p>
                  <p>Amandma k 242. členu. Doda se nov četrti odstavek, ki se glasi: "Državni zbor izvoli posebej predsednika, podpredsednika in člane odbora na osnovi list kandidatov." Predlagatelj je Ignac Polajnar. Komisija amandmaja ne podpira.</p>
                  <p>Ugotovimo sklepčnost! (67 prisotnih.)</p>
                  <p>Kdo je za? (16 poslancev.) Je kdo proti? (42 poslancev.)</p>
                  <p>Ugotavljam, da amandma k 242. členu ni sprejet.</p>
                  <p>Amandma k 250. členu. Doda se nov drugi odstavek, ki se glasi: "Če predsednik Državnega sveta obvesti predsednika Državnega zbora, da Državni svet ne bo obravnaval besedila sprejetega zakona, se zakon takoj pošlje v razglasitev." Predlagatelj: mag. Herman Rigelnik, dr. Lev Kreft, Miroslav Mozetič, Vladimir Topler. Komisija amandma podpira. Ugotovimo sklepčnost! (67 prisotnih.)</p>
                  <p>Kdo je za? (59 poslancev.) Je kdo proti? (1 poslanec.)</p>
                  <p>Ugotavljam, da je amandma k 250. členu sprejet.</p>
                  <p>Amandma k 266. členu. Prvi odstavek tega člena se črta. Predlagatelj Odbor za finance in kreditno-monetarno politiko. Komisija amandmaja ne podpira. Ugotovimo sklepčnost! (66 prisotnih.)</p>
                  <p>Kdo je za? (6 poslancev.) Je kdo proti? (52 poslancev.)</p>
                  <p>Ugotavljam, da amandma k 266. členu ni sprejet.</p>
                  <p>Amandma k 291. členu. Besedilo 291. člena se spremeni, tako da se glasi: "Predsednik republike obrazloži svoja mnenja in stališča do posameznih vprašanj Državnemu zboru samo takrat, kadar ga Državni zbor povabi, da se o njih izreče." Predlagatelj Marjan Stanič, komisija amandmaja ne podpira.</p>
                  <p>Ugotovimo sklepčnost! Obrazložitev glasu, Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Menim, da je ta amandma popolnoma v skladu z ustavo in bom zato glasoval za. Mnenje, ki je bilo na komisiji, da naj ima predsednik države nekakšno neomejeno pravico, da kadarkoli pride obrazložiti svoja mnenja in stališča v Državni zbor, menim, da ni v skladu z Ustavo, da ni sprejemljivo, zato je ta amandma popolnoma na mestu. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ugotovimo sklepčnost! (72 prisotnih.)</p>
                  <p>Kdo je za? (34 poslancev.) Je kdo proti? (34 poslancev.)</p>
                  <p>Ugotavljam, da amandma k 291. členu ni sprejet.</p>
                  <p>Amandma k 317. členu. Prvi odstavek se spremeni, tako da se glasi: "Dobesedni zapiski sej zbora so po avtorizaciji dostopni javnosti." Predlagatelj Ignac Polajnar, komisija amandmaja ne podpira. Ugotovimo sklepčnost! (71 prisotnih.)</p>
                  <p>Kdo je za? (30 poslancev.) Je kdo proti? (32 poslancev.)</p>
                  <p>Ugotavljam, da amandma k 317. členu ni sprejet.</p>
                  <p>Amandma k 329. členu pod točko 1. Na koncu prvega odstavka se "pika" nadomesti z "vejico" in doda besedilo "ki jo vodi sekretar Državnega zbora". Predlagatelji mag. Herman Rigelnik, dr. Lev Kreft, Miroslav Mozetič, Vladimir Topler. Komisija amandma podpira. Ugotovimo sklepčnost! (68 prisotnih.)</p>
                  <p>Kdo je za? (56 poslancev.) Je kdo proti? (1 poslanec.)</p>
                  <p>Ugotavljam, da je amandma pod točko 1 k 329. členu sprejet.</p>
                  <p>Amandma pod točko 2. Četrti odstavek se črta. Predlagatelji dr. Lev Kreft, Miroslav Mozetič, dr. vladimir Topler. Komisija amandmaja ne podpira. Ugotovimo sklepčnost! (64 prisotnih.)</p>
                  <p>Kdo je za? (15 poslancev.) Je kdo proti? (41 poslancev.)</p>
                  <p>Ugotavljam, da amandma pod točko 2 k 329. členu ni sprejet.</p>
                  <p>Amandma k 330. členu pod točko 1. V 331. členu se doda nov prvi odstavek, ki se glasi: "Določbe tega poslovnika o zakonodajnem postopku se ne uporabljajo za zakone, ki so bili predloženi Državnemu zboru v postopek do dneva uveljavitve tega poslovnika, v kolikor ni v tem členu drugače določeno." Sedanji prvi odstavek 331. člena postane drugi odstavek, sedanji drugi odstavek, ki postane tretji odstavek se spremeni, tako da se glasi: "Zakoni iz prvega in drugega odstavka tega člena se v pomladanskem zasedanju Državnega zbora v letu 1993 obravnavajo v postopku, določenem s poslovnikom Skupščine Republike Slovenije (prečiščeno besedilo Ur. l. SRS, številka 34/85) in začasnem poslovniku Državnega zbora (Uradni list Republike Slovenije številka 62/92). Zakoni, glede katerih v pomladanskem zasedanju Državnega zbora v letu 1993 ne bodo sprejete dokončne odločitve, se v jesenskem zasedanju Državnega zbora v letu 1993 obravnavajo v postopku, določenem s poslovnikom Skupščine Republike Slovenije (prečiščeno besedilo Uradni list SRS številka 34/85) in začasnim poslovnikom Državnega zbora (Uradni list RS številka 62/92), če je Državni zbor sprejel osnutek zakona. "V postopku, določenem s tem poslovnikom za drugo in tretjo obravnavo predloga zakona, če je Državni zbor sprejel predlog za izdajo zakona v postopku, določenem s tem poslovnikom, če Državni zbor zakona še ni obravnaval". Predlagatelj Vlada Republike Slovenije, komisija amandma podpira. Obrazložitev glasu Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Na podlagi prejšnjega principa tudi za ta amandma ne bom glasoval, ker ga predlaga Vlada Republike Slovenije. Če malo pogledamo, je tukaj nekoliko bolj upravičeno, dejansko bo pa naredil ogromno zmedo v poslovniku; in če mi kdo zna povedati, po kakšni proceduri bomo kakšen zakon sprejemali, mu bom hvaležen. Namreč, že sam 331. člen je dovolj zakompliciran, ta amandma ga še bolj zakomplicira. Veliko primernejši je amandma pod številko 2, za katerega sem slišal, da ga menda predlagatelj umika, kar je velika škoda. V kolikor ne rešimo s sprejetjem novega poslovnika proceduro na tak način, da se tisto, kar se še ni izglasovalo, prekine, potem bo popolna zmeda in bo skoraj nemogoče normalno delati, vse dokler ne bo popolnoma veljal novi poslovnik. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Želi še kdo obrazložiti glas? Gospod Školč.</p>
               </sp>
               <sp>
                  <speaker>JOŽEF ŠKOLČ:</speaker>
                  <p>Hvala lepa! Glasoval bom za to dopolnilo iz preprostega razloga, ker omogoča, da si s poslovnikom določimo, kako bomo peljali naprej tiste projekte, ki so že v proceduri, ker drugače bi se lahko postavilo vprašanje, da je vse prekinjeno in bi bilo potrebno vse vlagati od začetka. Gre za tipično prehodno določbo, kot je v ustavnem zakonu o drugih stvareh, ki jih je potrebno v določenem času uskladiti. Ta določba govori samo o tem, v katerem delu se uporablja poslovnik glede na zakonodajni postopek. Vse drugo velja in mislim, da je smiselno zaradi racionalnosti in morebitnih nesporazumih, o katerih je gospod Pregelj govoril, to sprejeti, ker samo pomeni, da Državni zbor lahko nadaljuje naprej v fazah, kot so projekti v Državnem zboru. Za nič drugega ne gre. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo obrazložiti glas? Ugotovimo sklepčnost! (72 prisotnih.)</p>
                  <p>Kdo je za? (45 poslancev.) Je kdo proti? (22 poslancev.)</p>
                  <p>Ugotavljam, da amandma pod točko 1 k 331. členu ni sprejet.</p>
                  <p>Pod točko 2, doda se nov drugi odstavek, ki se glasi: "Za zadeve iz prejšnjega odstavka, za katere odločitev ne sprejme Državni zbor do začetka uporabe tega poslovnika, se šteje, da je zakonodajni postopek končan". Predlagatelj: mag. Herman Rigelnik, dr. Lev Kreft, Miroslav Mozetič, Vladimir Topler. Komisija amandmaja ne podpira. Ugotovimo sklepčnost! (74 prisotnih.)</p>
                  <p>Kdo je za? (40 poslancev.) Je kdo proti? (23 poslancev.)</p>
                  <p>Ugotavljam, da amandma pod točko 2 k 331. členu ni sprejet.</p>
                  <p>Amandma k 334. členu je bil umaknjen.</p>
                  <p>S tem smo z amandmaji zaključili in prehajamo na glasovanje o predlogu poslovnika v celoti.</p>
                  <p>Na glasovanje dajem predlog poslovnika v celoti, skupaj s sprejetimi amandmaji. Ugotovimo sklepčnost! Obrazložitev glasu, gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! V imenu poslancev Ljudske stranke izjavljam, da ne moremo podpreti tega poslovnika iz naslednjih razlogov. Menimo, da ta poslovnik, kljub temu da</p>
                  <p>določeno proceduro poenostavlja oziroma jo naredi bolj pregledno, na drugi strani preprečuje manjšini v zboru, da bi imela vsaj minimalne pravice pri uveljavljanju in opozarjanju na svoja stališča. Tako ni bila sprejeta vrsta amandmajev, ki smo jih predlagali, med drugim tudi tisti, da ima poslanec vedno pravico pojasniti svoj glas, potem amandma, da ima pač kdo tudi pravico iti ven kdaj in protestno zapustiti sejo, če meni, da so kršene njegove pravice, da ne govorimo o amandmajih, ki dajo možnost manjšini, da večini da jasno vedeti, da greši, da krši poslovnik in da krši ustavo. V kolikor bomo imeli takšen poslovnik, kot je sedaj tukaj pred nami, bo jasno večina vedno s preglasovalnim strojem zlahka šla preko manjšine, kar pa jasno ne more vedno voditi k dobremu rezultatu in večkrat se je že izkazalo, tudi v preteklosti, da so bile take, nasilno sprejete odločitve brez upoštevanja argumentov manjšine in opozicije v resnici slabe. Tako da v imenu celotnega poslanskega kluba izjavljam, da žal, tega poslovnika ne moremo podpreti. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi obrazložiti glas? Prosim, Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Imam proceduralno. Spoštovani gospod predsedujoči! V imenu poslanske skupine predlagam, da bi se dogovorili za 20-minutni odmor, da bi se v poslanskih skupinah lahko podrobneje dogovorili o končni odločitvi glasovanja glede poslovnika zaradi nekaterih dopolnil, ki so bila sprejeta in ne. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Mislim, da je predlog, ki je vložen, da se odredi 20-minutni odmor. Dajem ta predlog na glasovanje. Ugotovimo sklepčnost! (76 prisotnih.)</p>
                  <p>Kdo je za? (59 poslancev.) Je kdo proti? (5 poslancev.)</p>
                  <p>Ugotavljam, da smo sprejeli sklep o odreditvi odmora, 20 minut odmora; nadaljujemo ob 11.45 uri.</p>
               </sp>
               <stage>(Seja je bila prekinjena ob 11.21 uri in se je nadaljevala ob 11.50 uri.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Nadaljujemo delo.</p>
                  <p>Na glasovanje dajem predlog poslovnika v celoti, skupaj s sprejetimi amandmaji.</p>
                  <p>Ugotovimo sklepčnost! (70 prisotnih.)</p>
                  <p>Kdo je za sprejem poslovnika? Obrazložitev glasu, gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani! Naša poslanska skupina tudi po 20-minutnem premisleku ostaja pri odločitvi, da ne moremo podpreti tega poslovnika. Bistvene razloge je gospod Pregelj že navedel. Med drugim menimo, da je poslovnik zelo obsežen, da bi bil lahko bistveno krajši, bolj moderen in učinkovit. Predvsem bi moral veliko bolj upoštevati parlamentarno manjšino in Državni zbor zavezovati, da išče rešitve, s katerimi se lahko, vsaj do neke mere, strinja tudi opozicija. Sedanji postopek, kot je bilo predvideno, omogoča koaliciji, da sprejema odločitve, ne da bi sploh upoštevala mnenje opozicije, to pa za parlamentarno demokracijo ni zdravo. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo? Prosim.</p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Lep pozdrav vsem skupaj, spoštovane kolegice in kolegi! Glasovala bom za poslovnik, čeprav me načelno v njem moti to, da je napisan v moški obliki. Delno smo sicer to vprašanje rešili v 1. členu poslovnika in s tem priznali, da smo tudi ženske v slovenskem parlamentu, kar zame osebno še ni dovolj za pravo demokratičnost in spoštovanje obeh spolov. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Še kdo želi obrazložiti glas? Gospod Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Glasoval bom za predlog poslovnika kot član komisije, ki ga je pripravljala. To bi rad posebej poudaril, sem računal s tem, da je ta poslovnik dolgoročnejši dokument in da to ni dokument, ki ureja trenutno razmerje in se zaradi tega nisem želel postaviti v situacijo člana vladajoče koalicije, ampak sem poskušal presojati posamezne rešitve z vidika, kaj pomeni za demokratizacijo odnosov v tem parlamentu, za možnost vpliva posameznega poslanca na sprejemanje odločitev in še zlasti je občutljivo to, kakšne možnosti imajo poslanci opozicije pri tem poslovniku. Pri tem se seveda vedno nismo vsi strinjali in, na žalost, ta zbor ni podprl tudi nekaterih amandmajev, za katere sem se sam, skupaj z nekaterimi drugimi poslanci, zavzemal, ampak kljub temu mislim, da je ravno s tega vidika - z vidika manjšine in možnosti poslanca, ne glede na to, kateri stranki pripadajo - ta poslovnik dokument, ki je napredek glede na dosedanjo ureditev. Vnaša nek določen red, pri tem pa izhaja tudi iz tistih kriterijev, za katere sem se sam zavzemal, ko sem rekel ob osnutku poslovnika, da bi bilo treba delati poslovnik, ki bo zagotavljal kakovost odločitev in ki bo zagotavljal potrebna jamstva za to, da se bodo uveljavljali interesi, pogledi in aktivnost posameznih poslancev. Zato podpiram ta predlog poslovnika. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Prosim, gospod Tancig.</p>
               </sp>
               <sp>
                  <speaker>DR. PETER TANCIG:</speaker>
                  <p>Spoštovani predsedujoči, kolegice, kolegi! V imenu poslanske skupine Zelenih - ekološko socialne stranke moram povedati, da bomo glasovali za poslovnik, kljub temu da s kakšno rešitvijo nismo zadovoljni, je pa zadeva, ki bo pač temu parlamentu omogočila bolj normalno poslovanje.</p>
                  <p>In še moja osebna pripomba. Nisem prepričan, da je pravica do obstrukcije posameznika ali pa izrazite manjšine ravno višek demokratičnosti. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi obrazložiti glas? Prosim, gospod Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, kolegice in kolegi! Glasoval bom za poslovnik, ker menim, da se sorazmerno uspešno izvijemo iz objema starega skupščinskega sistema. Vem, da ni vse v redu, vendar mislim, da pa tudi to ni cement. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo?</p>
                  <p>Ugotovimo sklepčnost! (77 prisotnih.)</p>
                  <p>Kdo je za? (52 poslancev.) Je kdo proti? (17 poslancev.)</p>
                  <p>Ugotavljam, da je poslovnik sprejet.</p>
                  <p>S tem zaključujem to točko dnevnega reda. Se oproščam, imamo še nekaj sklepov.</p>
                  <p>Komisija je obravnavala naslednje sklepe:</p>
                  <p>Sklep pod 1. točko, ki ga je predlagal Ivan Oman, je umaknjen. Torej predlogi sklepov so v poročilu o obravnavi amandmajev k predlogu poslovnika Državnega zbora, datum poročila je 23. oziroma 24.6.1993. Predlogi sklepov so na 7. strani poročila.</p>
                  <p>Komisija je obravnavala predloge naslednjih ...(v dvorani poslanke in poslanci glasno govorijo med seboj) ... Prosim kolegice in kolegi! ... na 7. strani poročila o obravnavi amandmajev k predlogu poslovnika Državnega zbora.</p>
                  <p>Komisija je obravnavala naslednje sklepe. Predlagani so trije sklepi.</p>
                  <p>Sklep številka 1 je umaknjen.</p>
                  <p>Sklep številka 2: Vlada Republike Slovenije naj pred predložitvijo predloga državnega proračuna Državnemu zboru Republike Slovenije, Odboru za finance in kreditno-monetarno politiko predloži v obravnavo izhodišča za pripravo državnega proračuna za prihodnje leto in odbor tekoče obvešča o vseh aktih, ki jih pri pripravi predloga državnega proračuna in proračunskega memoranduma pripravlja in sprejema Vlada Republike Slovenije.</p>
                  <p>Predlagatelj: Odbor za finance in kreditno-monetarno politiko. Komisija predlaganega sklepa ne podpira.</p>
                  <p>Želi kdo razpravljati o tem sklepu? Ker ne želi nihče razpravljati, zaključujem razpravo in dajem na glasovanje predlog sklepa v besedilu, kot sem ga prebral. Ugotovimo sklepčnost! (71 poslancev.)</p>
                  <p>Kdo je za predlagani sklep? (15 poslancev.) Je kdo proti? (32 poslancev.)</p>
                  <p>Ugotavljam, da predlog tega sklepa ni sprejet.</p>
                  <p>Sklep številka 3: Državni zbor nalaga Komisiji za poslovnik, da spremlja izvajanje poslovnika Državnega zbora in po preteku enega leta pripravi poročilo o izvajanju poslovnika Državnega zbora. Državni zbor bo obravnaval tako pripravljeno poročilo Komisije za poslovnika. Predlagatelj: Miran Potrč. Komisija ta sklep podpira.</p>
                  <p>Želi kdo razpravljati o tem sklepu? Ker ne želi nihče razpravljati, zaključujem razpravo in dajem na glasovanje predlog sklepa v besedilu, kot sem ga prebral. Ugotovimo sklepčnost! (70 poslancev.)</p>
                  <p>Kdo je za predlagani sklep? (48 poslancev.) Je kdo proti? (8 poslancev.)</p>
                  <p>Ugotavljam, da je sklep sprejet.</p>
                  <p>In še predlog sklepa. Po vsakem končanem zasedanju Državnega zbora tajništvo Državnega zbora objavi v Poročevalcu poimenske izide glasovanja k posameznim točkam dnevnega reda. Rezultate prejmejo tudi javni mediji. Poimenski izid se ne objavi, če je bilo pri posamezni točki sklenjeno, da je glasovanje tajno ali če tako posebej določa poslovnik. Predlagatelj tega sklepa je Žarko Pregelj.</p>
                  <p>Želi kdo razpravljati o predlogu tega sklepa? Ker ne želi nihče razpravljati, zaključujem razpravo in dajem na glasovanje predlog sklepa v besedilu, kot sem ga prebral. Ugotovimo sklepčnost! (67 poslancev.)</p>
                  <p>Kdo je za predlagani sklep? (18 poslancev.) Je kdo proti? (39 poslancev.)</p>
                  <p>Ugotavljam, da predlog tega sklepa ni sprejet.</p>
                  <p>S tem smo v celoti zaključili delo na tej točki dnevnega reda in jo zaključujem.</p>
                  <p>Prehajamo na <title>4. TOČKO DNEVNEGA REDA - OBRAVNAVA PREDLOGA ZA IZDAJO ZAKONA O PARLAMENTARNI PREISKAVI, Z OSNUTKOM ZAKONA.</title></p>
                  <p>Predlog za izdajo zakona, z osnutkom so zboru predložili poslanci Vitodrag Pukl, Miroslav Mozetič in mag. Janez Kocijančič, ki ste ga prejeli s sklicem seje. Želi besedo predstavnik predlagateljev? (Da.) Gospod Vitodrag Pukl.</p>
               </sp>
               <sp>
                  <speaker>VITODRAG PUKL:</speaker>
                  <p>Spoštovani predsedujoči, spoštovani zbor! Ta zbor je naložil Odboru za notranjo politiko in pravosodje, da skupaj s strokovno službo in s strokovnjaki, ki bi jih naj pritegnili, sestavi osnutek zakona o parlamentarni preiskavi. To je zbor storil in ste predlog z osnutkom sprejeli. Potrebno je, da na kratko obrazložim ta zakon, zlasti bi rad obrazložil potrebo tega zakona. Namreč, v zadnjem, precej burnem času, ko se je ustanovila preiskovalna komisija na podlagi same ustave, in ko se je začela razprava med politiki in tudi javnimi delavci in pravniki o tem, ali je preiskovalna komisija potrebna, ali je to odraz demokracije ali ne. Prav nasprotno. Ali parlamentarne preiskovalne komisije ogrožajo pravni red in pravno državo. In, ali parlamentarne komisije jemljejo pristojnosti pravosodnim organom, je nujno ugotoviti, kaj je na tej stvari. Ugotovitev ni težka. Iz komparacije poslovanja parlamentov starejših parlamentarnih demokracij in starejših držav, ki so se dokaj približale pravni državi, je očitno, da te parlamentarne komisije v vseh teh državah poslujejo in da so nujni del parlamentarne demokracije in pravne države. Nasprotne razlage in nasprotna stališča, ki smo jih slišali, očitno temeljijo ali na neznanju ali na drugačni presoji parlamentarne demokracije in pravne države. Tedaj smo ugotovili, da so preiskovalne parlamentarne komisije nujen sestavni del parlamentarne demokracije in celo pogoj, brez katerega ta demokracija in pravna država ni kompletna. S tem zakonom smo hoteli doseči troje in to tudi predlagamo v proučitev in v sprejem.</p>
                  <p>1. Da se delo preiskovalne parlamentarne komisije napravi učinkovito.</p>
                  <p>2. Da se zaščitijo človekove pravice tistih, ki se znajdejo pred preiskovalno parlamentarno komisijo.</p>
                  <p>3. Da se zajamči državna in poslovna tajnost in druge tajnosti, ki so z zakonom zaščitene, ki jih obravnava parlamentarna komisija.</p>
                  <p>Za vzgled so nam, poleg poslovnikov, zakonov - sprejetih ali ne sprejetih, sodne prakse in prakse dela drugih parlamentarnih komisij v parlamentarnih demokracijah poslužile tudi naše izkušnje. Zlasti izkušnje naše preiskovalne komisije, in sicer žal, v tisti smeri, da smo ugotovili, da uspešno in učinkovito delovanje parlamentarne komisije v naših političnih in pravnih razmerah brez dogovorjenih pravil igre, se pravi brez ustrezne zakonske osnove in brez ustreznega pravilniškega kritja, pravzaprav ni mogoče. Ugotovili smo tudi, da tako delo, kot ga je opravila sedaj poslujoča parlamentarna komisija na podlagi same ustave, ni bilo učinkovito, zlasti zato, ker je manjkala  represija in odgovornost ljudi, ki bi morali odgovarjati pred parlamentarno komisijo in pojasnjevati stališča pred parlamentarno komisijo in ko se je zapletalo že pri osnovnih procesualnih zadevah, kar se tiče samega poslovanja parlamentarne komisije.</p>
                  <p>Prvo dilemo, se pravi učinkovitost parlamentarne komisije, smo v zakonu odpravili s tem, da smo jasno precizirali in določili, kateri členi zakona o kazenskem postopku se uporabljajo v parlamentarni preiskavi. Gre za določila, ki  omogočajo  udeležbo oziroma zagotovitev prisotnosti prič in preiskovancev pred preiskovalno komisijo. Gre za določila, ki omogočajo, po potrebi, hišno preiskavo in podobno. To imate kot prilogo in niso posebej našteta v zakonu. Zlasti pa smo dosegli s tem osnutkom, če ga boste sprejeli, učinkovitost dela  preiskovalne komisije s tem, da smo na novo ustanovili troje kaznivih dejanj. In sicer gre za kaznivo dejanje krivega pričevanja pred parlamentarno komisijo. To kaznivo dejanje do danes v materialnem zakonu ni zapisano in če bi priča pred preiskovalno komisijo izpovedala po krivem, to ne bi bilo kaznivo, ker takega zakona, ki bi to dejanje finaliziral, ni.</p>
                  <p>Nadalje gre za kaznivo dejanje - oteževanje dela preiskovalne komisije, kjer se finalizira, če se priča kljub pozivom ne odzove zaslišanju oziroma pojasnjevanju pred parlamentarno komisijo, kjer državni organi ali posamezniki kljub pozivom ne izročajo potrebnih dokumentacij, poročil in listin; in kjer državni organi ali drugi posamezniki - v določenih pogojih seveda - ne dovolijo in ne omogočijo vpogleda v take listine in seveda tudi, če take listine oziroma take podatke uničijo. To je penalizirano. In če je to penalizirano, pomeni, da tisti subjekti, ki so dolžni sodelovati kot priče, ki so dolžni izročati poročila in ki so dolžni dati vpogled v podatke, to morajo storiti, sicer storijo kaznivo dejanje in bodo kaznovani.</p>
                  <p>Tretje pa je, da se jamči pri delu preiskovalne komisije tajnost - tako državna kot zasebna. Kdor bi to tajnost kršil - kako se lahko temu izogne oziroma kako je zavezan k temu ravnanju - seveda določa podrobneje pravilnik. Ima pa zakon osnovo, da smo pač dolžni pri našem delu varovati uradno tajnost in druge tajnosti.</p>
                  <p>S tem bi dosegli, da bi postale preiskovalne komisije  učinkovite. Za učinkovito delo teh preiskovalnih komisij, ko so penalizirana vsa ravnanja, zaradi katerih sedaj poslujoča preiskovalna komisija očitno ni mogla storiti ničesar ali skoraj ničesar, pa bi pri varstvu človekovih pravic bili upoštevani razlogi, kot so tudi navedeni v zakonu in ki so tudi obdelani v poslovniku. Namreč, človekove pravice zahtevajo, da se vsak, ki se pojavi pred kakršnimkoli organom in ima lahko obravnavanje za njega negativne posledice, lahko brani s pomočjo prava vešče osebe in da ima druge pravice, ki so pač klasične, naštete v vseh modernih postopkih - v kazenskem postopku in v vseh modernih kazenskih zakonih, tako tudi v tem zakonu o parlamentarni preiskavi.  </p>
                  <p>Opozoril bi samo - predpostavljam, da zakon poznate, ker ste ga prebrali - na dileme, o katerih bo verjetno potrebna še obravnava in o katerih bomo odločali najprej po razpravi na odboru in potem seveda v tem zboru. V zakon smo montirali - to moram še posebej poudariti, da ne bi prišlo do nepotrebnih razpravljanj, ki kažejo na to, da katera stvar ni bila dovolj prebrana - predvsem princip manjšinske preiskave. To se pravi: ko imamo v ustavi možnost, da se uvede preiskava po sami ustavi na zahtevo 30 poslancev, to je tretjine, da bi se izognili zvodenenju preiskave oziroma da se preiskava izpelje na drugačno pot, imamo v zakonu osnovne določbe o tem, da se izvedejo dokazi tudi na zahtevo tretjine članov komisije in sploh se ne vleče kot "rdeča nit" glede vseh določil, ki so osnova za poslovniška določila, da ima manjšina v celoti v manjšinski preiskavi zagotovljene pravice, da ne samo začne preiskavo, ampak da jo tudi uspešno vodi in dokonča.</p>
                  <p>Natančneje o tem ne bom govoril, ker vam je to poznano.</p>
                  <p>Opozoril bi samo še na dileme. V 2. členu je vprašanje, ki je pravno teoretično, lahko pa se gleda tudi ustavno-pravno, z več zornih kotov; gre namreč za to, da se v ustavi zahteva oziroma predpostavlja, da se parlamentarna preiskava uvede za zadeve javnega pomena. Kdo odloča o tem, kaj je to "javni pomen"? Ker sicer brez vsake take ne omejitve, ampak brez vsake vezanosti na določeno pravno in dejansko stanje je težko govoriti o ustanovitvi take komisije. V 2. členu smo kot osnovno delovno varianto predlagali, da če nastane o pojmu "javni pomen" spor, o tem odloči v zelo kratkem roku Ustavno sodišče in da je zbor glede tega vezan.</p>
                  <p>Drugo stališče, ki ima tudi svoje tehtne argumente, pa je, da naj bi to zbor uredil morda s poslovnikom in dokončno odločal zbor, tako da naj bi ta drugi del v celoti črtali. To je ena izmed dilem, ki je zelo tehtna.</p>
                  <p>V 4. členu smo se odločili, da v zakonu zapišemo, da v postopku parlamentarne preiskave preiskovanci ne morejo zahtevati izločitev članov preiskovalne komisije, kar je tudi pravilno in v skladu s funkcijo parlamenta, položajem poslanca in funkcijo parlamentarne preiskovalne komisije. Dodatek je variantni, da bi se zapisalo: "zaradi dvoma o njihovi nepristranosti". Osebno menim, da ta dodatek ni potreben, sicer pa gre za to dilemo, na katero bi vas takoj opozoril.</p>
                  <p>Gre še za eno dilemo, ki je po mojem mnenju precej važna, in sicer v 14. členu: "Vlada, upravni organi in organizacije, ki opravljajo javno službo, in vsi nosilci javnih pooblastil so dolžni kadarkoli dovoliti preiskovalni komisiji ali njenim pooblaščencem dostop do dokumentacije, s katero razpolagajo, izdati potrebna dovoljenja za pričevanje ter predložiti spise. Če tega ne storijo, ustvarjajo dejansko stanje kaznivega dejanja. Sodišča so dolžna preiskovalni komisiji predložiti svoje spise." Sedaj pa pride tisto, kar je problematično. "Organi iz prvega odstavka tega člena, ki nasprotujejo ugoditvi zahteve, ker bi to škodovalo odnosom Republike Slovenije z drugimi državami ali njeni varnosti, so dolžni ugoditi ponovni zahtevi preiskovalne komisije, sprejeti z 2/3 glasov vseh njenih članov." Ali pa variantni dodatek: "če o tem sklene Državni zbor".</p>
                  <p>Tu gre za dve vprašanji, ki bi nekako lahko odstopili od zajamčene pravice manjšinske preiskave in na to moramo biti zelo pozorni. Na vsak način pa, če državni organ ne odstopi, sklicujoč se na državno tajnost, bi moral nek organ, ali isti organ, ponovno obravnavati in bi bolj resno premislil. Moja sugestija je, da bi morda takrat vsi člani preiskovalne komisije podpisali izjavo, da bodo to ohranjali kot državno (oziroma drugačno) tajnost; tisti člani pa, ki tega ne bi podpisali, seveda ne bi smeli sodelovati pri delu komisije, ko se ta dokument obravnava.</p>
                  <p>To je samo sugestija. Lahko pa se zgodi, da bi bila resno ogrožena manjšinska preiskava, če bi sprejeli 2/3 večino v preiskovalni komisiji ali pa sklep večinskega zbora, ker to pač presega tretjino manjšinske preiskave. Zadnja dilema je sicer glede teh treh kaznivih dejanj, ki sem jih navedel in ki so nujno potrebna zaradi učinkovitosti dela. Sicer je vsako delo potem neučinkovito in jih poznajo vse preiskovalne komisije, ali uporabe neposrednih predpisov ali pa s posebnimi sodnimi odločbami, če gre za kavzalno pravo in podobno. Gre za to, da so določbe o kaznivih dejanjih nujno potrebne, ker bi bilo sicer vse skupaj kot debatni klub in bi se udeležil seje komisije samo tisti, ki bi se rad tam zabaval ali ki bi bil prav, če bi bil take volje in seveda drugo dokumentacijo, bi pa komisija sprejemala tudi samo ob dobri volji tistih, ki jo imajo.</p>
                  <p>En predlog je, da naj bi ta tri kazniva dejanja prenesli v sistemski zakon o kazenskem postopku. Osebno menim, da na to alternativo ne bi pristali, ker je nujno potrebno, da so ta tri kazniva dejanja vpisana in sankcionirana v tem zakonu. Lahko se pa ob sprejemu. Lahko se pa potem, ko se bo kazenski zakon kodeficiral, seveda kot se je že sedaj večkrat dogajalo, prenesejo kot kazniva dejanja v enotni kazenski zakon.</p>
                  <p>Poudarjam še enkrat, da ocenjujem, da je osnova uspešnega dela preiskovalne komisije zakon o preiskovalni komisiji, vsaj pri nas, ponovno poudarjam, ob naših političnih in pravnih razmerah, tako da bi predlagal, da bi z veliko resnostjo obravnavali ta zakon in bi skušali v razpravah pojasniti svoja stališča, tako da bi do tega zakona čimprej prišlo. Kot odbor, ki se ukvarja tudi s poslovnikom, bi opozoril samo to. Poslovnik je nekako izvajal ne samo to, ampak med drugim tudi izvaja ta zakonska načela tega zakona. Samo z zakonom je namreč mogoče omejiti človekove pravice. In kot je bil ta poslovnik ponujen, je možna sicer o njem razprava. Gotovo pa ne o osnovnih, bistvenih temeljnih stvareh, ki bi poslovnik, ki je konsistenten, spremenili v kako spakedralo in pravno nesprejemljiv akt, ki ne bi bil sprejemljiv za večino.</p>
                  <p>Gre namreč za to, da bi vam svetoval, da je preizkusni kamen tako za zakon kot za poslovnik, ali je zajamčena manjšinska preiskava skozi celotni postopek, ali so zajamčene človekove pravice, kar je nujno, tistih, ki se znajdejo pred to komisijo in ali je zajamčena tajnost. In pa potem seveda represija, če so vsa ravnanja, katera preiskovalna komisija pričakuje od udeležencev, od vabila prič in preiskovancev do zahteve državnim organom, ne glede na stopnjo in funkcijo na vpogled za izročitev, če so vsa ta sankcionirana. To so. Zato predlagam, da ta osnutek zakona sprejmete. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog za izdajo zakona sta obravnavali tudi delovni telesi, in sicer Odbor za notranjo politiko in pravosodje in Komisija za poslovnik.</p>
                  <p>Želi poročevalec delovnega telesa besedo? (Ne želi.)</p>
                  <p>Prejeli ste tudi mnenje Sekretariata za zakonodajo in pravne zadeve ter mnenje Vlade Republike Slovenije.</p>
                  <p>Želi predstavnik Vlade besedo? (Ne želi.)</p>
                  <p>Ugotavljam, da so zastopane vse poslanske skupine in pričenjam razpravo. Preden dam besedo gospodu Tonetu Peršaku, ki se je edini prijavil pisno, prosim, da se tudi drugi razpravljalci, vsi, ki želite razpravljati, prijavite pisno.</p>
                  <p>Besedo ima gospod Tone Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Moja razprava bo relativno kratka. V glavnem se bom pač opredelil do dilem, ki jih je zelo jasno ekspliciral gospod Pukl v imenu predlagateljev.</p>
                  <p>Kar zadeva 2. člen, se strinjam, da bi veljalo premisliti, ali se ta člen črta ali ne. Osebno bi bil za črtanje. Zdi se mi, da dopustnost ali nedopustnost parlamentarne preiskave, če obstajajo pogoji, ki so že dani, ne bi smela biti dana v neko presojanje, odločanje. Še zlasti pa ne na ta način, da lahko zavre parlamentarno preiskavo, kajti včasih je tako kot tudi v sodnih primerih zelo važno, da se parlamentarna preiskava tudi začne, tako rekoč takrat, ko se stvar inicira, kajti če je potem nek time-out, da tako rečem en mesec, dva meseca, se bo seveda marsikaj zgodilo, kar bo povzročilo, da parlamentarna preiskava sploh ne bo več smiselna.</p>
                  <p>Presojanje o tem, ali je neka zadeva javnega pomena ali ne, je tako ali tako takšne vrste, kot smo že ugotavljali, da je v primeru, ko gre za zahtevo, te presoje praktično ni več. Takrat kadar pa je, je to kolektivna, subjektivna presoja. To presojo lahko prav tako izvede parlament, kot jo lahko Ustavno sodišče ali pa kdorkoli. Zato podpiram to, da se ta člen črta.</p>
                  <p>Pri 5. členu tudi sam mislim, da variantni dodatek najbrž ni potreben. Preiskovalna komisija bo praviloma preiskovala že izvršena dejanja, presojala na osnovi obstoječih dokazov, četudi ne še mogoče v začetku pridobljenih. Ne bi pa najbrž bilo dobro - kakor sem podpiral in še podpiram to - da imajo člani preiskovalne komisije pravico tudi pridobivati dokaze. Mislim pa, da to ni mišljeno v tistem smislu, da oni sedaj začnejo igrati neke detektive, ki se bodo ponoči za kom plazili po sencah in prostorih, kjer ni luči in ne vem kaj iskali, prisluškovali telefone, odpirali pisma itd.</p>
                  <p>Zato mislim, da tega dodatka najbrž nima smisla podpreti.</p>
                  <p>Pri 14. členu sem za osnovno besedilo prav zaradi razloga, ki ga je poudaril gospod Pukl. Gre za to, da se zaščiti možnost izpeljati parlamentarno preiskavo, ki je prišla na zahtevo manjšine. Če se prepusti odločanje o tej zadevi v odločanje večine v Državnem zboru, potem ni več tak potek, kakor naj bi bil zagotovljen s to pravico.</p>
                  <p>Pri 16. členu predlagam, da predlagatelji še enkrat premislijo prvi odstavek. Te formulacije v 16. členu, namreč, kaj naj to natančno pomeni imena in sumi. S tem ko se uvede parlamentarna preiskava, seveda pridejo v javnost. Naknadno, ko se nekaj ugotovi, da sum ni bil upravičen, lahko vsakdo okvalificira vsak sum za oškodovanje ugleda in tako naprej, če se ugotovi, da sum ni bil utemeljen. Najbrž bo dosti primerov, ko se bo to lahko izkazalo. Zato se mi zdi, da bi bilo o teh formulacijal potrebno še razmisliti ali pa sploh izpustiti in se ravnati po siceršnji ureditvah, ki to že urejajo, da ne bi s tem povzročili kakšnih blokad, kar zadeva preiskave.</p>
                  <p>Pri 17. in 19. členu - že gospodo Pukl je omenil, ali bo to šlo tudi v zakon o kazenskem postopku ali ne. Mislim, da bi bilo verjetno prav, da gre, da pa vsekakor je dobro, da dokler zakona ni. Že opredeljeno rešitev je mogoče tudi v tem, da se tu opredeli kot v smislu prehodnih določb in se pove, da do uveljavitve novega, osnovnega zakona o postopku in kazenskega zakona, da je to urejeno tako pa tako, potem je pa še tam urejeno. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Pisne prijave nisem nobene prejel. Želi še kdo razpravljati? Gospod Podobnik. Prosim bodoče razpravljalce, da oddajo pisno prijavo.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Na kratko bi podal nekaj mnenj o nekaterih stvareh, ki se mi zdijo še zlasti pomembne v zakonu o parlamentarni preiskavi, pri čemer bi najprej povedal to, da če gledam skupaj s poslovnikom o parlamentarni preiskavi, ki smo ga obravnavali pred dobrim tednom, je pač ta vtis nekako zelo slab glede na to, da so bile v tem poslovniku s strani poslovniške komisije zavrnjene vse pripombe sedanje parlamentarne preiskovalne komisije in če predpostavljam, da se bo nekako v tej smeri ta poslovnik tudi sprejemal, se bojim, da nam tudi ta zakon o parlamentarni preiskavi ne bo pomagal toliko, kot bi lahko k uspešni parlamentarni preiskavi.</p>
                  <p>Strinjam se, da je zakon potreben oziroma če je dober in jasno določa nekatere zadeve, je lahko dober pripomoček parlamentarni preiskavi. Vemo, da nekatere države imajo parlamentarne preiskave, pa niso še uspele priti do zakona in verjamem, da je tudi tam eden od razlogov, da je tako pri zakonu kot pri poslovniku vedno vprašanje, ali zakon in poslovnik delujeta v smislu pripomočka za jasno definiranje postopkov pri parlamentarni preiskavi ali sta ta dva akta, ki v bistvu lahko tudi otežujeta samo parlamentarno preiskavo.</p>
                  <p>Glede na slab vtis pri poslovniku - in morda se bo vendarle tam kaj spremenilo v naslednjih fazah - povem, da bom glasoval proti temu poslovniku, tako kot je bil v prvi fazi predlagan.</p>
                  <p>Ob zakonu o parlamentarni preiskavi bi se predvsem dotaknil drugega člena, ki govori o zahtevi tretjine poslancev za to, da se pridobi mnenje ustavnega sodišča in roki, ki so na to vezani. Osebno podpiram varianto, da se ta člen črta, in se strinjam - gospod Peršak je o tem govori - v vsakem primeru gre za zelo subjektivno oceno o tem, ali je parlamentarna preiskava dopustna ali nedopustna. Verjamem, da je za mnoge v naše prostoru, morda v tem parlamentu, na Ustavnem sodišču in še kje tudi ta sedanja parlamentarna preiskava nedopustna. Konec koncev tudi glede na to, kako so se nekateri izražali o sami parlamentarni preiskavi, je jasno, da ocenjujejo, da taka ni dopustna. Če bi s tem v bistvu na samem začetku onemogočili parlamentarno preiskavo ali zelo zavlekli, mislim, da bi si naredili slabo uslugo.</p>
                  <p>Zato podpiram to, da se ta člen črta, če pa že bo sprejeta kakšna varianta, po kateri naj bi se Ustavno sodišče opredeljevalo do pobude za parlamentarno preiskavo, potem menim, da je treba dati ustrezno kratke roke, da tako mnenje ne bi bilo nepotrebno zavlačevanje samega postopka.</p>
                  <p>Opozoril bi še na 12. člen. To govorim iz izkušenj pri sedanji parlamentarni preiskavi in seveda dopuščam možnost, da je to izjema in ne pravilo za druge preiskovalne komisije. Nekatere zadeve so vezane pri teh pričanjih na dovoljenje predsednika komisije, ki lahko da besedo, zavrne vprašanje preiskovanca in tako naprej. Glede na to, da je jasno, da so člani komisije predstavniki različnih pogledov na neko preiskavo, menim, da je prav, da v takih zadevah, ki so tudi subjektivna presoja, da ima vedno preiskovalna komisija pravico, da se odloči, ali se nekomu da besedo, vzame besedo in da to ni stvar presoje predsednika komisije.</p>
                  <p>Strinjam se tudi z mnenjem gospoda Peršaka v zvezi s 16. členom, ki mora biti po moji oceni dovolj jasno napisan, da ne bi pomenil ta člen - bi rekel - smeri, po kateri bi sredstva javnega obveščanja v bistvu ne mogla več spremljati vseh zadev, kar pa, mislim, da je prav tako kot mnoge druge zadeve v tem primeru, tudi potrebno.</p>
                  <p>Za konec bi samo še enkrat rekel, če bo tudi pri razpravi o poslovniku šla razprava in odločanje vendarle  v smeri tudi sprejemanja nekaterih pobud in predlogov preiskovalne parlamentarne komisije, potem ocenjujem, da bosta tako poslovnik kot zakon lahko precej pripomogla k učinkovitejšemu delu te in prihodnjih parlamentarnih preiskovalnih komisij. V nasprotnem primeru pa bi lahko imeli tudi povsem nasproten učinek. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Zakon o parlamentarni preiskavi je zelo pomemben zakon. Kot celoto ga sicer podpiram, mi pa posamezna ponujena določila povzročajo nekaj vprašanj, nekatera med njimi se tudi lotevajo ustavnih pristojnosti posameznih državnih organov. Tako je že takoj v 2. členu zelo sporno določilo, da naj bi na zahtevo tretjine poslancev Ustavno sodišče odločalo o predlogu za uvedbo parlamentarne preiskave, in sicer glede na njegovo ustavnost. Vemo, da so v 160. členu ustave  točno napisane pristojnosti Ustavnega sodišča in tam jasno, takega določila ni. Ustavno sodišče odloča o ustavnosti aktov, odloča o njihovi nesprejemljivosti s tega stališča, nikakor pa ne more odločati o zadevah, o katerih se Državni zbor še ni izjasnil. Ustavno sodišče presoja tudi ravnanje posameznih državnih organov; ravnanje Državnega zbora se pa da razbrati šele po izglasovani odločitvi. Zato menim, da tak, kakršen je, 2. člen ni sprejemljiv in ga bo potrebno, v kolikor se želi ohraniti ta smisel, primerno predelati, s tem da dobi Ustavno sodišče možnost - ki jo tako in tako že ima po ustavi, mislim, da ni potrebno poudarjati še v tem zakonu - da kadar Državni zbor z odlokom sprejme parlamentarno preiskavo, ugotovi, da ni v skladu z ustavo.</p>
                  <p>Naslednji členi so več ali manj sprejemljivi. Nekoliko me moti 7. člen; ta člen določa pravice preiskovancev in predvsem v drugem odstavku daje možnost preiskovancu, da kadar je zaslišan kot priča - in da ugotovi, da je v resnici lahko v vlogi preiskovanca - da to uveljavi in da ga potem kot pričo ni mogoče izprašati. Jasno je, da tako določilo na videz varuje integriteto posameznega preiskovanca oziroma eventualnega preiskovanca, nikakor pa ne more preprečiti zlorabe tega določila. Zato menim, da je potrebno, predvsem drugi odstavek, nekoliko bolj pazljivo pripraviti ali ga celo izpustiti, kajti verjetno bi bile zlorabe pogostejše kot pa pravilna raba tega določila.</p>
                  <p>Je še več zadev, ki so sicer nekoliko bolj redakcijskega značaja, ki pomenijo usklajevanje z ustavo ali ne. Tako je v 14. členu, kjer naj bi bilo v prvem odstavku možno, da brez dovoljenja predsednika Državnega zbora predsednik in člani preiskovalne komisije ne smejo pričati pred sodiščem ali pred drugimi državnimi organi; menim, da je tukaj predsednik popolnoma nepomemben. Odločitve glede tega lahko sprejema Državni zbor kot celota in je tukaj potrebno predsednika črtati.</p>
                  <p>Sicer pa v večini, v celotnem zakonu pogrešam nekaj členov, ki bi nekoliko bolj natančno opredelili parlamentarno preiskavo takrat, kadar jo je Državni zbor dolžan sprejeti na zahtevo tretjine poslancev. Menim, da ta aspekt, ki je zelo pomemben, ki bi hkrati pomenil zaščito take parlamentarne preiskave sploh, ni kaj prida obdelan v tem zakonu in to je njegova glavna pomanjkljivost. Zato predlagam, da predlagatelji to pomanjkljivost popravijo in pri pripravi predloga ustrezno dodelajo zakon, tudi s stališča parlamentarne preiskave, ki je bila uvedena na zahtevo ene tretjine poslancev. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Toplak.</p>
               </sp>
               <sp>
                  <speaker>DR. LUDVIK TOPLAK:</speaker>
                  <p>Hvala lepa. Spoštovani predsedujoči, kolegice in kolegi! Za predlog za izdajo zakona o parlamentarni preiskavi osebno menim, da je v tej fazi, tak kot je, dobra podlaga za dobro in temeljito razpravo, manjka nam pa materialna podlaga za presojanje. Zato, da ne bi obširneje razlagal, bi predlagal kratek dodaten sklep, ki bi se glasil: "Odbor za notranjo politiko in pravosodje naj pripravi v roku 60 dni predlog kodeksa etike poslancev in drugih nosilcev javnih funkcij." Kodeks etike poslancev in drugih nosilcev javnih funkcij je pravna podlaga za ugotavljanje odgovornosti ali neodgovornosti. Tu se določajo testi. Če nimamo materialne pravne podlage, potem bo razprava o odgovornosti in preiskava zelo vprašljiva. V delu preiskovalne komisije nima kriterijev, na katere se bi oprli. Samo kratko iz teorije odgovornosti. V teoriji odgovornosti so potrebne določene predpostavke.</p>
                  <p>Prvič, subjekt odgovornosti - to je subjekt, ki je v preiskavi. Subjekt sankcije - to je subjekt, ki vodi preiskavo v konkretnem primeru. Mora biti materialni temelj odgovornosti, kriterij, testi. Mora biti postopek, ki je določen s tem zakonom, in morajo biti predvidene sankcije in v skrajnem primeru tudi sankcija za preiskovalno komisijo, če odgovorni člani v preiskovalni komisiji ne postopajo ustrezno, se pravi odgovornost subjekta sankcije. V konkretnem zakonskem predlogu mi manjkata dva elementa: to je element materialna podlaga odgovornosti, ki bi, po moji oceni, morala biti določena v kodeksu etike poslancev in drugih nosilcev javnih funkcij, ki bodo subjekt te preiskave, morebiti, in drugo, manjka nam odgovornost subjekta sankcije, to je odgovornost članov ali vodstva komisije v primeru, da ne izpolnjuje svoje osnovne naloge. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Imam pripombe na 2. člen zakona, ki ga obravnavamo; o tem je govoril že gospod Pregelj. Zavzemam se za to, da se ta 2. člen črta in sicer zato, ker predlagatelji zakona dopuščajo, da kadar nastane dvom o dopustnosti parlamentarne preiskave, lahko druga tretjina poslancev, torej tista, ki ni podpisala pobude za uvedbo parlamentarne preiskave, zahteva mnenje Ustavnega sodišča in to še preden se odloči o predlogu za uvedbo parlamentarne preiskave. Državni zbor naj bi bil po določilih člena vezan na mnenje Ustavnega sodišča. Tako zamišljen člen je v osnovi nekonsistenten, dopušča namreč možnost, da se vsakokratna vladajoča večina v parlamentu - in to vemo, kako je - ki nasprotuje uvedbi parlamentarne preiskave in se na pobudo manjšine oziroma opozicije zateče na ustavno sodišče. Tudi rok 30 dni, kot ga predlagajo predlagatelji, je oblikovan v duhu upočasnjenega postopka parlamentarne preiskave. Iz vse dikcije člena je razvidna skrita želja, da se s protiustavnimi proceduralnimi zapleti nekako blokira oziroma oteži postopek uvedbe parlamentarne preiskave. Če res obstajajo dvomi o dopustnosti preiskave, naj bi se zgledovali po rešitvi, kot jo pozna nemški osnutek zakona o ustanovitvi in delu preiskovalnih odborov, ki zahtevo o ustanovitvi preiskovalnega odbora posreduje pristojnemu odboru za pravna vprašanja, ki se mora takoj izreči o zahtevi. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospoda Toplaka prosim, če bi sklep oziroma predlog dal pisno. Še kdo želi besedo? Ker ne želi več nihče razpravljati, zaključujem razpravo in prekinjam to točko dnevnega reda.</p>
                  <p>Prehajamo na <title>6. TOČKO DNEVNEGA REDA - OBRAVNAVA ODREDITVE PARLAMENTARNE PREISKAVE O RAZISKOVANJU POVOJNIH MNOŽIČNIH POBOJEV, PRAVNO DVOMLJIVIH PROCESOV IN DRUGIH TOVRSTNIH NEPRAVILNOSTI</title>.</p>
                  <p>37 poslank in poslancev Državnega zbora je na podlagi 93. člena Ustave Republike Slovenije vložilo zahtevo za odreditev parlamentarne preiskave o raziskovanju povojnih množičnih pobojev, pravno dvomljivih procesov in drugih tovrstnih nepravilnosti. Zahtevke poslank in poslancev za odreditev parlamentarne preiskave ste prejeli. Želi predstavnik predlagateljev besedo. Prosim, gospod Ignac Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Pobuda 37 poslancev za odreditev parlamentarne preiskave v bistvu ni nič drugega kot nadaljevanje dela nekdanje preiskovalne komisije za raziskavo povojnih množičnih pobojev, pravno dvomljivih procesov in drugih nepravilnosti. Zakaj nadaljevanje? Priloženo k tej pobudi je tudi poročilo te prejšnje skupščinske raziskovalne komisije. To poročilo je na nek način zgolj neko začasno ali vmesno poročilo, ker tedanja komisija ob pooblastilih, ki jih je imela, ni prišla do konca svojega dela in je zato tudi v teh svojih zaključkih napotila Državni zbor, da to delo nadaljuje, in sicer v preiskovalnem statusu. In bistvo naše pobude je, da ustanovimo preiskovalno komisijo.</p>
                  <p>Zakaj preiskovalni status? Prepričani smo, da je prejšnja komisija opravila precej veliko delo, da je zbrala veliko gradiva, da pa vendar-le na podlagi pooblastil, ki jih je imela ni mogla priti do ustreznih zaključkov, čeprav ji je bilo s strani tedanje skupščine naloženo, da naj ugotovi nekatera dejstva. Komisija je potem ob zaključku svojega dela morala ugotoviti, da na ta vprašanja oziroma na zahteve skupščine ne more ustrezno odgovoriti. Prepričani smo torej, da je mogoče sedaj, ko imamo možnost preiskovalne komisije, to delo uspešno nadaljevati in tudi priti do ustreznih zaključkov.</p>
                  <p>Podpis 37 poslancev navsezadnje pomeni, da je vendarle v Državnem zboru veliko tistih, ki so doumeli sporočilo prejšnje komisije in seveda pomeni tudi odgovornost tega Državnega zbora, da to stvar izpeljemo tudi do konca; ne samo zaradi poslancev, ki so se podpisali, tudi zaradi slovenske javnosti. In ker gre za vprašanje slovenske javnosti, bi rad tu povedal nekaj, kar se mi zdi bistveno. Te preiskovalne komisije zagotovo ne ustanavljamo na vrat na nos, nič ne hitimo, ampak si želimo, da bi bil začetek postopka danes, da bi omogočil, da Komisija za volitve in imenovanja do naslednje seje pripravi ustrezen predlog o sestavi te komisije, hkrati si pa seveda predstavljam, da komisija ne bo mogla začeti svojega dela prej, dokler ne bo imela dveh temeljnih orodij za svoje delo. To pa je zakon o parlamentarni preiskavi in zakon o poslovniku. Želimo si seveda, da bi oba dokumenta dobili čimprej, če bi bilo mogoče še pred poletjem. Zakaj si želimo to? Navsezadnje tudi zaradi tega, kar se v slovenski javnosti vendarle dogaja.</p>
                  <p>Veliko je bilo spraševanja, zakaj prejšnja komisija ne nadaljuje dela. Še sedaj dobivam na svoj naslov, recimo, vprašanja oziroma zahteve, naj pojasnim to in ono, zakaj komisija ne dela in tako naprej in je treba ves čas pojasnjevati, da te komisije sedaj ni. To komisijo moramo dobiti tudi zaradi občinskih komisij, ki še vedno so in pa tudi, kolikor jim to uspeva, delujejo. Takrat smo namreč v naši komisiji naložili tudi skupščinam občin, da ustanovijo podobne komisije, ker smo želeli, da te komisije tudi pomagajo zbirati gradivo, tako o povojnih množičnih pobojih, zlasti pa tudi gradivo o pravno dvomljivih procesih.</p>
                  <p>Zanimivo je, da so prav te občinske komisije prišle do neke druge ugotovitve oziroma celo do zahteve, ki jo mi sedaj tudi vgrajujemo s tem našim predlogom v to materijo; to pa je vprašanje medvojnih likvidacij. Te komisije so se namreč hkrati, ali morda ponekod celo samo, srečale z vprašanjem medvojnih likvidacij; to so likvidacije, ki niso bile vezane na boje, ki pa jih je bilo na nekaterih območjih Slovenije precej. Verjetno tudi sami poznate, ponekod je bilo večje število likvidiranih.</p>
                  <p>Te komisije so naši komisiji ves čas na nek način skušale dopovedati, da bi se morali lotiti tudi tega problema. Naša komisija v tedanji skupščini seveda tega pooblastila ni imela in se s tem ni ukvarjala. Mi smo segali v to obdobje samo toliko, kolikor smo korenine povojnega dogajanja iskali v takratnem času, nismo pa seveda imela nobenega pooblastila, da bi kakorkoli ocenjevali medvojne dogodke ali da bi tudi tam iskali morebitne, recimo sedaj, "krivce" za tista dogajanja.</p>
                  <p>V Sloveniji, ob vseh aferah, mi ne želimo ta hip vzbujati vtisa, da gre za neko stvar, ki se mora sedaj pripeti na vse to vzdušje, kakršno se je razvilo ob teh aferah. Nam gre za to, da s to komisijo vendarle pridemo do nekaterih relevantnih podatkov. To smo tudi napisali v naši zahtevi, kjer smo pojasnili, kaj pričakujemo, da bo ta komisija delala in na katera vprašanja naj tudi odgovori. Ta vprašanja, ki so tukaj odprta, so odprta v slovenski javnosti v bistvu že ves čas, odkar se je vse to zgodilo. Tega se za gotovo vsi dobro zavedamo.</p>
                  <p>Pobudniki se tudi zavedamo, da smo s to pobudo na nek način odprli neko netipično komisijo, netipično preiskovalno komisijo v tem smislu, da se bo ukvarjala s stvarmi, ki so se zgodile pred desetletji. Kdo bo sicer dejal, da to niso stvari družbenega pomena, da niso usodne za Slovenije. Morda res ne samo za ta trenutek, so pa pomembne za tisto, o čemer v Sloveniji že dolgo časa govorimo, da bomo spravno bivali. Pomembne so zaradi tega, da vendarle ugotovimo vsa ta dejstva, ki sedaj ostajajo prikrita ali pa skrita, ne da bi posebej s prstom kazali, kdo je kriv in kdo ni kriv. Naj se potem s tem ukvarjajo tisti, ki so za to poklicani, če se morajo še ukvarjati. Preiskovalna komisija naj pa seveda ugotovi dejstva, pri čemer zagotovo, si predstavljam, se bo srečala tudi z nekaterimi posamezniki, ki so</p>
                  <p>v medvojnem, zlasti pa seveda povojnem času, imeli v Sloveniji pomembne politične funkcije.</p>
                  <p>Ponovno poudarjam. Za osvetlitev tega dogajanja bo vsekakor zelo pomembno, da ima komisija status, kakršnega ji sedaj omogoča navsezadnje tudi ustava in kakršnega ji bosta potem precizirala tudi poslovnik in zakon o parlamentarni preiskavi. To je vsekakor zelo pomembno; pomembno ne zato, ponovno poudarjam, da bi se komisija predvsem ukvarjala s posamezniki, ampak da se lahko na ustrezen način ukvarja z dejstvi.</p>
                  <p>To je mislim, da tisto temeljno, kar mora ta komisija  tudi početi. In to, kar je ugotovila prejšnja raziskovalna komisija, je v bistvu plod statusa, ki ga je imela. To je bil zgolj raziskovalni status. Zato smo prepričani, da je mogoče s tem novim statusom priti res stvari bolj do dna, ali pa povsem do dna, pri čemer si predstavljamo, da bo morala komisija delati tudi ob pomoči strokovnjakov, ne samo pravnikov, ampak tudi zgodovinarjev. To je delala tudi že prejšnja komisija in  rezultati, do katerih bo ta komisija prišla, bodo zagotovo potem uporabni tudi za obdelavo v znanstvenih krogih.</p>
                  <p>Omenil sem spravno bivanje. Spravno bivanje v Sloveniji vsi oznanjamo, imamo pa seveda veliko posameznikov in skupin, ki še vedno dvomijo, da v Sloveniji želimo živeti spravno. Pravijo: "Dokler ne boste razčistili z vsem tem, kar se je dogajalo med vojno, dokler ne bo popolnoma jasno, kaj je v resnici vodilo posameznike ali skupine, da so bile med vojno likvidacije, dokler seveda ne bo povsem jasno, kako so tekli povojni množični poboji, toliko časa ne moremo verjeti, da v resnici Slovenija želi živeti ne pod tem bremenom, ampak osvobojena teh bremen in z vednostjo, kaj se je tedaj res dogajalo. In to je tisto temeljno. Vednost o tem je najbolj pomembna.</p>
                  <p>Tule bi omenil neko stvar, ki se mi zdi zelo pomembna. Prejšnja komisija je gledala povojno dogajanje. To komisijo naj bi pa zanimalo tudi, ali ni morda vendarle to, kar se je dogajalo po vojni, imelo svoje korenine že v vojnem dogajanju. Zakaj je to pomembno? Odgovor na to vprašanje bo na nek način razkril, tako vsaj pričakujemo, kdo je bil tisti, ki je v bistvu vlekel glavne niti, kje je bilo to, ker so tudi te stvari doslej ostale še vedno nejasne. Seveda bi bilo prav, da bi tudi v slovenskem prostoru tiste, za katere mnogi govorijo, češ ta in ta je kriv itn., enkrat za vselej odvezali vsakega suma in stvari postavil na svoje mesto. Dovolite, da to tudi povem, ko sem se jaz kot predsednik prejšnje komisije pogovarjal tudi s predstavniki Zveze borcev, so mi sami rekli: "Prav je, da se te stvari razčistijo, da ne bo sum ali pa to, kar pač nekateri pripisujejo posameznikom, da ne bo to letelo na eno celo stran, na eno celo organizacijo itn. "In ker si želimo, da se ta stvar odvije zares tako, kot se parlamentu pritiče, bomo mi počakali z delom te komisije, da dobimo ta dva temeljna akta. Želimo pa, in zato smo tudi želeli, da je tudi na tej seji ta stvar odprta, da do takrat pripravimo tudi sestavo te komisije in jo na naslednji seji Državnega zbora potem tudi izvolimo. Prepričan sem, da bomo v času, ko bomo postavili to komisijo, med seboj razbistrili marsikatero dilemo, ki je morda še odprta in upam tudi, da bo čim več - ali pa vse poslanske skupine - zainteresiranih, da imajo v komisiji svojega člana. Lahko mirno povem, da so v prejšnji skupščini imele vse poslanske skupine razen ene, to povsem po pomoti, svoje predstavnike. To je dobro delovalo tako na vzdušje te komisije kot tudi v slovenskem političnem prostoru; pri čemer pa zagotovo, to je tudi treba povedati, je bilo dela več in je bilo moralo biti bolj temeljito, kar pa mislim, da ob raziskovanju takih stvari ni nič odveč. Zato si osebno, dovolite, da zdaj tudi tako rečem, želim, da bi bila to komisija, ki bi strpno, ob poslušanju vseh argumentov, tudi ob poslušanju stroke in ob postopkih, ki so za tako delo predvideni, prišla do rezultatov, ki bi na nek način pomenili tudi olajšanje  v slovenskem prostoru. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ugotavljam, da so navzoče vse skupine. Želi kdo besedo? Gospod Kocijančič.</p>
               </sp>
               <sp>
                  <speaker>MAG. JANEZ KOCIJANČIČ:</speaker>
                  <p>Gospod podpredsednik, spoštovane kolegice in kolegi! V zvezi s predlogi za ustanovitev parlamentarne preiskovalne komisije za povojne poboje in vse drugo, kar je obrazlagal kolega Polajnar, bi želel izraziti obžalovanje, da ni bila sprejeta iniciativa poslanskega kluba Združene liste, da bi sodelovali pri oblikovanju te pobude in določitvi smotrov in namenov, ki naj jih zasleduje ta parlamentarna preiskovalna komisija. Zgodovinska resnica je najbrž objektivna in ne bi bilo pravilno, da se ob iskanju zgodovinske resnice, da se ob iskanju tudi političnih odgovorov na odprta vprašanja daje kakršnakoli politična konotacija. Mi vsi smo takrat bili zelo majhni otroci, če smo bili sploh na svetu in imamo na enak način, morda z nekoliko različnih zornih kotov, željo in ambicijo, da se o naši preteklosti ta objektivna znanstveno zgodovinska resnica dožene. To je pa treba seveda delati skrajno strpno in brez kakršnekoli predpostavke, da to zgodovinsko resnico že vemo, brez kakršnekoli hipoteze, brez kakršnekoli podmene. Takšne podmene lahko delujejo protispravno. Lahko vnašajo nekatera protislovja iz tistega časa v današnje dni, kar bo našo že tako obremenjeno družbo še dodatno obremenilo in onesposobilo, da bi se ukvarjali z vprašanji bodočega razvoja slovenske družbe, ki so odprta in zelo zakomplicirana. Zato bi še enkrat rad poudaril, da obžalujemo, da nismo imeli možnosti na korekten način, tako kot smo predlagali, sodelovati pri izoblikovanju te pobude.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi besedo? Prosim, gospa Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Gospod predsedujoči, spoštovane kolegice in kolegi! Popolnoma jasno je, da je uvedba parlamentarne preiskave pravica manjšine, ki jo zagotavlja ustava v svojem 93. členu in ta zbor lahko samo sprejme sklep, da je parlamentarna preiskava uvedena. Razmišljala sem, ali naj se sploh oglasim ali ne. Potem sem se vendarle odločila, da povem nekaj misli, ki se mi jih je porodilo ob prebiranju te odredbe, tako kot je zapisana, in ki sem jih na kratko zapisala. Govorim v osebnem imenu. Za to da se oglašam, me je navedel to besedilo, ki ga citiram: Raziskave so pokazale, da imajo povojni dogodki korenine že v med vojnem času. Zato bi morala preiskovalna komisija poseči v to obdobje. Vendar tako, kot je zapisano in tako, kot sem jaz razumela to  navedbo, pomeni, da imajo sestavljalci odredbe v mislih zgolj povezanost sedanje slovenske oblasti z jugoslovansko armado, ki naj bi poboje opravila, če prav razumem. Ni pa zapisano, in bojim se, da tega tudi niso imeli v mislih, vseh tovrstnih dogodkov v medvojnem času in po vojni. Nekoliko podrobneje in bolj celovito je ta povezanost medvojnega in  povojnega obdobja opredeljena v sklepnih ugotovitvah prejšnje skupščinske komisije, če lahko rečem kar Polajnarjeve komisije, kjer je pod točko 2 zapisano: "Zaradi povezanosti povojnih dogodkov z dogodki iz medvojnega časa komisija opozarja na nujnost, da s svojim delovanjem poseže tudi v medvojni čas. Na to povezanost kažejo vse dosedanje raziskave." Ob tem se mi postavljajo naslednja vprašanja oziroma pomisleki: ali mirnodobske pravne norme lahko veljajo retroaktivno - po mojem mnenju ne morejo - za vojne razmere, za katere velja sleherna oblika samoobrambe pred napadalcem in njihovim domačim pomočnikom za legitimno. Morda bi bila možna le primerjava v posameznih primerih prekoračitve silobrana, vendarle v izjemnih primerih, ko bi šlo za dokazano neizzvana dejanja, s težkimi posledicami širših razsežnosti. Ob tem se mi zastavlja vprašanje upravičenosti vključevanja medvojnega obdobja v parlamentarno preiskavo, kot sem že omenila, ki ga ni mogoče presojati z mirnodobskimi pravili. Če pa bi se ta zbor vendarle odločil, če bi ta odredba ostala taka, kot je, se mi zdi, da mora zajeti celotno medvojno dogajanje; vse, kar je bilo med vojno vprašljivega in moralno pravne obsodbe vrednega, na katerikoli se bojujočih se strani. Zato bi morali predlaganim nalogam, po mojem osebnem mnenju, dodati še nekatere druge, ki bi to medvojno dogajanje osvetljevalo z vseh zornih kotov. Denimo kot, kdo je bil odgovoren za kolaboracijo s sovražnikom in kdo je bil organizator vojaške formacije Militaria volontaria antikomunista in kasnejših domobrancev, da ne berem vsega. Kdo je odgovoren za ustanovitev in delovanje tako imenovane belogardistične in kasneje domobranske policije, ki je po Ljubljanski pokrajini množično zapirala civiliste in tako dalje; kdo je odgovoren  za vse, ki so bili izročeni gestapu ter poslani v nemška koncentracijska taborišča, in kdo ve za njihova grobišča, raztresena po vsej Evropi. Denimo še, kdo je dajal ukaze in kdo je odgovoren za številne anonimne likvidacije civilnih oseb in celih družin osumljenih delovanja s partizani in kdo so bili še danes neidentificirani organizatorji in voditelji tako imenovane "črne roke", ki je po Ljubljani in drugod nasilno ugrabljala in ubijala pristaše OF. Denimo, kdo je odgovoren za Urha in še in še. Tukaj je ogromno vprašanj, za katera se bojim, da jih ne ta ne kakšna druga komisija ne bi mogla izpeljati v roku enega mandata. Kot rečeno, sem za preiskovalno komisijo, seveda pa sem za odreditev take komisije, ki bi s svojimi ugotovitvami, ali ob sodelovanju stroke ali pa v nadaljevanju z raziskovanjem stroke osvetlila celostno dogajanje. Bilo pa bi nedopustno, če bi se komisija v naprej omejila le na nekatere enostransko izbrana vprašanja, ki zadevajo ravnanje le ene od - kot sem že nekajkrat poudarila - bojujočih se strani v medvojnem času. Teh dejanj in ravnanj ni mogoče iztrgati, ne da bi se s tem izkrivila objektivna vloga vseh strani in s tem bi se zgodovinska resnica o drugi svetovni vojni verjetno prikazala v zgolj določeni luči. Tukaj se postavlja vprašanje, če hočete, osvobodilnega, protifašističnega, protikomunističnega boja, državljanske vojne in tako dalje.</p>
                  <p>Skratka, menim, da bi morala - ne vsiljujem, svoje mnenje razlagam - preiskovalna komisija, če bo posegala tudi v medvojno obdobje, poseči na vse ravni, vse vrste dogajanja v medvojnem obdobju; kajti sicer se nam utegne - če mi je dovoljen preskok - zgoditi to, kar se zdaj dogaja s pripadniki jugoslovanske ljudske armade, da so nenadoma, po 10-dnevni vojni vsi postali neke vrste zločinci, vsi neke vrste nasprotniki, vsi neke vrste morilci, kar dejansko ni res. Tudi to bo treba še pregledati in raziskati. Zdi se mi tudi nekoliko boleče, da bi morebiti iz te izrazito bridke in tragične izkušnje, človeške tragedije, ki se je dogajala zlasti v povojnem času, skušali morda - morda pravim - spreminjati zgodovino za neke trenutne politične potrebe. Zato predlagam še dodatni razmislek; vi sam, gospod Polajnar, ste že predlagali, da je to na naslednjem zasedanju, če je kakršnakoli možnost, razširitve.</p>
                  <p>To je moje osebno mnenje, moj osebni prispevek k temu in mislim, da je prav, da sem povedala. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Jaz se, kolegica Simšičeva strinjam, da so nekatera vprašanja, ki bi jih morali obravnavati, samo ne gre za to. Preprosto, ali nekoliko poenostavljeno rečeno, bi rekli, v Sloveniji je bila napisana ena zgodovina, o enih dogodkih, zunaj so napisali drugo zgodovino, o drugih dogodkih; ne da bi zdaj ocenjevali, kdo je napisal boljšo, kdo je napisal bolj celovito, in ne da bi rekli, obe zdaj združimo in dobimo celo sliko. Ne gre za to. Tudi ni pobuda v tej preiskovalni komisiji nastala zaradi tega. Ta pobuda se nanaša predvsem na povojne množične poboje. Za te se dobro ve, kdo so bile žrtve in mi bi radi odkrili, ali se je to po vojni zgodilo po nekem naročilu, čisto slučajno, ali je vendarle že v vojnem času nastajal zametek tega povojnega dejanja in ali je v medvojnem času nekaj tega, kar je po tem bila slovenska povojna kalvarija, bilo v medvojnem času. Samo za to gre. Ne spuščamo se v tiste dogodke, navsezadnje imate o slovenski narodnoosvobodilni borbi, kakor se je nekoč imenovala, veliko knjig, ki popisujejo vse te stvari natančno. Sedaj, ne upam jaz tu ocenjevati ali dovolj natančno, ampak recimo, da precej natančno in tako, da ne bi bilo dobro, ko bi ta komisija sedaj tukaj sestavila novo zgodovino. To, kar bo ta komisija, če bo ugotovila, bo zgolj nek pripomoček, da se potem res lahko napiše ta nova zgodovina, zlasti seveda glede na tisto, kar se je po vojni dogajalo in glede na tisto, kar v tem medvojnem dogajanju še ni povsem razjasnjeno.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Prosim, gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Želim povedati, da podpiram to parlamentarno preiskavo, in sicer ne zaradi sprave, ker sprava se je zgodila tako, kot se je in se verjetno ne bo spremenila in se ne bo poboljšala, ker spravili se bodo lahko tisti, ki niso nič pri tem imeli, ampak zaradi resnice. Želim, predvsem, da se odkrije, kakšna je resnica in nič me ne moti in sem za to, da se razišče in odkrije tudi resnica med 2. svetovno vojno ali pa še pred 2. svetovno vojno, kaj se je dogajalo, ker je vse eno na drugem temeljilo in sem tudi za to, da se resnica spozna in ker resnica je tudi temelj tega, kar se danes dogaja. Današnje težave, ki jih imamo, temeljijo na preteklosti in tudi na tej preteklosti od 1945. leta naprej in od 1941. do 1945. leta. In če se diskutira razne stvari, recimo o kolaboraciji, za mene, če sem Slovenec in mislim, da je to en narod, je za mene kolaboracija Slovenca z Nemcem isto kot kolaboracija Slovenca s Srbom. Hvala.</p>
               </sp>   
               <sp>   
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Še kdo želi besedo? Prosim, gospod Kopše.</p>
                </sp> 
               <sp>
                  <speaker>JOŽEF KOPŠE:</speaker>
                  <p>Mislim, da je komisija potrebna. Mogoče me vodijo k temu nekoliko drugačni razlogi in da komisija mora raziskati predvsem te množične povojne poboje. Pa ne zgolj množične; množične je oznaka za mene, ki lahko pomeni neko množico, ker množica pomeni za nek kraj tudi, ko je, kadar gre pol vaščanov in ima ta kraj samo 50 duš. Ponekod se je to tudi dogajalo. Vendar nekateri nameni, nameni, ki se ravno sedaj v teh dveh, treh, ki sem jih slišal, da se raziskuje nova zgodovina, da se naj nova zgodovina piše, da se naj dokazujejo krivda iz vzroki teh pobojev. To je vsaj za mene nekoliko vprašljivo.</p>
                  <p>Kot član ene izmed teh komisij sem imel mnoge opravke, ene izmed najbolj aktivnih komisij. Mislim, da bo gospod Polajnar to potrdil, v Sloveniji. Imel sem dosti razgovorov z ljudmi, ki so bili zaradi teh pobojev hendikepirani in njihovih svojcev in tako dalje, ponekod so izginile cele družine. Glavni namen teh ljudi je bil ta; ni ga bilo praktično človeka, ki ne bi rekel: "Nič drugega ne želim, hočem vedeti, kje je pokopan, kje je ostal, da lahko za 1. november lučko prižgem".</p>
                  <p>To je bila glavna poanta.</p>
                  <p>O raziskovanju povodov in vzrokov teh množičnih pobojev, jaz mislim, da so ti že politični, ali kakorkoli hočete, že več ali manj znani. Ne vidim razloga, zakaj bi se to ponovno raziskovalo in ponovno razpihoval tak veter.</p>
                  <p>Zelo zanimivo bi bilo pa zvedeti, prvič, da so ljudje, ki so še živi in ki so imeli s tem zveze, da pristanejo na to, da pomagajo najti ta grobišča, da pomagajo najti, kar bi bilo najbolje, eventualno spiske teh žrtev. Te pomoči od teh ljudi ne bomo dobili. Iz lastne izkušnje vem, da v trenutku, ko je bil v Celju sprožen proces proti enemu teh ljudi, je zamrlo v celi Sloveniji kompletno delo teh komisij. Nihče več ni hotel več pričati ali pripovedovati teh stvari samo zaradi tega, ker so rekli: "Tako, če nas bodo sodili, potem sam sebi ne bom delal škode". Bistvo tega je, da pristop komisija pridobi na ta način, da se resnično odkrijejo te tragedije, ki so se dogajale po vojni, da se odkrijejo žrtve, koliko je možno po imenih in kraji teh žrtev, da se na dostojen način te mrtve, kot vsakega mrtvega, spoštuje, in da se tem mrtvim postavi spomin in da se lahko njihovi svojci spominjajo svojih mrtvih, kolikor jih še imajo.</p>
                  <p>To je za mene največji cilj, vse drugo mislim, da so v teh letih, v teh zadnjih petih letih, več ali manj obdelali. Je pa stvar zgodovinarjev in znanosti ne pa komisij, da bodo te razloge res poskušali objektivno obrazložiti. Za to naj ne bi bila komisija. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi besedo? Prosim, gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Spoštovani podpredsednik, kolegice in kolegi! Sem za to komisijo. Precej je bilo že tukaj rečeno, zakaj je zgodovina napisana, zakaj nova, zakaj ne nova. Mislim, da je bilo nekaj pozabljeno ali pa sem preslišal. Namreč, določenim ljudem je bila odvzeta možnost, da povedo, ali so krivi ali niso krivi, ali so bili pravično obsojeni ali niso bili obsojeni. Ne vemo niti, kje so njihove kosti, oni sami so izgubili svoje človeško dostojanstvo in mislim, da ta komisija mora  odgovoriti, pa naj si bodi to politično ali ne politično, zakaj so določeni ljudje izgubili svoje dostojanstvo, ali so ga izgubili po pravici ali po krivici.</p>
                  <p>Dejansko se strinjam s tem, da to, kar je bilo rečeno, da se iz starih časov vleče posledica še v današnje čase, mislim, da se vleče posledica na potomce in se je vlekla. Nekatere posledice so se izvajale, nekateri ljudje niso dobili dela, niso dobili štipendij in tako naprej, zaradi tega, ker so njihovi predniki, starši bili obsojeni. Tu je pa komisija, ki naj pove, ali je bila to pravično, da so bili obsojeni. Če ni bilo pravično, naj bo v zadoščenje njim in njihovim potomcem povedano, da je bilo po krivici narejeno in da se na ta način tudi pride do sprave. Mislim, da to je ena oblika sprave in sem za to komisijo in da čimprej začne delati. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi besedo? Zaključim razpravo in ugotavljam, da je Državni zbor na podlagi 93. člena Ustave Republike Slovenije in na zahtevo 37 poslank in poslancev odredil parlamentarno preiskavo o raziskovanju povojnih množičnih pobojev, pravno dvomljivih procesov in drugih tovrstnih nepravilnosti. Namen preiskave je, ugotoviti in osvetliti dejstva v zvezi s povojnimi množičnimi poboji ter tudi s posameznimi likvidacijami ter pravno dvomljivimi procesi v naši polpretekli dobi, s poudarkom na povojnih množičnih pobojih.</p>
                  <p>Državnemu zboru predlagam, da sprejme še naslednji sklep: Komisijo za volitve, imenovanja in administrativne zadeve se zadolži, da v roku 15 dni pripravi predlog odloka o ustanovitvi in sestavi preiskovalne komisije v skladu z vsebino odrejene parlamentarne preiskave.</p>
                  <p>Ugotavljam, da so navzoče vse poslanske skupine. Želi kdo o tem sklepu razpravljati? Ker ne želi nihče razpravljati, zaključujem razpravo in dajem predlagani sklep na glasovanje.</p>
                  <p>Ugotovimo sklepčnost! (46 poslancev.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je predlagani sklep sprejet.</p>
                  <p>S tem smo tudi zaključili to točko dnevnega reda.</p>
                  <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O SODELOVANJU DELAVCEV PRI UPRAVLJANJU</title>.</p>
                  <p>Predlog zakona je v obravnavo Državnemu zboru predložila Vlada Republike Slovenije. Objavljen je bil v Poročevalcu št. 12/93.</p>
                  <p>Želi besedo predstavnik Vlade? Prosim, ministrica za delo, družino in socialne zadeve, gospa Puharjeva.</p>
               </sp>
               <sp>
                  <speaker>JOŽICA PUHAR:</speaker>
                  <p>Spoštovano predsedstvo, spoštovani poslanci! Namen zakona o sodelovanju delavcev pri upravljanju je, vzpostaviti čimboljše sodelovanje med delom in kapitalom ter na tak način odpraviti konflikte, ki med obema, zaradi različnih interesov, nedvomno obstajajo. Sodelovanje, kot ga predvideva ta zakon, se lahko zagotavlja individualno ali kolektivno, preko predstavniških organov, in sicer: sveta delavcev ali delavskega zaupnika, zbora delavcev, predstavnikov delavcev v nadzornem svetu ali delavskega direktorja.</p>
                  <p>Načini in sodelovanja pa so po svoji intenzivnosti različni. Od tega, da imajo delavci pravico biti obveščeni o tem, kaj se v družbi dogaja, pa do pravice veta, torej do možnosti zadržanja odločitve delodajalca.</p>
                  <p>Predlog zakona se nanaša na sodelovanje delavcev pri upravljanju gospodarskih združb, ne glede na obliko lastnine in zadrug, na sodelovanje delavcev v podjetjih, ki upravljajo gospodarske javne službe. V bankah in zavarovalnicah pa le, če ni s posebnim zakonom drugače določeno.</p>
                  <p>Pravice do sodelovanja pri upravljanju v zavodih uresničujejo delavci kot posamezniki prav tako po določbah tega zakona, kolektivno pa v skladu s posebnimi predpisi.</p>
                  <p>Zakon je bil pripravljen in obravnavan po rednem trifaznem postopku, pri čemer je predlog za izdajo sprejemala Skupščina Republike Slovenije v prejšnji sestavi. Osnutek pa sta obravnavala že Državni zbor in tudi Državni svet. Čeprav je predlagatelj upošteval večino pripomb, danih v razpravi ob osnutku, je bilo k predlogu vloženih kar nekaj amandmajev. Večinoma gre pri njih za razširitev pravic, ki pomenijo za delodajalca dodatne materialne obremenitve. Zato jih predlagatelj v večji meri zavrača.</p>
                  <p>Vlada Republike Slovenije namreč meni, da je treba sodelovanje delavcev pri upravljanju spodbujati tako, da se bodo predstavniki delavcev in delodajalci zavedali prednosti sodelovanja in se sami odločali za razširjanje njihovih oblik. Ne gre pa ga zapovedovati s predpisovanjem obveznih aktov, ki se lahko v praksi izrodijo v čisto formalnost oziroma ga razširiti tako, da bi posledično lahko imelo negativen vpliv na zaposlovanje in poslovanje. Glede na to Vlada predlaga, da sprejmete predlog zakona v predloženi obliki ter podprete tiste amandmaje, ki jih, glede na njihovo vsebino, podpira tudi predlagatelj. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog zakona je obravnaval Odbor za zdravstvo, delo, družino in socialno politiko. Poročilo odbora ter mnenje Sekretariata za zakonodajo in pravne zadeve ste prejeli.</p>
                  <p>Želi poročevalec odbora besedo? Prosim, gospod Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Spoštovane gospe poslanke, spoštovani poslanci, gospod predsedujoči! Odbor se je lotil predloga zakona o sodelovanju delavcev pri upravljanju z veliko resnostjo in posvetil temu področju, tej temi, praktično dve zasedanji. In sicer se je opredelil, je podprl tak predlog, da se ga uvrsti na dnevni red in ga zato imamo danes na dnevnem redu ter ga obravnavamo in sprejmemo po postopku, kot ga je predložila Vlada. V razpravi so člani odbora ugotovili, da gre za zelo pomemben zakon, ki mora biti uresničljiv v praksi. Posebno pozornost je treba posvetiti predstavnikom sveta delavcev, ki morajo biti avtonomni, tako po strokovni kot po finančni plati. Na to temo, oziroma tudi k drugim členom, je bilo vloženih precej amandmajev, bi rekel, kar velika množica amandmajev. V tem poročilu, ki ste ga dobili tudi na klop, imate te amandmaje izpisane in tudi označeno, kateri amandmaji so bili podprti, tako da teh amandmajev ne bi predstavljal.</p>
                  <p>Odbor pa je na koncu tudi sklenil, da zbor skupaj s temi amandmaji, ta zakon sprejme. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ugotavljam, da so zastopane vse poslanske skupine. Pričenjamo razpravo in tudi tokrat prosim za pisne prijave. Pisno se je doslej prijavil Miroslav Geržina. Sedaj ima besedo.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Gospod predsedujoči, spoštovani! Nekoliko neprijetno mi je razlagati to materijo. Nekateri so mi že rekli, iz tistih strani, ki bolj zastopajo kapital, poskušaš s tem svojim delom uvajati nazaj samoupravljanje. Mislim nekateri, ki so pa vodili samoupravljanje in ga oblikovali pred časom, mogoče je tudi malo nerodno razlagati, kaj sedaj to je. Kljub temu je zakon v času, ko bo večina družb v lasti privatnega kapitala, nujno potreben.</p>
                  <p>Predlog zakona ima v 2. členu sicer napisano, da delavci sodelujejo pri soodločanju. Vendar, če pogledamo 95. člen zakona, vidimo primere odločanja, o katerih bi lahko rekli, da je to delo za sindikat in ni nikakršnega odločanja, dejanskega, kot je potrebno. Ampak je to borba za pridobitev ali pa vzpostavitev zahtev iz kolektivne pogodbe. Da bi delavci res lahko soodločali o rezultatu svojega vložka dela, je potrebno v 95. členu dodati tudi "odločanje o delitvi dobička". Prebral bom predlog: "V 95. členu (amandma) svet daje soglasje k (dodatna alinea) spremembi ali zmanjšanju gospodarske dejavnosti." To je bistveno za delavce. Tudi pri tem morajo nekaj odločati. Tukaj se tehta kapital in delo. Druga alinea: "Daje soglasje k sprejemom letnega obračuna in letnega poročila." V primeru 8. alinee gre lahko za usodne korake zaposlitve večjega števila delavcev, zato mora dati delodajalec opravičljive razloge za spremembo ali zmanjšanje dejavnosti in doseči soglasje s predstavniki delavcev. To je ena od vrst soodločanja. V primeru 9. alinee tega člena pa se daje z amandmajem vsaj še nekaj pristojnosti delu.</p>
                  <p>Uspeh družbe je odvisen tudi od uspešnega dela delavcev. Če delavci ležirajo delo, ni uspeha v podjetju. Mislim, da morajo prav tako odločati o tem, kako se bo delil dobiček. Če bodo delali slabo pa, kako bo saniran manjko, ki bo nastal iz tega dela. Torej, tudi nekaj tega moramo prepustiti delavcem v soodločanje.</p>
                  <p>Da bi svet delavcev res neodvisno zastopal delavce - to je bilo menda omenjeno že pri Poročevalcu - je potrebno omogočiti določenemu številu članov sveta delno ali popolno materialno neodvisnost od delodajalca. V 64. členu predlagam z amandmajem spremembo, da v družbah s 50 do 300 delavci pride do take neodvisnosti od delodajalca, to je, da je v družbi od 50 do 100 delavcev 1 član sveta polovično profesionalno zaposlen, v družbi od 100 do 300 delavcev pa dva (2) člana. V vseh manjših družbah, ki imajo nad 50 delavcev, se njihova dejavnost že toliko razdeli in razširi, da en sam praktično tega ne more obdelati ob delu. Vemo tudi, da bo lastnik kapitala na vsak način pritiskal na zastopnika delavcev, da bi bilo tega čim manj in da bi imel čim manj moči, da bi delavci čim manj vplivali na delovanje podjetja (na delitev dobička in delovanje družbe).</p>
                  <p>V večjih družbah z večjim številom delavcev pa se vsekakor strinjam s tistimi, ki so predlagali, da naj bo - kot sem predlagal - od 300 do 600 delavcev 1 (en) član sveta, ki se bo profesionalno ukvarjal s predstavništvom delavcev pri soodločanju. V družbi od 600 do 1000 delavcev 2 (dva) člana in tu se mi zdi umestno, ne na 1000 delavcev, pač pa nekaj manj, na 600 delavcev je že potrebno, da je še en dodaten član, ki je profesionalno vključen v predstavljanje oziroma v soodločanje delavcev.</p>
                  <p>Kot sem že rekel, družbe z več kot 50 delavci imajo že tako razvejano dejavnost, da mora biti jasno določen čas, to je bistveno, jasno določen čas, recimo, polovico časa, ko se omogoči predstavniku delavcev, da se ukvarja s tem, da raziskuje, da dobi informacije, da lahko relevantno odloča v imenu delavcev. Ker sicer, če mu prinesejo štiri, pet papirjev in ga preganjajo sem in tja, ga pošiljajo na razna dela, da ne more biti v centrali podjetja, preprosto ne zmore. Formalno-pravno je pokrito, v resnici pa soodločanja ni. Glede tega imamo slabe izkušnje kot sindikalist - dajo ti pač toliko dela, da nimaš časa. Torej, pri 50 delavcih je že neko podjetje in takih bo še precej ali večina podjetij naše prihodnosti, ki bodo tako delovala in je potrebno, da so predstavniki delavcev že nekoliko neodvisni od delodajalca. Pri večjih družbah pa je obseg dela sveta zaradi velikega števila delavcev takšen, da mora nekaj članov sveta delovati profesionalno. In tudi to, če se ti delavci ne bi profesionalno ukvarjali s predstavništvom delavcev, ne bi mogli priti niti do vseh problemov v velikih družbah. Razvejanost je tukaj tolikšna, da ne bi mogli absolvirati vsega, zato zagovarjam to zadevo.</p>
                  <p>Drugi razlog, zakaj dati tudi nekaj neodvisnosti delavcem, je, ker bi se sicer dogajalo to, kar imamo do sedaj primere s sindikalnimi delavci ali z delavskim svetom, ki so ga preprosto vodili ko "cucka na vrvici" za nos - in je šlo, kar je šlo. Danes imamo probleme na ustavnem sodišču, ali je formalno-pravno bilo preneseno brez vplačila kapitala, prenos kapitala v podjetjih ali ne. Mislim, da je formalno-pravno bilo, vendar pa, če me vodite na vrvici za seboj in vzdignem roko in ste prenesli kapital, mislim, da je bila v tem smislu narejena napaka. Plediram za to in enako opozarjam in priporočam, da se profesionalno zaposli tudi predstavnik delavcev pri soupravljanju, da se v podjetjih to ne bi več dogajalo.</p>
                  <p>Sicer bo v bodoče oblika drugačna, kdor bo lastnik kapitala, bo verjetno še bolj skrbel kot doslej - ne da bi rekel, da do sedaj manegament ni skrbel za kapital, ki ga je imel v upravljanju. Bo pa borba še trša in tudi zaradi tega je potrebno, da so predstavniki delavcev profesionalni, če hoče svet kvalificirano zastopati delavce. Zato tudi podpiram amandma, ki je pripravljen - naj bo v trajanju 4 leta, tako da lahko spozna vse delo, da lahko adekvatno odgovarja na izzive delodajalca.</p>
                  <p>Podpiram amandma k 10. členu. V dveh letih predstavniki ne spoznajo ne delavcev ne problemov, zlati ne v večjih podjetjih in tudi ne morejo pravilno odločati.</p>
                  <p>Za samostojno delo sveta je potrebna tudi strokovna pomoč pri pogovorih z delodajalci in zato je potrebno, da dobimo strokovnjake, potrebna pa je tudi finančna osnova. Podpiram amandma k 65. členu, da se zagotovi vsaj 50% poprečne plače delavcev v družbi na vsakega člana sveta delavcev, vsaj toliko, da si lahko res priskrbi strokovno pomoč in da se delavska stran dejansko lahko izenači z delodajalsko, saj vemo, da je pri tej denar in je lahko dobiti dobre strokovnjake.</p>
                  <p>Z navedenimi spremembami bi postal zakon dobra osnova za sodelovanje kapitala in dela v slovenskem gospodarstvu. Naj mi ne zamerijo nekateri sindikati; kljub njihovemu nasprotovanju nekaterim, vendarle niso dali bistvenih vzrokov, zakaj tega ne bi sprejeli. Predlagam, da se ta zakon sprejme in da bo to res osnova za dobro sodelovanje med delavci in delodajalci. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala. Gospa Lukačeva.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovane poslanke in poslanci! Razmišljala sem, ali naj se sploh javim k besedi, zato sem tudi zadržala prijavnico. Vendar me je k temu prisililo dvoje: nastop gospe ministrice in drugo pa dejstvo, ker sem se spomnila, koliko časa smo posvetili poslovniku Državnega zbora. Torej aktu, ki je brez dvoma zelo pomemben, bo pa zadeval predvsem naše delo. Naj poudarim, da ta zakon neposredno zadeva 650.000 zaposlenih delavcev takoj, v naslednjih nekaj letih pa še dodatnih 100.000. Zato se mi zdi prav, da vsaj deset odstotkov časa, ki smo ga posvetili sebi in poslovniku, usmerimo tudi v ta zakon.</p>
                  <p>Seveda bi pa rada nekoliko - če se lepo izrazim - potarnala nad Vlado, ki tega zakona nikakor ne razume, kar je razvidno iz tega, da zavrača amandmaje, ki smo jih vložili poslanci: jaz, gospod Pavlica, dr. Pučnik in tudi gospod Geržina. Pomenijo pa bistven premik k zakonu, ki bo resnično nekaj nudil našim delavcem, zaradi tega razloga ga tudi sprejemamo.</p>
                  <p>Obrazložiti želim predvsem amandmaje, ki jih je matični odbor podprl, Vlada pa zavrnila. Pri tem bi rada opozorila zbor na napake, ki jih dela Vlada v smislu popolne nepripravljenosti, da z ustreznim zakonom ponudi zaposlenim vsaj minimalno možnost sodelovanja pri upravljanju podjetij, s čemer jim omogoči primerno stopnjo informiranosti o poslovanju in razvoju podjetja, to je zelo pomembno. Če bi to bilo že do sedaj, verjemite mi, številna podjetja ne bi šla v stečaj in ne bi pristala na skladu.</p>
                  <p>Drugo. Vpliv na izvrševanje določenih zadev, ki bistveno vplivajo na pogoje dela, urejanje kadrovskih in socialnih zadev zaposlenih - to je tudi zelo pomembno področje - in pa neodvisnost pri opravljanju predstavniškega dela. Vsa ta dejstva so zlasti pomembna v času, ko še ni vzpostavljene prave lastniška struktura in bodo zaposleni še nekaj let edini notranji, pa tudi zunanji korektiv če hočete v smislu zlorab položajev poslovodstev oziroma upravi in nadaljnjega slabega gospodarjenja. Ne delajmo si utvar, da se z zakonom o lastninskem preoblikovanju podjetij slabo gospodarjenje v podjetjih preneha. Ne, še naprej se bo nadaljevalo, še nekaj let, dokler ne bo na podlagi odkupa delnic prešlo do drugačne razporeditve kapitala. Verjemite mi.</p>
                  <p>Z vzpostavitvijo tega instituta bi morali omogočiti delavcu - zlasti pomembno je to - identifikacijo s podjetjem. In če bi to ustrezno obliko uvedli pred dvema letoma, bi imeli danes mnogo manj težav. Dobro, ampak ne bomo zdaj tega objokovali.</p>
                  <p>Vse obrazložitve Vlade na zavrnjene amandmaje govorijo o tem, da Vlada gleda na sodelovanje delavcev pri upravljanju - kar si moramo biti na jasnem, to ni niti soupravljanje niti soodločanje, ampak veliko manj - izključno iz vidika direktnih stroškov, in to je najbolj narobe. Pri tem pa se boji, da bi ji očitali, da se vrača na samoupravljanje. Tudi med nekaterimi poslanci sem slišala tako diskusijo, da je to samoupravljanje, da pa za to niso pripravljeni delati, ampak bodite pozorni, pa boste videli, da to ni tista oblika, kot smo je nekoč imeli. Največja napaka Vlade je prav v tem, da delavca jemlje kot delovno silo, oprostite, izključno kot delovno silo, ki ima pravico le delati za plačo, ne daje pa mu zakonske možnosti, da bi zaposleni sodili k podjetju, ne pa ostali zunaj njega, kjer so sedaj.</p>
                  <p>Za uveljavitev zakonskih pravic v podjetju bodo sveti delavcev, če ne bodo sprejeti naši amandmaji, bili neverjetne bitke, hujše, kot so jih bili sindikati z upravami družb ali pa bodo, kot je gospod Geržina povedal, postali poslušni delavski sveti taki, kot jih poznamo doslej, kar bi bilo še mnogo slabše.</p>
                  <p>Ne more biti namen zakona izključno to, kar je povedala gospa ministrica, zakon mora čim hitreje omogočiti hitrejšo normalizacijo odnosov med delom in kapitalom in se mora pri tem zgledovati po razvitih ekonomijah. Ni nova ugotovitev razvitih evropskih ekonomij, kakor tudi Japonske, ki vidijo nadaljnji uspešen razvoj gospodarstva ne toliko v obsegu vloženega kapitala kakor v pravilnem upravljanju s človeškimi resursi. To pomeni, da mora biti zaposlenim dovoljeno, da svoje izkušnje in znanje uveljavijo v podjetju oziroma v družbi na ustrezen način, da se tudi upošteva v dogovoru med delodajalcem in delavci njihova volja in potrebe delavcev, kakor tudi, da se omogoči posamezniku razvoj posameznika.</p>
                  <p>Upoštevati moramo, da zaposleni večino svojega življenja dajemo službi, pustimo v službi in da svoje življenjske potrebe predvsem podredimo potrebam podjetij in da ni dovolj, da nam podjetje daje samo za plačo, pravico imamo tudi, da sodelujemo pri pomembnih odločitvah, ki nas kratkoročno in dolgoročno zadevajo. (Sedaj sem se identificirala že kar, kot da sem v vlogi delavca, oprostite, da sem si nekoliko več časa vzela). Tega Vlada ne dovoli, ker ji očitno odgovarja to stanje, kot je. Očitno ji odgovarja, da zaposleni čim manj vedo v podjetjih, da jim je pristop do informacij čim bolj otežen.</p>
                  <p>V nadaljnjih svojih amandmajih, ki vam jih bom obrazložila, boste videli dokaze za to. Nadalje. Utemeljitve Vlade, s katerimi zavrača predložene amandmaje, pa moram reči, da me globoko žalijo in verjetno tudi vse poslance, če jih pogledate, predvsem v tistem delu, kjer se z znanjem osnovnošolskega računstva lahko dokaže, da ne vzdržijo.</p>
                  <p>Dotaknila bi se amandmajev, ki sem jih vložila, pa jih je vlada zavrnila.</p>
                  <p>Amandma k 5. členu. Ta člen navaja, da se s pisnim dogovorom med svetom delavcev in delodajalcev lahko podrobneje uredi uresničevanje pravic iz tega zakona, lahko se pa tudi doreče več pravic. Predlagala sem, da je način uresničevanja pravic iz zakona, kajti v vsakem podjetju to lahko na drugačen način uresničujemo. Tisti, ki smo v podjetjih bili, to dobro poznamo. In potrebno je z medsebojnim dogovorom to dogovoriti zato, da je v podjetju red, zato, da delavci vedo, kaj in kdaj smejo kaj storiti in na kakšen način obveščajo upravo.</p>
                  <p>Vlada je to zavrnila. Mi lahko naredimo red v podjetju samo s takim načinom izkoriščanja pravic. To nič ne stane. In zakaj je Vlada to zavrnila?</p>
                  <p>Drugi del, če bi pa prišlo do dogovora in bi dogovorili več pravic, je pa normalno prepuščeno eni in drugi strani, če najdeta sporazum.</p>
                  <p>K 21. členu. Ta člen govori o sklepčnosti volilnega organa in pravi, da je sklepčen takrat, ko so navzoči vsi člani oziroma njihovi namestniki. Z amandmajem sem predlagala, da je dovolj dvotretjinska prisotnost, ker ima v vseh pravnih redih polno veljavno sklepanje in odločanje z dvotretjinsko večino še o mnogo bolj pomembnih rečeh. Vlada je amandma zavrnila, ker hoče s tem dati zadnjo možnost delodajalcem, ki bodo že poskrbeli, da bo vsaj en član odsoten, ali pa tudi njegov namestnik. Torej, in s svojim izostankom zablokira kompletno vzpostavitev instituta sodelovanja delavcev pri upravljanju ali pa odpoklic posameznih članov, kajti vemo, da se ta volilna komisija imenuje za štiri leta in da ima zelo velike pristojnosti, pomembno vlogo.</p>
                  <p>Seveda v naslednjem amandmaju, ki sem ga predlagala, ker Vlada v tem členu govori, da so lahko samo trije člani te volilne komisije, sem predlagala, da jih je lahko tudi več, kar je smiselno, kajti prav v velikih družbah, recimo, kjer je zaposlenih po nekaj tistoč delavcev in imajo dislocirane enote, bodo predstavniki iz posameznih enot še kako zainteresirani, da pridejo v te volilne komisije. Torej pustimo jih, da se bodo sami dogovorili, ne pa, da zakon določa - trije člani.</p>
                  <p>K 63. členu. Ta člen opredeljuje čas za izobraževanje za člane sveta delavcev, in to vsakemu po 8 ur letno. To je gotovo mnogo premalo, saj je potrebno poskrbeti tudi za povečanje delovnih sposobnosti ljudi, ki bodo opravljali te funkcije, in moramo si prizadevati, da se bo razvijal delavski menedžment. Kajti tako, samo tako bo lahko tvorno sodeloval z upravo. Verjemite mi, da so interesi v končni fazi zelo skupni.</p>
                  <p>V amandmaju, ker sem bolj skope narave, sem predlagala tri delovne dni za izobraževanje za vsakega člana, vendar Vlada sodi, da je to tudi preveč. To bi bila iz stroškovnega vidika lahko najbolj sporna postavka. Recimo, če ima tak svet 15 članov krat 3 se dobi številka, ki bi dejansko lahko največ pomenila kot največje breme za podjetje.</p>
                  <p>V kolikor bi bili drugi amandmaji, ki smo jih predlaga- li poslanci, kot sem omenila, sprejeti, bi se lahko zagotovil tudi drugačen način izobraževanja delavcev. Vemo recimo, da so se mnogi izobraževali v času svojih dopustov, kar je pa tudi v interesu posameznika, če hoče opravljati svojo vlogo uspešno in predvsem odgovorno, saj ni vseeno kako se obnaša do delavcev, ki so ga izvolili.</p>
                  <p>K 64. členu. Ta daje možnost, da se člane, to kar je prej gospod Geržina govoril, da se člane sveta delavcev razbremeni delovnih zadolžitev za polovico delovnega časa. Veste, to je možno storiti samo pri delu, ki je normirano ali pa pri tistih delih, kjer lahko delavec zapusti neponovljiv posel. To je tisti posel, ki gre mimo. Drugače pa vsi vemo, da če smo imeli še kakšne druge zadolžitve, nas je vse delo počakalo in smo ga morali opraviti. Pri tem je potrebno upoštevati, da bo prihajalo zaradi načina dela sveta delavcev do konfliktnih situacij med upravo in sveti delavcev, ki bodo pripeljale do izrekanja raznih disciplinskih ukrepov itd. Dejanski vzrok bo v delu sveta. Seveda pa se bo to obesilo na tisto delo, ki ga naj bi delavec opravljal, kajti vemo, da se to da tako urediti. Drugo nevarnost, ki jo vidim v tem, če se člani sveta delavcev ne bi profesionalizirali, pa je, kot sem že prej navedla, da bi postali delavski svet in potem ne bi nič pridobili.</p>
                  <p>Z amandmajem, ker sem zopet skopa, sem predlagala, da bi se lahko koristil fond ur za profesionalno delo teh delavcev, in sicer v obsegu po 2 uri na zaposlenega v družbi. Če to izračunaš, potem vidite, da ta model ni nič dražji od modela Vlade. Recimo, pri 2.000 zaposlenih delavcih bi se zaposlil en predstavnik profesionalno za polni delovni čas, drugi pa bi užival 60% razbremenitev. Račun se kar lepo izide s tistim, kar je Vlada predlagala, ker bi pa to delo opravljali trije s 50% razbremenitvijo. Seveda pa ta profesionalizacija, izhajala sem iz stališča podjetja, za podjetje veliko ne pomeni. Verjemite mi, da so ta opravila nujna in še kako konstruktivna v podjetju.</p>
                  <p>K temu členu sta vložena še dva amandmaja oziroma trije, ki so nekoliko ugodnejši. V kolikor bodo sprejeti tisti, bom od njih odstopila.</p>
                  <p>K 64. členu. To je zelo pomemben člen, ki določa, da krije družba nujne stroške za delo sveta delavcev. Določa le kritje nujnih stroškov, kar je zelo raztegljiv pojem, ne določa pa, da družba nudi tudi osnovne pogoje za delo sveta delavcev. To pa je bistvena razlika, kriti nujne stroške ali določati osnovne pogoje za delo. Zato sem predlagala, da se to doda in da se opredeli, kot ste že slišali, tudi finančni vir, tako da bodo predstavniki delavcev z njim samostojno razpolagali. To je 50% povprečne plače v družbi na vsakega člana sveta delavcev, kar bi, recimo, v podjetju, ki zelo dobro stoji, glede na povprečne plače in ima 2.000 zaposlenih, bil mesečni prihodek 400.000 tolarjev. Vlada pravi, da je to predrago, da to podjetja ne bodo zmogla in še naprej, da to tudi ni pravično, kajti po tem bodo ta sredstva po podjetjih zelo različna, seveda če so plače nižje, bo nekoliko manj. Mislim, da tisti, ki boljše delajo in imajo večje plače, imajo tudi pravico do kvalitetnejše oblike in bolj strokovne oblike sodelovanja delavcev pri upravljanju. Zopet Vlada izhaja iz napačnega stališča enakosti in ne dovoljuje, da bi tisti, ki lahko poskrbi za kvalitetnejše delo, to tudi izvajal. V tem primeru stališče Vlade predstavljajo razvojno coklo v smislu: dovolimo vam to, da ste vsi slabi.</p>
                  <p>K 72. členu. Ta člen predvideva sklic zbora delavcev, in sicer predvideva sklic praviloma zunaj delovnega časa in enkrat letno tudi v delovnem času. To bi bilo vse lepo in prav, če bi bilo delo samo v eni izmeni. Večina velikih podjetij dela dvo - tro - ali celo štiriizmensko delo in povejte mi, kako naj bo takrat zbor delavcev zunaj delovnega časa. Zato sem predlagala, da je praviloma lahko enkrat, lahko pa tudi še naslednjič, če je to potrebno.</p>
                  <p>79. člen. Ta je zelo pomemben člen in si bom vzela tudi malo več časa. Po predlogu predlagatelja ta člen določa, da se število predstavnikov v nadzorni svet družbe določi s statutom družbe. Torej z aktom lastnikov. Vsi amandmaji k temu členu, ki smo jih poslanci vložili, pa določajo, kolikšen del predstavnikov delavcev mora biti v upravnem odboru. Še vedno je družbam s statutom dovoljeno, da se opredelijo, ali bo njihov nadzorni svet imel 50 članov ali pa 10. Bistveno pa je, da s tem zakonom določimo razmerje delavskih predstavnikov in predstavnikov kapitala v nadzornem svetu. Če pregledate vse amandmaje naprej, vidite, da delavci nimajo možnost izglasovati kakšno odločitev. Seveda, v kolikor se bodo predstavniki lastnikov polno udeleževali teh zasedanj.</p>
                  <p>K 81. členu. Ta člen predvideva, da se delavskega direktorja uvede samo v družbah, ki nimajo nadzornih svetov. Torej, če imajo manj kot 500 zaposlenih. Iz 84. člena je namreč razvidna vloga delavskega direktorja. Poglejte dobro: zastopa interese delavcev glede kadrovskih in socialnih vprašanj. Amandma, ki sem ga predložila, pa predvideva delavskega direktorja kot člana uprave, poudarjam, kot člana uprave v vseh družbah, ki imajo več kot 500 zaposlenih. Tisti, ki prihajamo iz podjetij, vemo, da to delo v podjetjih tako in tako nekdo opravlja in da iz tega razloga ni povišanih stroškov. Pogosto je to delo v podjetjih opravljeno neustrezno, neustrezni kadri ga opravljajo, ki ravnajo z delavci tako kot s tujki v podjetju in delajo največjo kratkoročno in dolgoročno škodo in so s svojim delom osiromašili mnoga podjetja. Po mojem amandmaju se stvari ne spremenijo vidika dodatnih stroškov. Spremenijo pa se le  toliko, da mora ta oseba, ki te posle opravlja, biti sprejemljiva za obe strani. Torej tako za delavce, za zaposlene, kot za lastnike oziroma za upravo. V upravo naj bi delavskega direktorja predlagal svet delavcev, izvoli pa ga lastniški organ ali pa celo lastniki sami, kakor se bodo pač s statutom odločili. To, kar utemeljuje Vlada, da pride do podvajanja dela, če se uvede poleg predstavnikov v nadzornem svetu še delavskega direktorja, sploh ne drži. Kajti funkciji sta popolnoma različni. Nadzorni svet opravlja čisto nekaj drugega, kot je predvideno za delavskega direktorja. V zakonu o gospodarskih družbah to vse piše. Tam se vse to najde.</p>
                  <p>Spoštovani zbor. Mislim, da boste poslanci glasovali odgovorno. Zato sem si vzela toliko časa, kajti dejansko, če bi ta zakon imeli že prej, ne bi imeli toliko podjetij v stečaju in pa toliko na Skladu. Pa še nekaj. Če bi pogledali nekoliko statistiko, ne vem, verjetno je naša Vlada slabo seznanjena z razmerami v podjetjih, morda bi bilo dobro, da si kdaj ogledate in pošljete koga za 14 dni - strokovnega sodelavca in ugotovili boste, da pravice delavcev praviloma niso kršene v tistih podjetjih, kjer je sodelovanje med poslovodstvom in sindikati dobro. In v to se splača vložiti precej naporov. Vsakič me spreleti radost, ko pridem v tako podjetje, ko vidiš interes, ko vse tekmuje med seboj, vendar odhajajo iz podjetja delavci zadovoljni. Verjemite mi, so taka podjetja in poskušajmo narediti čim več, da čimprej normaliziramo te odnose med delom in kapitalom. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ker so še prijave, bomo na to točko še razpravljali, vendar zdaj zaradi opoldanskega odmora prekinjam delo, nadaljevali bomo ob 16. uri z razpravo o tej točki naprej. Imamo tudi tri zadeve, ki jih bomo sprejemali po 16. uri. Zato prosim, da bo zbor po 16. uri sklepčen.</p>
               </sp>
               <stage>(Seja je bila prekinjena ob 14.00 uri in se je nadaljevala ob 16.00 uri).</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Nadaljujemo popoldansko delo. Nadaljujemo z <title>8. TOČKO DNEVNEGA REDA</title>, ki smo jo prekinili sredi razprave ob 14. uri. Ugotavljam, da so zastopane vse poslanske skupine. Še pred tem moram povedati, da se je od 16. do 18. opravičil Ciril Pucko, poleg drugih, ki so že opravičeni. Besedo ima Poljšak Marijan.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Jaz sem že vložil in okoli je šel papir, na katerem je bil moj amandma k 3. členu oziroma novi 3. člen. To sem nekoliko spremenil, ker ni bilo toliko konsistentno - to se razume, zaradi neizkušenosti, in bo ponovno prišlo okoli, in dodatna utemeljitev.</p>
                  <p>Amandma k predlogu zakona o sodelovanju delavcev v upravljanju. Med sedanji 2. in 3. člen se vrine novi 3. člen, nadaljnji členi pa dobijo višje številke. Novi člen se glasi: 10% dobička se deli med zaposlene kot materialna potrditev sodelovanja delavcev pri upravljanju v profitnih organizacijah, ustrezno njihovemu plačilnemu razredu. Zaradi te spremembe je treba dopolniti prvi odstavek 5. člena. V drugi vrstici prvega odstavka se za besedo "členom" dodajo še besede "in 3. členom". To je za to, ker če je novi 3. člen, ki ima tako vsebino, je treba še razširiti. Obrazložitev: do ustreznega deleža dobička profitne organizacije so upravičeni delničarji in drugi vlagatelji kapitala. Država pobere svoj delež z davkom na dobiček. Od zaposlenih menedžerji dobijo delež dobička po pogodbi in z isto logiko so do deleža dobička upravičeni drugi zaposleni. Pogodbo z menedžerji napravi samoumevno lastnik oziroma delniška družba. Toda ne moremo pričakovati, da bi to naredili tudi z drugimi zaposlenimi, zato je treba njihov delež zakonsko določiti. Sodelovanje delavcev pri upravljanju je treba realno utrditi z deležem dobička tudi zato, ker je ponujanje pravic brez materialnih posledic varanje delavcev. Vsi vemo, da je samoupravljanje delovalo le na pol in so ga vodilni spretno izigravali. Še slabše se bo sedaj, v kapitalizmu, godilo s sodelovanje delavcev, ker za to je predlog deleža dobička zaposlenim stvarna pridobitev zanje. Vsi vemo, da delavec, ki dobi procent dobička, postane s tem tudi mali solastnik in dobi občutek solastništva, kar ga tudi še bolj stimulira pri delu.</p>
                  <p>Še dodatno sem si danes napisal utemeljitve; zaupam kolegom, ki so dali razne amandmaje na zakon o sodelovanju delavcev pri upravljanju in jih podpiram. Se mi pa zdi, da urejenost soupravljanja delavcev ne bo rešilo bistvenih vprašanj. Kajti če pogledamo, kako je funkcioniralo samoupravljanje in vemo, da je bilo večinoma varanje zaposlenih, moramo sklepati, da bo soupravljanje vsaj z nekdanjimi partijskimi kapitalisti še slabše, kot je bilo samoupravljanje. Bistveno vprašanje je razmerje med kapitalom in dobičkom na eni strani in delom in dobičkom na drugi strani. O tem je načelno že diskutiral gospod Geržina in naj bi njegov amandma k 95.členu tudi urejal participacijo delavcev pri dobičku, to pa ni zagotovljeno.</p>
                  <p>Menim, da je najbolje, da vztrajam pri svojem amandmaju in prosim vse, ki imate podobno nadziranje o razmerju med delom in dobičkom, da me podprete; takih bi moralo biti v tem parlamentu več kot polovica poslancev. Gre za uveljavljanje načela, da bodo zaposleni solastniki podjetja, v katerem delajo. Tako bi moralo biti v socializmu, pa ni bilo; pa naj bo v prihajajočem kapitalizmu. Tudi zato, da bo ta kapitalizem boljši od preteklega samoupravnega socializma. Kolegi, delovnim ljudem je treba ponuditi bodočnost, lepšo od preteklosti. To je zgodba o pravem uspehu. Mi bo kdo oporekal, da to ni potrebno, kajti zaposleni bodo dobili certifikate in s tem možnost postati solastniki v svojem podjetju. Jaz se na to ne zanesem. Veliko podjetij so vodilni spravili v stečaj in vprašanje je, ali bomo lahko, kljub nasprotovanju nekdanje partijske nomenklature, zadovoljivo povrnili podjetja v prvotno stanje. Vi veste, kje se borimo - v Komisiji za lastninjenje in preiskovalni. Tudi s certifikati se lahko zgodijo marsikatere malverzacije in bodo le pesek v oči razlaščenim. Zato se mi zdi najbolje, da uredimo udeleženje delavcev pri dobičku trdno z amandmajem, ki ga predlagam. Namreč, bistvo lastništva je dividenda profita in ne kapital. Četudi je ta dividenda majhna, vseeno daje zaposlenemu občutek, da je solastnik. Če grobo razdelim dobiček, bi po moje bilo takole: 40% pobere država, 10% bo zagotovo pobrala ekipa menedžerjev, 10% naj bi dobili zaposleni in 40% vlagatelji kapitala. Komu to ni po godu? Samo zadrtemu partijskemu ali nepartijskemu kapitalistu, ki ima zaposlenega le za slučajno pritiklino podjetja. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pavlica Miloš.</p>
               </sp>
               <sp>
                  <speaker>MILOŠ PAVLICA:</speaker>
                  <p>Hvala lepa. Spoštovani! Čeprav v celoti ne delim mišljenja, da je bilo samoupravljanje velikokrat zlorabljeno, bi vendarle rad rekel, da je zakon o soupravljanju, ki ga bomo zdaj na tej seji sprejemali, poleg zakona o družbah, eden tistih temeljev, ki bodo našo družbo definirali za dalj časa naprej. Ta zakon nam bo vendarle omogočil, da jasneje definiramo vlogo kapitala, dela, pa tudi sindikatov kot tretje veje in kot zastopnikov predstavnikov dela na specifičnem področju - cene dela. Zakon nam bo omogočil, da tudi z uveljavitvijo prave vsebine dela svetov delavcev bistveno okrepimo pravno varnost delavcev, o čemer smo s te tribune večkrat govorili. Z ukinitvijo samoupravljanja, ki ga sicer dejansko in zakonsko nismo ukinili, vendar po vsebini, če gledamo razvoj zadnjih nekaj let, vemo, da so organi soupravljanja bili zgolj formalni v veliko podjetjih in da so bili delavci v celoti izrinjeni iz odločanja o svoji usodi.</p>
                  <p>Vlada se je pri pripravi teksta zakona odločila za restriktiven model, ki izhaja predvsem iz pogleda na stroške podjetja. Praktično v ničemer ne upošteva, da je soupravljanje tudi civilizacijska pridobitev 20. stoletja in ureditve v mnogih modernih državah. Po drugi strani tudi ne upošteva dejstvo, da delo kot nosilec znanja postaja ključni produkcijski dejavnik v naših podjetjih. Strah, da bi s sprejemom tega zakona obnovili samoupravljanje, je neutemeljen. Gre za jasno in vsebinsko popolnoma drugačna vprašanja, kot so bila pooblastila delavskih svetov. Strah, da bi organi soupravljanja svet delavcev, preko različnih amandmajev, ki smo jih vložili na ta zakon, dobili preveliko vlogo in preveliko težo v podjetjih, tudi ni opravičen. Dejstvo je, da ima kapital, in bo tudi v prihodnje imel, bistveno drugačno pozicijo v odnosu do dela, tudi z vidika moči, z vidika upravne moči, z vidika odločitev v organih, z vidika znanja, informacij in tako naprej. O tem bi lahko razvijali celo teorijo. Prepričan sem, da kakorkoli bodo velika pooblastila organov soupravljanje, ne bodo mogla ogroziti bistvene pozicije kapitala. Osebno mislim, da bomo sprejeli dober zakon, če bo seveda ta Državni zbor podprl vse tiste amandmaje, ki smo jih vložili in ki jih je podprl tudi matični odbor za delo družino in tako naprej. Mislim, da bi s tem lahko dobili moderen zakon, ki bi bil primerljiv z naprednimi rešitvami v zakonodaji drugih evropskih držav, ki urejajo področje soupravljanja in tudi, ne nazadnje, Evropske socialne listine.</p>
                  <p>Rad bi vas opozoril na nekatere amandmaje, ki sem jih vložil in ki jih je podprl tudi odbor. Glede na to, da je bilo precej razlag že pri mojih predhodnikih, precej amandmajev je podobnih, kar me še dodatno pravzaprav prepričuje v to, da bomo vendarle sprejeli te amandmaje, ker tu se nismo razdelili po liniji pozicija - opozicija, ampak praktično vse poslanske skupine so podprle rešitve, ki so napredne in dobre. Ob tem bi rad opozoril na naslednje zadeve.</p>
                  <p>Prvič, mislim, da bi moral Državni zbor absolutno podpreti vse tiste amandmaje, ki se nanašajo na bistveno izboljšane pogoje za delo svetov delavcev. To so amandmaji na člene 63 do 67. Na te člene sem tudi sam vlagal amandmaje in predlagam, da jih Državni zbor sprejme, podprl jih je pa tudi, kot sem že prej povedal, matični odbor.</p>
                  <p>Rad bi opozoril na amandma k 73. členu, ki ga Vlada sicer zavrača. Gre za obvezno formiranja sveta delavcev v kapitalno povezanih družbah. Zavedati se moramo, da se v kapitalno obvezanih družbah, tako imenovani holdingih,  sprejemajo ključne odločitve, ki vplivajo na materialni in socialni položaj delavcev. Ne glede na to, koliko je zaposlenih v teh podjetjih, se seveda na teh točkah, ko se odloča o kapitalnih zadevah, odloča tudi o usodi in perspektivi delavca. Zato sem prepričan, da bo Državni zbor podprl amandma, ki uvaja obvezno ustanavljanje sveta delavcev v teh kapitalno povezanih družbah.</p>
                  <p>Opozoril bi vas še na amandma na 96. člen, ki se nanaša na pooblastilo sveta delavcev glede obravnave presežnih delavcev. Amandma predlaga, da bi svet delavcev ne odločal samo formalno, ampak tudi o vsebini predlaganega programa. Gre namreč za to, da svet lahko zelo hitro formalno ugotovi, da so zagotovljeni vsi zakonski pogoji in da je program predložen, če pa nima možnosti govoriti tudi o vsebini tega programa presežnih delavcev, je njegova vloga v tem primeru popolnoma nepotrebna.</p>
                  <p>Zato, da ne bi komentiral vseh drugih amandmajev, ki ste jih prejeli tudi pismeno in ker je bilo o njih že dovolj rečeno, naj še enkrat na koncu izrazim prepričanje, da bo ta Državni zbor s podporo amandmajem, ki jih predlagamo poslanci in ki jih je podprl tudi Odbor za delo, socialno politiko, družino, sprejel pač nek moderen zakon in vas pozivam, da tudi vi potrdite te amandmaje. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Ivan Sisinger.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci! Ne mislim se spuščati v posamezne podrobnosti predloga zakona o sodelovanju delavcev pri upravljanju, vendar se želim pridružiti vsem tistim v dosedanji razpravi, ki so poudarili zelo odgovorno obravnavo. Predvsem moram reči, v pododboru matičnega Odbora Državnega zbora za družino, delo in socialno politiko smo kar nekaj ur in skoraj tri dni obravnavali v ožji skupini sleherni predlog tega zakona in oblikovani in predlagani amandma k obstoječemu zakonu.</p>
                  <p>Zato, kot je že predsednik našega odbora povedal, gospod Kociper, so pravzaprav dva dneva tekle intenzivne razprave na seji matičnega odbora z namenom in v eni sami želji, da bi resnično dali v tem matičnem odboru, kot je tudi poročilo pred vami, čim večji prispevek k oblikovanju in zavzetju stališč do teh amandmajev, tako da bi sam zakon imel resnično svoj namen in smisel in da bi tudi zakon o sodelovanju delavcev resnično pozneje, ko bo zakon že sprejet v našem Državnem zboru, lahko tudi zaživel.                              </p>
                  <p>Zato odločno podpiram poročilo našega matičnega odbora, ki ga imate pred seboj. Odločno se bom zavzel, da se tudi amandmaji, ki so bili sprejeti in podprti v našem matičnem odboru, v celoti sprejmejo in hkrati zavračam vse predloge Vlade, ki seveda ne podpirajo predlaganih amandmajev, ki so v našem poročilu resnično dani,  kar sta posebej poudaril pravkar gospod Pavlica in prej gospa Lukačeva, ki vodi našo podskupino za delo in socialno politiko in kjer smo največ časa posvetili temu.</p>
                  <p>Zato se bom zavzel tudi pri odločanju o teh amandmajih, izključno v podpori in za vse tiste, kjer je predlog odbora, da jih tudi Državni zbor sprejme in glasoval bom proti tam, kjer se izpodbija predlog našega matičnega odbora. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Prosim, gospod Janez Kopač.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Moram reči, da težko razumem vse te čustvene izbruhe, ki jih sicer nekateri označujejo kot povratek samoupravljanja, ampak to v tisti slabši varianti, ne v tistem dobrem, kar je pač v tem sistemu bilo in mislim, da tak zakon ne potrebuje nobene čustvene obravnave, pač pa obravnavo povsem s pragmatičnega vidika. Zakon je namenjen vključevanju zaposlenih v razpravo o nekaterih, za zaposlene pomembnih vprašanjih, zato je namenjen preprečevanju konfliktov, skratka odpravljanju nepotrebnih trenj, ki bi se utegnilo pojaviti v podjetjih v zvezi s temi vprašanji.</p>
                  <p>Osebno, in tudi Liberalno demokratska stranka, na zakon ne gledamo čustveno, temveč pragmatično. Mislim, da je pomembno, ali bo zakon prispeval k večji produktivnosti podjetij in k njihovi večji konkurenčnosti v tujini, kar je najpomembnejše za vse nas, ne pa čustva. Zato nas ne zanimajo očitki nekaterih, da gre za novo samoupravljanje in kar je sicer po mojem mnenju v nekaterih točkah, samo ne na sploh res in pa drugih, da pravic zaposlenih - taki očitki sicer govorijo o delavcih, da je torej pravic zaposlenih že preveč, ampak gledamo drugo plat. Torej po tej drugi plati, pragmatični bi jo jaz imenoval, zakon podpiramo; podpiramo pa ga, moramo reči, v obliki, kakršno predlaga Vlada in predvsem, kar je najpomembnejše v tej današnji diskusiji, v obliki vladnih stališč do predlaganih amandmajev.</p>
                  <p>Moram reči, da sem osebno razočaran nad stališči matičnega odbora za delo, družino, zdravstvo in socialno varstvo k posameznim amandmajem. Morda pa je res tudi to, da ta odbor pač predvsem v svojem funkcioniranju skrbi za socialno zadeve in manj za ekonomijo. Vendar, opozoril bi vas, včasih se mi zdi, da bi bilo treba, da bi morda tukaj nad nami visel transparent, na katerem bi pisalo "Kdo bo vse to plačal?". Kajti posamezni amandmaji, ki jih je matični odbor podprl, Vlada pa zavrnila in o katerih danes predvsem teče beseda in o katerih je  tudi toliko razprav, so hud strošek za podjetja, ki pa je po mojem mnenju predvsem brez potrebe.</p>
                  <p>Naj navedem nekaj primerov. Morda je tak primer amandma gospe Metke Karner-Lukač, ki pravi, da se mora zagotoviti najmanj 50% povprečne plače mesečno na zaposlenega v družbi na vsakega člana sveta delavcev, ne vem, zakaj je potrebna ta najnižja meja. Mislim, da zakon pušča dovolj odprtih možnosti, da se vodstvo podjetja in svet delavcev dogovorijo o potrebni višini sredstev. Mislim, da je takšna nefleksibilnost - gre za besedico "najmanj", nepotrebna.</p>
                  <p>Drug tak primer, ki bi ga rad omenil, je na primer, da ima zbor delavcev, gre za vse zaposlene v podjetju, pravico enkrat letno zasedati v delovnem času, to govori zakon. Gospa Metka Karner-Lukač predlaga, da najmanj enkrat letno. Sprašujem se, zakaj najmanj enkrat letno, če pa morda ne bo nobene potrebe.</p>
                  <p>Ali je treba uvajati na ta način nov dela prost dan med delovnim letom? Ali po drugi strani, človek lahko gleda na morebitno zlorabo teh določb, saj ni rečeno, da bodo ti sveti delavcev samo zelo konstruktivno sodelovali. Če bi sprejeli tak amandma, bi to pomenilo, da ima najmanj enkrat leto zgornjo omejitev 365 dni letno. Ta zakon je namenjen temu, da se sindikati posvetijo svojemu delu zunaj podjetja, sveti delavcev pa razreševanju konfliktov znotraj podjetja. Zakaj potem dajati orodje, ki je pravzaprav sindikalno, v roke svetu delavcev?</p>
                  <p>Potem morda amandma gospoda Geržine, drugi od njegovih dveh amandmajev, ki pravi, da bi moral svet delavcev dajati veto ali soglasje k spremembi ali zmanjšanju gospodarske dejavnosti. Vas vprašam: kaj če na trgu nek proizvod ne gre več v prodajo? Ali bo takrat svet delavcev moral tudi dati soglasje? V takem primeru, je to povsem irelevantno. Mislim, da tako zapisane pravice nimajo nobenega smisla, uvajajo pa v podjetje neko rigidnost, ki to podjetje naredi manj fleksibilno. Slovenija pa - naj vas opozorim - mi kopiramo nemško zakonodajo, Nemčija je veliki gospodarski sistem, Slovenija pa zelo majhen, to je majhna rahla ladjica, ki se bo morala prilagajati mednarodni gospodarskim tokovom in če bodo naša podjetja nefleksibilna, torej blokirana z veliko pravicami, potem bodo nekonkurenčna, in potem jih tudi sčasoma tudi ne bo več. Mislim, da bi to vedno morali imeti v zavesti, kadar se pogovarjamo o pravicah. Niso vse pravice samo dobre, mnoge pravice so tudi slabe in povem vam, Nemčija se ukvarja z vprašanjem, kako zmanjšati obseg socialnih pravic, kajti postali so preveč regulirana družba, s preveč pravicami, ki so predrage in zaradi tega se jim tudi gospodarska aktivnost podira, poleg tega, da imajo težave z vzhodno Nemčijo, ali pa s plačilom tega računa, ki izvira iz vzhodne Nemčije.</p>
                  <p>No, omenil sem samo nekaj primerov, zdi se mi, da najbolj v nebo vpijočih amandmajev, ki jih je matični odbor podprl, Vlada pa zavrnila. Moram reči, da bom glasoval po mojem mnenju razumno, in to je tako, kot predlaga Vlada. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Jože Pučnik. Izvolite repliko.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Gospod Kopač, očitno me niste dobro poslušal, jaz sem vse to razložila, zakaj je potrebno, da ima svet delavcev neka finančna sredstva in zakaj sem dala najmanj, ker hkrati to pomeni tudi največ. Kajti v podjetjih je nad zakonskimi pravicami zelo težko kaj več doseči. To je eno.</p>
                  <p>Drugo, da bi se uvajal dodaten prost delovni dan. Veste, taki zbori res ne trajajo ves dan, so bolj hitro opravljeni kot marsikatera naša točka.</p>
                  <p>Tudi to sem poudarila, da številna podjetja delajo dvo - tri - in celo štiriizmensko delo. V katerem času, ko delo ne poteka, naj potem organizirajo tak zbor. Samo zato, prav nič drugega. Niso to nobeni dodatni materialni stroški, zelo majhni.</p>
                  <p>Še to. Rada bi še enkrat poudarila, da izključno zopet gledate s stroškovnega vidika, ne pa s tega, kako boste delavca vpeli v podjetje, on mora biti v podjetju, k njemu sodi in predstavlja vitalni vir dela podjetja, ne pa zunaj njega, kot ste ga zdaj oziroma kot se ga želi postaviti, še dodatno, je že preveč.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pučnik.</p>
               </sp>
               <sp>
                  <speaker>DR. JOŽE PUČNIK:</speaker>
                  <p>Spoštovane kolegice in kolegi! Poslanci Socialdemokratske stranke bomo seveda podprli ta zakon, podprli bomo vse tiste amandmaje, ki jih je odbor tudi podprl.  Menimo, da je matično telo zelo temeljito obravnavalo vse te različne amandmaje, tudi nekatere izločilo, ampak da je obdržalo tiste, ki jih res ta zakon, tudi po našem prepričanju, mora obdržati.</p>
                  <p>Razumem stališče Vlade. Razumem, da so tu tudi drugi aspekti, da se postavlja vprašanje urejanja odnosov, preprečevanje nekih konfliktov in tudi stroškovno vprašanje ni na zadnje. Samo rad bi nekaj poudaril. Ta zakon, izhajajoč iz pričakovanj slovenske javnosti, slovenskih zaposlenih v zadnjih desetletij je res takšen, da zagotavlja samo minimalne pravice zaposlenim. Upoštevajmo tudi ta psihološki element, element pričakovanja in vsega tega, kajti vsakomur je znano, da je ekonomija tudi nekaj, kar ima opravka s socialno psihologijo, s pričakovanji ljudi in da človek ni samo stroškovno mesto, temveč da je nek sistem s svojimi razmišljanji, čustvi, pričakovanji, razočaranji in tako naprej. To so ekonomski faktorji, ki jih moramo v moderno gospodarstvo, ki si ga vsi v Sloveniji želimo, vgraditi kot produkcijski faktor, če hočete, ampak s tem da človeka upoštevamo v vseh njegovih dimenzijah in ne samo v tem, da je delovna sila.</p>
                  <p>Še nekaj bi tukaj povedal. Mi hočemo imeti tržni sistem, mi hočemo imeti takšno notranjo organizacijo v podjetju, da bo funkcionalna. Strinjam se s tem, da je to najvišje načelo, ki bi ga tukaj postavljali, samo načelo funkcionalnosti, in tudi to kažejo izkušnje v svetu, ne preprečuje oziroma nasprotno zahteva, da mi človeka kot celovito bitje z vsemi njegovimi slabostmi in čustvi in tako naprej vključujemo v ta produkcijski sistem. To pomeni, da mu moramo tudi v strukturi notranje organizacije podjetja zagotoviti neko določeno avtonomijo, nek določen občutek, da se počuti kot samostojen dejavnik v tem produkcijskem procesu. Vsi vemo, kako produkcijski procesi potekajo in da je človek zelo majhno kolesce. Včasih je tudi direktor zelo majhno in šibko kolesce v tem celotnem sistemu. Samo upoštevajmo, da je tukaj potrebno vgrajevati tudi to psihološko stran zaposlenih v polni meri in da so stroški, ki bi eventualno nastali s tem, niso v nobenem razmerju s tistim, kar se da tudi v produkcijskem smislu doseči z upoštevanjem teh dejavnikov.</p>
                  <p>Da zaključim. Socialdemokrati bomo podprli te amandmaje, ki jih je matično telo izdelalo in mislimo, da je to minimalno, kar mora vsebovati ta zakon.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Kopač, replika.  </p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Rad bi, da se ne ustvari napačen vtis. Govoril sem o tem, da se mi zdi sprejetje zakona v besedilu, kot ga je predlagala Vlada in  pa z amandmaji, ki jih je tudi Vlada podprla, dobro in mislim, da to besedilo upošteva vse to, o čemer je gospod Pučnik ravnokar govoril. Torej, posameznika, zaposlenega v podjetju kot bitje, ne samo kot delovno silo, če že govorimo o takih kategorijah.</p>
                  <p>Hočem reči samo to. Kar predlagajo amandmaje, ki so bili, nekaterih ni podprl niti odbor, nekatere je odbor podprl, pa jih Vlada ni, ampak ta kategorija amandmajev se mi zdi, da odločno pretirava, samo to sem želel prej povedati, drugače mislim, da je vsebina in namen zakona dobra in to je treba podpreti.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Pisnih prijav ni več. Želi še kdo besedo? Ker ne želi nihče več razpravljati zaključujem... gospa Puharjeva, ministrica za delo, družino in socialne zadeve. Prosim.</p>
               </sp>
               <sp>
                  <speaker>JOŽICA PUHAR:</speaker>
                  <p>Spoštovani poslanci! Ne bi želela zamuditi priložnosti, da vam ponovno povem, preden se boste odločili za sprejetje tega zakona in za odločanje o posameznih amandmajih, ponovno povem, kako se je Vlada odločala med različnimi možnostmi. V svetu so zelo različni modeli sodelovanja delavcev pri upravljanju; različni modeli, ki so lahko popolnoma na dogovorni bazi, kot ena skrajnost ali kot popolnoma obvezujoče predpisano v zakonu, kot je druga skrajnost. Mi smo se poskušali, pri pripravi tega zakona, maksimalno fleksibilno ravnati, in sicer tako, da ustvarimo našim podjetjem in družbam fleksibilno osnovo za sodelovanje delavcev pri upravljanju, s tem da se ve, da država določa v tem zakonu minimum in ta minimum je tisti, kar je obligatornega, za vse drugo se lahko znotraj, tam, kjer so pogoji in kjer je tudi zavest na strani kapitala in delavcev takšna, da stvari drugače ali bolje uredijo. Mi smo se morali na nek način prilagoditi sedanjemu trenutku, ko gre za omejene finančne in ekonomske zmogljivosti podjetji v tej situaciji - situaciji tranzicije za težke, tudi včasih zazvame stroškovne probleme, vendar objektivno obstajajo. In seveda na situacijo, ko ponekod še živi stari način, ki je zelo enak samoupravljanju, ponekod takšen način, kjer ničesar ni, kjer delavci nimajo nobenih možnosti sodelovanja. To pomeni, da je treba med enimi in drugimi poiskati normalno srednjo mero, in to predlogi Vlade v bistvu upoštevajo. Mi smo se poskušali izogniti temu, da bi obligatorno silili delavce v odločanje o nečem, za kar nimajo pogojev, ne z vidika znanja informacij, torej dometa, in izognili temu, da ne bi podjetja s pretiranimi obveznostmi in z novimi akti silili, da delajo nekaj, kar bi jim zdaj povzročalo dodatno breme, ne pa prineslo takšnega efekta pri sodelovanju delavcev pri upravljanju, kot ga vsi skupaj pričakujemo.</p>
                  <p>Ponovno predlagam, da se ozrete na priporočila ali stališča Vlade in da poskušate zakon s takšnim besedilom sprejeti, kot ga Vlada podpira. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Spoštovani! Iz predloga zakona je bilo razvidno, kako se je ta zakon gradil - iz minimuma k nekaj več. Že Vlada je v oblikovanju, se pravi v procesu oblikovanja zakona dodajala zadeve. Če damo minimum, kot je rekla gospa ministrica, bo ostalo pri minimumu oziroma se bo še zmanjšalo. Mi lahko vse tisto gospodu Kopaču napišemo, kar je maksimalno predlagano danes; in danes lahko trdim, da polovico ali tri četrt tega se ne bo dogajalo. Se pravi, mi ščitimo kapital, delu - da uporabim vaš primer z ladjico, mornarjem, ki naj bi usklajeno veslali, da gre ladjica lepo naprej in da ne gre na čeri, jim ne damo nič, ampak jih pustimo s tistim minimumom - veslajte, ker boste tlačeni, tudi če se vrtite v krogu. V tem smislu  podpiram in predlagam kolegom, da se vse tiste amandmaje, ki gredo v dobro delu, podpre, in še enkrat poudarjam, kljub temu da bo vse zapisano, v boju med kapitalom in delom bo kapital potegnil ta dolgo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospa Lukačeva.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Samo kratka replika gospe ministrici. Jaz vam res verjamem, da ste poizkusili narediti zakon, ki bi, glede na situacijo, kar najbolj ustrezal potrebi; ampak moram reči, da vam v celoti ni uspelo, zato smo se z amandmaji vključili. Namreč, več ljudi več ve. Tudi to je treba upoštevati. Pa še nekaj, da mnogi zelo dobro poznamo dejansko situacijo v podjetjih, tudi to ni bilo upoštevano, kar sem že prej rekla.</p>
                  <p>Glede tega, da se zakon ravna po različnih tujih zakonodajah; veste, vzemimo isti skupni imenovalec. Če smo že vzeli zakon o gospodarskih družbah iz nemške in deloma avstrijske zakonodaje, potem dajmo še zakon o sodelovanju delavcev pri upravljanju, kar ni niti zakon o soupravljanju niti o soodločanju, da smo si na jasnem.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Še kdo želi besedo? Ker ne želi nihče več razpravljati, zaključujem razpravo in prekinjam to točko dnevnega reda.</p>
                  <p>Od stvari, ki smo jih obravnavali, so tri zadeve zrele za odločanje, tako se vrnemo na <title>NADALJEVANJE 1. TOČKE DNEVNEGA REDA</title>, to je na <title>ODOBRITEV OSNUTKOV ZAPISNIKOV 8. IN 9. SEJE DRŽAVNEGA ZBORA REPUBLIKE SLOVENIJE.</title></p>
                  <p>Poslanka Jana Primožič je opozorila, da je na 69. strani osnutka zapisnika 8. seje Državnega zbora zamenjano glasovanje pri amandmajih Mirana Potrča in Vlade Republike Slovenije k 28. členu zakona o spremembah in dopolnitvah zakona o lastninskem preoblikovanju podjetji z glasovanjem k amandmaju za novi 28.a) člen predloga zakona, ki ga je vložil poslanec dr. Franc Zagožen. Po tem opozorilu smo preverili magnetogram 8. seje Državnega zbora, z dne 1.6.1993 in ugotovili, da število glasov pri glasovanju k navedenima amandmajema nista bili zamenjani. Napačno pa je zapisano število glasov proti sprejemu amandmaja Mirana Potrča in Vlade Republike Slovenije, in sicer je proti glasovalo 45 poslank in poslancev, ne 35, kot je pomotoma zapisano v osnutku zapisnika. Zato se besedilo na 69. strani osnutka zapisnika 8. seje Državnega zbora pravilno glasi, citiram sporno alineo: "Mirana Potrča in Vlade Republike Slovenije k 28. členu in ga ni sprejel (navzočih 78 poslancev, "za" 34, "proti" 45.)" V odobritev dajem osnutek zapisnika 8. seje zbora, s predlagano spremembo. Ugotovimo sklepčnost! (62 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je glasovanje končano in da je zapisnik 8. seje Državnega zbora odobren.</p>
                  <p>Poslankam in poslancem se za nastalo napako opravičujemo.</p>
                  <p>V odobritev dajem tudi osnutek zapisnika 9. seje zbora. Ugotovimo sklepčnost! (62 prisotnih.)</p>
                  <p>Kdo je za? (57 poslancev.) Je kdo proti? (Nihče.)</p>
                  <p>Ugotavljam, da je glasovanje končano in ugotavljam, da je zapisnik 9. seje Državnega zbora odobren.</p>
                  <p>Prehajamo na <title>NADALJEVANJE 3. TOČKE DNEVNEGA REDA - ODLOČANJE O PREDLOGU ZA IZDAJO POSLOVNIKA O PARLAMENTARNI PREISKAVI Z OSNUTKOM POSLOVNIKA.</title></p>
                  <p>Ugotavljam, da so zastopane vse poslanske skupine. Državnemu zboru predlagam, da sprejme naslednji sklep:</p>
                  <p>1. Predlog za izdajo poslovnika o parlamentarni preiskavi z osnutkom se sprejme.</p>
                  <p>2. Predlog poslovnika pripravi Komisija Državnega zbora za poslovnik.</p>
                  <p>3. Pri pripravi predloga poslovnika naj predlagatelj prouči in upošteva mnenja in stališča delovnih teles ter stališča, pripombe in predloge iz razprave poslancev na seji zbora.</p>
                  <p>Želi o predlogu sklepa kdo razpravljati? Gospod Podobnik.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Glede na to, da je, kot sem že v razpravi povedal, parlamentarna preiskovalna komisija dala Komisiji za poslovnik številne predloge v zvezi s poslovnikom o parlamentarni preiskavi in jih poslovniška komisija v veliki večini ni upoštevala oziroma nobenega od glavnih ni upoštevala, ne morem glasovati za ta predlog, ker ni prav nobenega zagotovila, da bo v drugi fazi, kajti prav isti predlogi so bili tukaj na obravnavi ponovno podani, zlasti s strani predstavnikov parlamentarne preiskovalne komisije, ni prav nobenega zagotovila, da bo poslovniška komisija v drugi razpravi te predloge upoštevala. Lahko samo obžalujem, da se je to zgodilo, še enkrat pa povem, da ne morem glasovati za to fazo, če prav je prva faza pri sprejemanju poslovnika o parlamentarni preiskavi, ker sem prepričan, da bi poslovnik, če bi bil tak sprejet, otežil ali celo onemogočil delo parlamentarne preiskovalne komisije, zato, kljub temu da je poslovnik potreben, menim, da je poslovnik, ki gre v taki smeri, preprosto škodljiv in ga ne morem podpreti. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Še kdo želi besedo? Ker ne želi nihče več razpravljati, zaključujem razpravo in dajem predlagani sklep na glasovanje. Ugotovimo sklepčnost! (67 prisotnih.)</p>
                  <p>Kdo je za? (44 poslancev.) Je kdo proti? (15 poslancev.)</p>
                  <p>Ugotavljam, da je glasovanje končano in da je predlog sklepa sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>NADALJEVANJE 4. TOČKE DNEVNEGA REDA - ODLOČANJE O PREDLOGU ZA IZDAJO ZAKONA O PARLAMENTARNI PREISKAVI Z OSNUTKOM ZAKONA</title>.</p>
                  <p>Ugotavljam, da so zastopane vse poslanske skupine. Državnemu zboru predlagam, da sprejme naslednji sklep:</p>
                  <p>1. Predlog za izdajo zakona o parlamentarni preiskavi z osnutkom zakona se sprejme.</p>
                  <p>2. Predlog zakona pripravijo predlagatelji zakona.</p>
                  <p>3. Pri pripravi predloga zakona naj predlagatelji proučijo in upoštevajo mnenja in stališča delovnega telesa ter stališča, pripombe in predloge iz razprave poslancev na seji zbora.</p>
                  <p>Želi o predlogu sklepa kdo razpravljati? Ker ne želi nihče razpravljati, zaključujem razpravo in dajem predlagani sklep na glasovanje. Ugotovimo sklepčnost! (68 prisotnih.)</p>
                  <p>Kdo je za? (53 poslancev.) Je kdo proti? (2 poslanca.)</p>
                  <p>Ugotavljam, da je glasovanje končano in da je predlog sklepa sprejet.</p>
                  <p>Poslanec dr. Ludvik Toplak predlaga zboru, da sprejme naslednji sklep: Odbor za notranjo politiko in pravosodje naj v roku 60 dni pripravi predlog kodeksa etike poslancev in drugih nosilcev javnih funkcij.</p>
                  <p>Ugotavljam, da so zastopane vse poslanske skupine. Želi o predlogu sklepa kdo razpravljati? Gospod Pukl.</p>
               </sp>
               <sp>
                  <speaker>VITODRAG PUKL:</speaker>
                  <p>Spoštovani predsedujoči, spoštovani zbor! Predlog sklepa gospoda Toplaka zelo cenim, samo je ne mogoče in ni uresničljiv. V šestih dneh... tudi v 60 dneh naš odbor predloga kodeksa ne more sestaviti. Kodeks je v vseh poklicnih združenjih, v vseh asociacijah, kjer bi naj predstavljal tudi osnovo, kot merilo za penalizacijo, kar sicer ne more, kodeks ni obvezno pravo; je tako komplicirana zadeva, da zahteva razčiščevanje moralnih odnosov v tisti skupini in tu naš odbor za notranjo politiko in pravosodje za to ni kvalificiran. Ne vem, kje bi bil, morda komisija, ki bi bila sestavljena od več članov tega odbora, morda Vlade, strokovnih združenj, samo kodeksa poklicne etike funkcionarjev in poslancev naša komisija ne more sestaviti niti v 6 mesecih. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Toplak.</p>
               </sp>
               <sp>
                  <speaker>DR. LUDVIK TOPLAK:</speaker>
                  <p>Hvala za besedo. Samo v pojasnilo naj povem: kar poznam, vsi parlamenti imajo kodeks poslanske etike. Če je to problem za nas, je prav, da vemo, da je to za nekatere problem. Če ne vemo, kdo ga naj napiše, je tudi zelo simptomatično. V šestih ali v 60 dneh, v fazi tez, verjamem, da ga bo kdo napisal. Moj predlog je, da ga pripravi najkompetentnejši parlamentarni odbor. Če ga ta odbor ne bo pripravil, vztrajam pri svojem predlogu, če ga ta odbor ne bo vložil, ga bo vložil kdo drug. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Ker ne želi več nihče razpravljati, zaključujem razpravo in dajem predlagani sklep na glasovanje. Ugotovimo sklepčnost! (70 prisotnih.)</p>
                  <p>Kdo je za? (35 poslancev.) Je kdo proti? (24 poslancev.)</p>
                  <p>Ugotavljam, da je predlagani sklep sprejet.</p>
                  <p>S tem zaključujem to točko dnevnega reda.</p>
                  <p>Prehajamo na <title>9. TOČKO DNEVNEGA REDA - OBRAVNAVA PREDLOGA RESOLUCIJE O TEMELJIH OBLIKOVANJA DRUŽINSKE POLITIKE V REPUBLIKI SLOVENIJI</title>.</p>
                  <p>Predlog resolucije je v obravnavo Državnemu zboru predložila Vlada Republike Slovenije in ste jo prejeli s pismom dne 29.4.1993, Poročevalec številka 24/92. Želi besedo predstavnik Vlade? Prosim, gospa ministrica za delo, družino in socialne zadeve.</p>
               </sp>
               <sp>
                  <speaker>JOŽICA PUHAR:</speaker>
                  <p>Spoštovani predsedujoči, spoštovane poslanke in poslanci! Resolucija o družinski politiki je strokovno politični dokument, ki predstavlja celovit pogled na elemente in dinamiko razvoja družinske politike. Predhodnica te resolucije so na Izvršnem svetu Republike Slovenije v mesecu januarju 1991 sprejete strateške razvojne usmeritve ter predlog za nacionalni program, sistem upravljanja in financiranja na področju otroškega varstva in družinske politike. Potrebo po definiranju družinske politike in še predvsem ustrezno implimentacijo zahtevajo tako listine o organizaciji Združenih narodov, med katerimi je najbolj eksplicitna Konvencija o otrokovih pravicah, kot tudi listna Sveta Evrope, kjer je v priporočilu Parlamentarne skupščine Sveta Evrope št. 1074 poudarjen pomen in zahteva po udejanjanju različnih ukrepov, ki naj bi zagotavljali pogoje za nastanek in poln razvoj družine oziroma po oblikovanju in vzpostavitvi splošne in koordinirane družinske politike v posameznih državah.</p>
                  <p>S tem dokumentom je tudi usklajena Ustava Republike Slovenije, v kateri je v 53. členu med drugim zapisano, da država varuje družino, materinstvo, očetovstvo, otroke in mladino ter ustvarja za to varstvo potrebne razmere. Resolucija izhaja iz vrste načel, med katerimi so zelo pomembna tista, ki govorijo o vključevanju celotne populacije oziroma o usmerjenosti k vsem družinam, o pluralizaciji družinskih oblik in različnih potreb, ki iz tega izhajajo, o zaščiti otrokovih pravic v družini in družbi, o delnem prispevku družbe k stroškom za vzdrževanje otrok, o dodatnem varstvu družine v specifičnih situacijah, stanjih in podobno. Glavni poudarek resolucije pa je na ukrepih družinske politike, in to tako na ekonomsko fiskalnem področju, kamor sodijo tudi različne dajatve družinam, kot na področju družbenih služb, tako splošnih kot posebnih, na področju zaposlovanja in končno, na področju stanovanjskega gospodarstva.</p>
                  <p>Pri opredelitvi resolucije o družinski politiki je predlagatelj izhajal iz obstoječega stanja in obsega že doseženih pravic, hkrati pa opredeljuje skozi resolucijo vizijo nadaljnjega razvoja, predvsem pa možnost usklajenega dopolnjevanja sistemskih zakonov, ki posegajo s svojimi ukrepi na področje družinske politike.</p>
                  <p>Vredno je opozoriti, da je resolucija o družinski politiki dokument, ki opredeljuje razvoj v določenem srednjeročnem obdobju, zato ni pričakovati, da bo implementacija resolucije takojšnja, je pa jasen okvir dograjevanja družinske politike.</p>
                  <p>Spoštovani poslanci in poslanke, predlagam, da resolucijo obravnavate in jo po obravnavi tudi sprejmete. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog resolucije sta obravnavala Odbor za zdravstvo, delo, družin in socialno politiko in Komisija za žensko politiko. Poročilo odbora ter mnenje komisije in Sekretariata za zakonodajo in pravne zadeve ste prejeli s sklicem. Želi poročevalec odbora besedo? Prosim, gospod Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Spoštovani! Odbor Državnega zbora Republike Slovenije za zdravstvo, delo, družino in socialno politiko je na 8. seji dne 1. in 10.6.1993 obravnaval resolucijo o temeljih oblikovanja družinske politike v Republiki Sloveniji. Po temeljiti in globalni razpravi je odbor zavzel stališče, da  družinska politika posega na različna področja, zato je potrebno sodelovanje pri sprejemu zakonov na ekonomskem, fiskalnem, zdravstvenem, šolskem in delovnem področju ter ugotoviti, kaj bo pomenil določen ukrep na področju družinske politike.</p>
                  <p>Člani odbora so se v razpravi zavzeli za partnerski odnos staršev pri koriščenju porodniškega dopusta, kar naj bi stimulirala tudi država. Ženska naj zaradi materinstva ne bi bila prikrajšana v poklicnem udejstvovanju, staršem, ki bi želeli več časa posvetiti delu družini, naj se materialno in pravno pomaga.</p>
                  <p>K predlogu resolucije je bilo vloženih tudi več amandmajev in v tem poročilu, ki ste ga dobili tudi na klop, je preglednica teh amandmajev, ki jih ne bom predstavljal.</p>
                  <p>Odbor je po obravnavi amandmajev sprejel tudi sklep, da ta zbor po postopku, kot je predlagan, tudi  resolucijo obravnava in skupaj z amandmaji tudi sprejme. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi poročevalka ali poročevalec Komisije za žensko politiko besedo? (Ne želi.)</p>
                  <p>Ugotavljam, da so zastopane vse poslanske skupine, pričenjam razpravo. Doslej imamo eno oziroma dve pisni prijavi. Besedo dobi Štefan Kociper.</p>
              </sp>                      
              <sp>    
                  <speaker>ŠTEFAN KOCIPER:</speaker>
                  <p>Hvala lepa. Spoštovani! Naša država, naš parlament in Vlada končno že nujno potrebuje neko družinsko politiko. Državni zbor danes obravnava predlog resolucije o temeljih oblikovanja družinske politike v Republiki Sloveniji in predlog zakona o družinskih prejemkih. Žal, ob vseh aferah, stavkah in drugih velikih temah, obstajata predloga v senci le teh. Od začetka te seje Državnega zbora, ki naj bi pri 9. točki obravnaval ta dva predloga, vemo, je minilo več kot 14 dni; 21. junija smo začeli to sejo in šele danes, po vseh zapletih, kot sem poudaril ob različnih aferah, vendarle prihaja ta tema na dnevni red. Vendar, prepričan sem, da si zaslužita izjemno pozornost obe ti dve točki, tudi pozornost tega parlamenta, kajti niti prejšnja  tridomna skupščina niti sedanji Državni zbor še nista sprejela nobenega zakonskega akta s področja družinske politike, kar lahko že samo po sebi govori o mestu le-te v nacionalnem programu sedanje in vseh preteklih vlad.</p>
                  <p>V svetu pa vendarle družina in družinska politika dobiva vse večji poudarek in pomen. Tako v zadnjem obdobju v številnih evropskih parlamentih namenjajo družini in otrokom nove pravice in denarne prejemke. Generalna skupščina Organizacije združenih narodov je proglasila leto 1994, torej prihodnje leto, za mednarodno leto družine. Ta država potrebuje družinsko politiko, ki bo predvsem podpirala in materialno omogočala čim boljše in čimbolj enakopravne osnovne pogoje za vsakega otroka in vsako družino, ne glede na njeno velikost oziroma številčnost.</p>
                  <p>Zato je pri vseh naših pripombah in dopolnitvah k resoluciji in k predlogu zakona o družinskih prejemkih naše prvo načelo: "Vsakemu otroku in vsaki družini čim boljše temeljne pogoje za njun razvoj". To načelo še enkrat posebej podčrtujem in prav v tem kontekstu opozarjam na nekatere pomanjkljivosti resolucije in zakona in jo s predlaganimi dopolnitvami želimo tudi izboljšati.</p>
                  <p>V matičnem odboru so dobili podporo predlogi, ki dopolnjujejo resolucijo v smislu večje materialne podpore staršem, ki se odločajo za delo v družini. Žal, pa zaradi neustreznega razumevanja, pravzaprav iz nerazumljivih razlogov in čudnih izgovorov ni dobilo podpore dopolnilo k resoluciji o postopnem prehodu na plačani triletni porodniški dopust. V predlogu zakona o družinskih prejemkih predlagamo sedaj dveletni porodniški dopust, medtem pa so v Avstriji pravkar priznali materi za vsakega otroka 4 leta zavarovalne oziroma pokojninske dobe. V resoluciji predlagamo kvalitativne izboljšave predvsem v smeri ustvarjanja ozračja naklonjenosti družini in še posebej družini z več otroki, kar je v smislu in v skladu s šestim načelom deklaracije Združenih narodov o pravicah otroka, ki ga pa žal predlog resolucije ne upošteva. V resoluciji pa pogrešamo navezavo družinske politike na temeljno funkcijo v skladu z definicijo Splošne deklaracije o človekovih pravicah, da je namreč družina naravna in temeljna celica družbe. Zato je njena naravna funkcija tudi skrb za svoje potomstvo oziroma skrb za preživetje svojega rodu. Resolucija pa se dosledno izogiba priznavanju, da se družinska politika tako ali drugače vključuje v demografsko politiko, čeprav to pripisuje med drugim tudi ekološki politiki. To čudi še toliko bolj potem, ko lahko v predzadnji številki revije Teorija in praksa v razpravi profesorice dr. Katje Bohove z naslovom "Novi trendi v zgodovinski politiki" preberemo naslednjo odločno trditev: " Z družinsko politiko, če to želimo ali ne, vplivamo na demografsko stanje prebivalstva." Torej najbolj sveža trditev na področju družinske politike, ki jo lahko zasledimo v reviji Teorija in praksa.  </p>
                  <p>Zato predlagamo, da se med splošnimi temeljnimi vrednotami, ki jih našteva resolucija, zapiše tudi dolgoročni narodni razvoj in obstoj. Morda smo se v prazničnih dneh šele druge obletnice praznovanja lastne državnosti zavedli tudi dejstva, da je tako praznovanje smiselno le, če bomo tudi kaj investirali v dolgoročni narodni razvoj in obstoj.</p>
                  <p>Naj se za utemeljevanje dopolnitev poslanske skupine Slovenskih krščanskih demokratov ponovno zatečem po pomoč k našim sosedom Avstrijcem, ki navkljub izdatni podpori družini in socialni naravnanosti številnih ukrepov v prid družinski politiki še niso preimenovali svoje republike v socialistično. Za začetek pa prav zaradi vztrajnega nojevskega vtikanja glave v pesek ob demografski ogroženosti slovenskega naroda želim ponovno opozoriti na zastrašujoče podatke o upadu rojstev v Sloveniji. Vendar zopet v kontekstu s prvim načelom, ki sem ga postavil na začetku - vsakemu otroku in vsaki družini čim boljše temeljne pogoje za njun razvoj. Podatki pravijo, da v obdobju preteklih pet let beležimo v naši državi vsako leto upad rojstev za skoraj 5%. Samo za lansko leto, se pravi za leto 1992 pa skoraj za 10% manj rojstev kot v letu poprej, v letu 1991. V Avstriji v obdobju od leta 1978 do leta 1988, to je za zadnjih 11 let do zadnjega publiciranega podatka o živorojenih, ki so mi ti podatki dosegljivi beležijo celo 3,5% porast rojstev. Navkljub takemu pozitivnemu trendu za omenjeno obdobje pa je Avstrija namenila v letu 1990 približno 10% bruto domačega proizvoda za podporo družini. V to je všteto tudi socialno varstvo in en del dopolnilnega zavarovanja. Medtem pa smo v letošnjem proračunu za Republiko Slovenijo namenili v tem parlamentu za področje celotne družinske in socialno varstvene politike, skupaj z nadomestili za brezposelne le dobre 3% bruto domačega proizvoda. Samo za družinsko politiko pa v proračunu namenjamo precej manj kot 1,5% bruto domačega proizvoda.</p>
                  <p>Iz naslova direktne pomoči družini dobi v Avstriji vsak otrok na mesec najmanj 2.050 šilingov oziroma to pomeni približno 15% povprečne avstrijske plače do visokih 2.650 šilingov oziroma približno 20% povprečne avstrijske plače. 20% slovenske plače pri nas pomeni okoli 9.000 tolarjev. Mi pa vemo, kakšne predloge imamo v predlaganem zakonu o družinskih prejemkih. Poleg tega pa avstrijske družine z nizkimi dohodki dobijo iz različnih virov še izdatno dopolnitev svojega družinskega proračuna. V obdobju do dveh, treh oziroma tudi do štirih let starosti otroka prispeva k vsem drugim družinskim prejemkom še posamezna dežela, se pravi, ne zvezna država ampak še posamezne dežele prispevajo za naše pojme zelo visoko pomoč. Npr., v Vorallerbergu do deleža dveh tretjin povprečne plače na družinskega člana kot vstopni cenzus za družino oziroma za otroka, za katerega se še dodeli družinska pomoč, dajo v tej deželi še dodatnih 700 oziroma tudi do 4.000 šilingov, odvisno od družinske situacije. Torej v določenih pogojih dodajo tudi do ene tretjine povprečne plače še družinskemu proračunu za otroke v starosti do štirih let.</p>
                  <p>Tudi starševski dodatek, ki ga uvaja naš predlog zakona oziroma ta resolucija, ni nekaj izvirnega. Imajo ga za gospodinje in študentke tudi  Avstrijci. Potem pozna avstrijska zakonodaja brezplačne vozne karte za potne stroške srednješolcem in študentom na poti med domom, internatom ter šolo potem subvencije knjig itd., da ne naštevam vseh ukrepov, ki so v sklopu celotne socialne politike. Torej ne razlikujejo socialnega varstva in družinske politike, pač pa močno upoštevajo otroka oziroma število otrok in prihodek glede na različno število otrok tudi pri teh različnih dajatvah, ki jih daje država družinam in otrokom.</p>
                  <p>K direktnim družinskim prejemkom štejejo Avstrijci tudi prejemke glede na dohodek na družinskega člana. Zato imajo celo več inštrumentov. Govoriti danes, v tem parlamentu o tem, da sodi v družinsko politiko le univerzalni otroški dodatek, tako kot predlaga zakon o družinskih prejemkih, in da bi moral zakon o socialnem varstvu dodeljevati za to višjo socialno pomoč, je zgolj cinizem in pomeni dejansko nasprotovanje načelu, ki ga posebej navaja tudi predlog resolucije - to je, omogočiti vsem otrokom oziroma družinam čim boljše in čim bolj enake osnovne pogoje. Prepričan sem, da si ta parlament tega vendarle ne bo dovolil. Upam pa, da bo Vlada še enkrat pretehtala svojo odločitev in tudi sama ugotovila, da je od teh socialnih in ekonomskih razmerah v Sloveniji vsaj še nekaj let nemogoče voditi pravo družinsko politiko, ne da bi poleg univerzalnega otroškega dodatka vanjo gradili še inštrument tako imenovanega selektivnega otroškega dodatka. To je višjega otroškega dodatka za družine, ki so tega bolj potrebne, torej družine z nižjim dohodkom na družinskega člana. Pa če prav se tudi naša poslanska skupina, kot veste, zavzema za tako imenovani univerzalni otroški dodatek in dobili smo že podporo tega visokega zbora, tudi za en način reševanja, to je skozi zakon o dohodnini, z višjimi davčnimi olajšavami za ta princip univerzalnega otroškega dodatka, ki ga dopolnjujemo s svojimi predlogi in urejamo v sistem s predlogi v tako imenovanem selektivnem otroškem dodatku pri zakonu o družinskih prejemkih.</p>
                  <p>Da zaključim, spoštovane poslanke in poslanci, prepričan sem, da ni v interesu niti Vlade niti tega parlamenta, da na hitro sprejme neke nekonsistentne odločitve. Torej odločitve, ki bi bile najbolj na škodo tistim družinam, ki bi jim morala ta država še posebej pomagati.</p>
                  <p>Slovenski krščanski demokrati kljub vloženim amandmajem, ki predloga ustrezno izboljšujejo, razmišljamo o predlogu Državnemu zboru, da ta konkretni predlog resolucije in predlog zakona o družinskih prejemkih prekvalificiramo v osnutek in da Vladi naložimo, da upošteva vse predloge, ki so vloženi v obliki amandmajev, v pripravi novega predloga zakona in da ga čim prej - to je verjetno realen rok - na prvi jesenski seji tudi predloži temu parlamentu. Ne nazadnje se je Vlada tudi sama zamislila, seveda v zadnjem trenutku o tem; da bi bilo treba o tem zakonu odločati bolj trezno oziroma o predlogu zakona in predlogu resolucije, in je zato predlagala preložitev na julijsko sejo. Seveda, sama preložitev ne prispeva k ničemur, zato se mi zdi nujna in potrebna ta razprava, ki je pripravljena v obliki različnih dopolnil, pa morda če bo tudi mnenje drugih poslanskih skupin tako, da o tem ne odločamo, pač pa da Vlada pripravi konsistenten predlog.</p>
                  <p>Ne nazadnje tudi z vidika družin, ki bi bile s takim predlogom, če bi bil sprejet, kot ga predlaga Vlada,  prikrajšane, se pravi, bi se jim družbena pomoč oziroma pomoč države družinam, vsaj v tistem delu, kjer zdaj dobivajo otroške dodatke (recimo za mesec junij v višini 6.600 tolarjev), bi se jim ta pomoč države znižala. Takega predloga Slovenski krščanski demokrati nikakor ne moremo sprejeti.</p>
                  <p>Ne nazadnje, če smo pošteni, moramo priznati, ta parlament se s tako pomembno temo, kot je družinska politika, kot je dolgoročni razvoj družinske politike, srečuje prvič v tej sestavi. Tudi v prejšnji sestavi - v tridomni skupščini - vemo, da smo preskočili eno fazo in želeli čim prej sprejeti zakon, pa vendar tam smo vsaj v eni fazi dali razpravo skozi. Vemo, da smo lahko tudi današnje razmere drugačne, kot so bile takrat.</p>
                  <p>Na koncu naj izrazim željo oziroma upanje, da če bo moč predloge, ki smo jih vložili, upoštevati že pri odločanju na tej seji, bomo za to, da se tak zakon, s takimi dopolnili tudi sprejme, seveda v korist otroku in družini; če pa to ne bi bilo možno zaradi preobilice različnih predlogov, potem bomo tudi predlagali še preložitev oziroma da se prekvalificira ta predlog resolucije in zakona v osnutek. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo dobi Janez Podobnik.</p>
               </sp>
               <sp>
                  <speaker>JANEZ PODOBNIK:</speaker>
                  <p>Spoštovani podpredsednik, poslanke in poslanci! V tej točki bi želel spregovoriti o vrednostnih izhodiščih oziroma vrednostni orientaciji socialne politike oziroma družinske politike. Sam izraz "vrednostna orientcija" je prisotna v resoluciji. Pred tem še misel o samem izrazu "družinska politika", ki se ga je dotaknil tudi predgovornik, gospod Kociper. Tudi med strokovnjaki je ta izraz nekako vprašljiv in v literaturi so mnenja različna. Vse od argumentov, da je družinska politika nujno potrebna in da že kot taka predstavlja veliko potencialno moč, pa do tistih, ki zanikajo možnost obstoja celovite družinske politike. Če bi to dilemo problematizirali in izpeljali naprej, sem prepričan, da ne bi mogli iti mimo političnih opredelitev. Vprašanje družinske politike, njene celovitosti in jasnih vrednostnih izhodišč je vedno tudi politično vprašanje. Mislim, da si pri tem ni potrebno zatiskati oči, ne nazadnje je korektno to že izpostavil moj predgovornik. Mislim pa, da je pomembno, da ob tem dejstvu nikoli ni strokovni vidik v ozadju. Torej, če je politično vprašanje, je vedno tudi strokovno vprašanje.</p>
                  <p>Glede samega mojega nastopa, torej glede vrednostnih izhodišč bi želel najprej povedati to, da je to resolucija, ki je zelo pomembna. Lahko samo ponovim misel, da smo nanjo v mladi slovenski državi že predolgo čakali. S tem ko jo obravnavamo -in upam, da jo bomo tudi sprejeli - v najvišjem zakonodajnem organu slovenske države v Državnem zboru, dobiva poseben pomen - s svojo vsebino, z načeli, s cilji in ukrepi predstavlja izhodišče oziroma gledanje na celovito področje družine, ki bo s tem sprejetjem postalo zavezujoče za vse tiste strukture in inštitucije, katerih delovanje temelji temelji na sklepih Državnega zbora. To v prvi vrsti velja tako za Vlado pa tudi za Državni zbor. Vsaka država, ki se zaveda velikega pomena stabilnosti družine, da uporabim ta izraz in ga opredelim v socialni, materialni, emocionalni in duhovni dimenziji, torej vsaka država potem s posebno pozornostjo gradi svojo družinsko politiko. Kot že rečeno, to toliko bolj velja za mlado slovensko državo, ki se s tako obliko prvič srečuje. Poudariti je potrebno, da ima vsaka resolucija, ki jo sprejema državni zbor, vsaj dva vidika: vsebinskega - s potrebno strokovno utemeljenostjo - in političnega, kajti predlaga jo vlada, ki jo sestavlja določena vladna koalicija, v kateri so razumljivo legitimne različne politične usmeritve. Sprejema pa jo tudi parlament, v katerem delujejo tudi različne parlamentarne stranke, z različnimi vrednostnimi in političnimi usmeritvami. Resolucija, sprejeta v Državnem zboru, ima bistveno večjo težo, če je sprejeta po možnosti s čim večjim soglasjem parlamentarnih skupin. Prepričan sem, da je prav družinska politika eno takih področij, ki je za prihodnost mlade slovenske države zelo pomembna.</p>
                  <p>Dodati moram še tretjo razsežnost, ki se ji nobena resolucija o družinski politiki ne more izogniti. Gre za vrednostno etično razsežnost. Žal se predlagatelj ali ni upal ali ni znal bolj jasno opredeliti do tega vprašanja. Z veliko pozornostjo sem zato prebral uvodna poglavja te resolucije. Že sam naslov, ki govori o temeljih oblikovanja družinske politike v Republiki Sloveniji, poudarjam oziroma dajem poseben poudarek na besedi "temelji". Torej govorimo o temeljih. Nato je v uvodu govora o nekaterih izhodiščih socialne družinske politike, sledi opredelitev družinske politike. V teh opredelitvah pogrešam ta omenjeni vrednostno etični vidik. Ta vidik je po mojem prepričanju prisoten v vsaki družinski skupnosti.</p>
                  <p>Po teh opredelitvah pa sledi osrednji del resolucije, ki govori o temeljnih načelih družinske politike. Razumljivo, če hočejo opravičiti svoj naslov, mora  spregovoriti o temeljih oziroma govori o splošnih temeljnih vrednotah, ki naj bi opredeljevale tudi družinsko politiko. In kot rečeno, je tu resolucija nepopolna. Z zelo ohlapnimi oziroma nejasnimi izrazi predlagatelj skuša opredeliti te temeljne vrednote. Tako so omenjene: varnost, svoboda, solidarnost, blaginja in enakost. Poudariti moram, da je družina in vse, kar spremlja to temeljno človeško skupnost, v osnovi tudi prostor, v katerem se kot oseba vzgajam oziroma živim v razpoloženju, v nekakšni klimi, ki je tudi vrednostno etično opredeljena. Ta dimenzija me tudi kot osebo v življenju v bistvenem opredeljuje. Zavedam se občutljivosti tega vprašanja. Upam, da moja razprava ne bo razumljena kot moralizatorstvo, pač pa kot moj način gledanja na ta problem. Zato poudarjam, da tu pogrešam, da bi predlagatelj v izhodiščnih načelih resolucije povedal, da je družina prostor, kjer se udejanjajo te, ne samo omenjene vrednote, pač pa tudi prostor, v katerem se dinamično oblikuje življenjski in osebnostni stil tako otrok kot vseh drugih članov družine. In ta stil je vedno tudi etično vrednostno zaznamovan. Zakaj to poudarjam? Predvsem zato, ker če sem konkreten, se kaže usoda nekaterih amandmajev, ki so se posredno ali neposredno dotaknili tega vprašanja. Zanimivo, vlada jih je v večini vse zavrnila. Zato predlagam, da če že resolucija vsebuje to poglavje načela, da se torej tudi tej dimenziji ne izogne in ne smemo se sprenevedati, načelo v izvornem pomenu besede temelji v eksistencialnih, torej v vrednostnih in moralnih pogledih, ki jih kot posameznik zagovarjam. Mimo tega ne morem.</p>
                  <p>Po drugi strani pa je vsak dokument, tako zakon ali resolucija predvsem podoba in izraz časa in prostora, v katerem nastaja in je tudi potem sprejet. Tako lahko rečemo, da se slovenska družba nahaja v globoki moralni krizi. Izhod iz te krize je možen le z etično preobrazbo. Zato postavljam tezo, to je moja osebna teza, prepričan sem, da je tudi vsebina oziroma priložnost ob sprejemanju te resolucije o družinski politiki, da nakažemo, v katerih okvirih je možno oblikovati trden dogovor o novih etičnih normah slovenske družbe. Če bi izhajal iz realnega stanja, potem lahko rečem, da je dejstvo, da  slovensko družbo nekako obvladujeta oziroma v njem legitimno živita dva bloka, ki sta že izvorno nepomirljiva. Dve prevladujoči vrednostni usmeritvi. Prvo bi lahko opredelili v etičnih izhodiščih evropskega razsvetljenstva, drugo pa v krščanskem etosu tudi kot osnovi evropske civilizacije. Jasno, ti dve usmeritvi generirata oba prevladujoča ideološka kroga, ki sta, kot sem že rekel, v samem bistvu izključujoča. Poudarjam, oba sta legitimna, toda njuno izključujočost sem doživljal tudi v razpravi ob sprejemanju te resolucije. Seveda ne bi želel komentirati zanimivega dejstva, da sta se oba bloka znašla tudi v vladni koaliciji. Ob tem dejstvu, da sta se znašla v vladi, je razumljivo, da bosta v nekaterih bistvenih vprašanjih nasprotujoča. Nekako izražam dvom, da bi v razumljivem spopadu  različnih gledišč posameznih vrednostnih orientacij prišli do rešitev, ki bi bile sprejete kot razumljiv kompromis v najboljšem pomenu besede kompromis. Postavlja se načelno vprašanje, ali je v tej resoluciji družina opredeljena kot vrednota. Če je opredeljena, potem tu vidim to obliko pozitivnega kompromisa, da tako rečem. Namreč, če je opredeljena kot vrednota, vidim v tem največje zagotovilo, da bodo s tem upoštevane tiste pozitivne evropske in druge civilizacijske izkušnje, ki jih nekako opredeljuje krščanski vrednostni krog oziroma kot lahko rečemo, krščanski pogled na svet, ki ni izključujoč. To je moje osebno gledanje.</p>
                  <p>In morda še eno misel. Ko sem razmišljal, kako preseči ta dva temeljna različna vrednostna koncepta, ki sta legitimno prisotna v slovenski družbi, mislim, da je resolucija v uvodu to nakazala, to je omenila tudi gospa ministrica, namreč omenjene so resolucije oziroma te mednarodne konvencije in deklaracije, ki govorijo o človekovih pravicah in zlasti govorijo tudi o vlogi družine v družbi. Te deklaracije pa v vrednostnem oziroma etičnem izhodišču presegajo že omenjeni izključujoči usmeritivi, ker so pač izraz doseženega nivoja civilizacije in zmorejo preseči ta ideološki tretma. Hvala lepa.</p>
               </sp>
               <sp>
                  <speaker>PODPREDSEDNIK MILOSLAV MOZETIČ:</speaker>
                  <p>Hvala lepa. Besedo ima gospa Vida Čadonič-Špelič.</p>
               </sp>
               <sp>
                  <speaker>MAG. VIDA ČADONIČ-ŠPELIČ:</speaker>
                  <p>Hvala za besedo. Spoštovani! Kot je povedala gospa ministrica, imamo v razpravi temeljni dokument na področju družinske politike, kar pomeni, da je bilo na tem področju do sedaj narejeno bore malo.</p>
                  <p>Pred dvema letoma smo namreč govorili še o gospodinjstvih, ne o družini. Torej govoriti o družini je bilo do nedavnega staromodno. Torej začeli smo govoriti o družini. Otresli smo se predsodka pred to besedo in morda celo predsodkov o načinu življenja v njej.</p>
                  <p>Vlada je pripravila resolucijo o družinski politiki. Naše je, da razpravljamo o njej, jo po svojih močeh obogatimo in seveda sprejmemo. V poslanski skupini Slovenskih krščanskih demokratov smo jo seveda z veseljem sprejeli in ji posvetili posebno skrb. Predlagali smo, kot vam je znano, nekatera dopolnila, ki žal na Odboru za zdravstvo, delo, družino in socialno politiko niso bila sprejeta in tudi Vlada jih ni podprla, kar nas vsekakor nekoliko čudi.</p>
                  <p>Zato v obliki amandmajev naša dopolnila vlagamo v  obravnavo in sprejem Državnemu zboru. Menimo, da je sedaj pravi čas, da sprejmemo tako resolucijo, ki bo vsaj nekaj let slovenskemu narodu v ponos in v pomoč, ko se bo odločal o najbolj intimni plati svojega življenja.</p>
                  <p>Zelo na kratko vam bom samo naštela naša dopolnila k tej resoluciji. Predlagamo, da zapišemo med temeljna načela, da podpiramo družino kot dolgoročni narodni razvoj in obstoj. Kajti temeljna funkcija družine je, ki ji je seveda tudi narava naklonila, skrb za svoje potomstvo. In seveda s tem skrb za obstoj lastnega naroda.</p>
                  <p>Predlagamo nadalje pravno zaščito in zavarovanje družine kot temeljne celice družbe. Predlagamo, da se družino in delo v njej promovira, ne le kot del socialne, ampak kot sem že prej rekla, kot del nacionalne razvojne politike. Menimo tudi, da je potrebno mladino v šolah poučevati in vzgajati o življenju v družini in vzgajati za ljubezen in družino. Podpiramo tudi partnersko starševstvo, ker menimo, da sta tako oče kot mati dolžna skrbeti za življenje v družini. Po drugi strani pa imata enako pravico biti z otrokom in ga vzgajati tako, da bo njun otrok deležen celostne vzgoje. Predlagamo tudi postopno podaljšanje porodniškega dopusta iz enega na dve in, ko bo to mogoče, na tri leta.</p>
                  <p>Pri tem pa naj se starša enakopravno odločata, kateri od njiju bo koristil. Ali ga bosta morda koristila celo izmenično. Prav pri tem zadnjem predlogu smo bili deležni kritik, da ženske diskriminiramo oziroma da smo prerevna družba za preprečevanje tako dolge odsotnosti dela. Ne govorimo o materi, ki bi koristila porodniški dopust, temveč o starših. Torej o obeh, po njuni izbiri. Poleg tega podaljšana odsotnost dela ni obveza, temveč možnost, ki jo lahko roditelja izkoristita, če to želita. Ne glede, koliko staršev bi se v tem trenutku odločilo in želelo izkoristiti podaljšan porodniški dopust, menimo, da je parlament moralno dolžan sprejeti tak predlog zaradi tistih staršev, ki si želijo dlje časa negovati in vzgajati svojega otroka, ker štejejo starševstvo za odgovoren in prijeten poklic.</p>
                  <p>Po drugi strani pa tudi zaradi tistih delodajalcev, ki v tem trenutku še niso naklonjeni zaposlovanju žensk. Smo res tako revna družba, da se bojimo obveznosti do lastnih otrok? Ali se samo pretvarjamo, ker nas je v javnosti sram priznati, da smo še obremenjeni s socialistično preteklostjo, kjer so nam vzgajali otroke vrtci, šole, ali včasih, žal, celo ulica.</p>
                  <p>Takrat je bila moderna beseda emancipacija. Celo bolj moderna od besede, kar spomnite se, mati, oče, toplina, dom. Posledice so očitne. Mar nismo nekje v evropskem vrhu po številu ločitev, po samomorih mladoletnikov?</p>
                  <p>Poslanke in poslanci Slovenskih krščanskih demokratov smo želeli z dopolnitvami k resoluciji opozoriti na temeljno stvar. Ta država in ta parlament morata glasno povedati, da je starševstvo vsaj toliko spoštovan poklic, kot so vsi drugi poklici in da sta ga pripravljena moralno in materialno podpreti. Zato še enkrat predlagamo, da naše amandmaje podprete, saj sprejemamo dolgoročni in temeljni dokument kot usmeritev za čase, ko nam bo vsem v tej državi boljše. In če seveda tega ne sprejmemo, bomo morali poleg Kopačevega transparenta napisati še en napis: Kdo bo za nas čez nekaj desetletij delal. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Besedo ima Mihaela Logar.</p>
               </sp>
               <sp>
                  <speaker>MIHAELA LOGAR:</speaker>
                  <p>Pozdravljeni! Žal se oglašamo bolj ženske, čeprav je tema taka, da bi bilo dobro, da bi se tudi moški oglasili in prosim, če se izjasnite. Torej, resolucija se nam zdi, da je v redu in jo podpiramo, je korak naprej, vendar je to skupek želja, skupek usmeritev, ki bo svojo operacionalizacijo doživela šele v zakonih, ki slede. Zato želimo, da bi bila ta resolucija še boljša in zato želimo prispevati svoje poglede na to, jo tudi razširiti, tako da bi res zastopala interese vseh. Vemo, da bo zaradi širine resolucije potrebno jo uvajati postopoma in v skladu s finančnimi možnostmi. Predlagali smo tri amandmaje oziroma predlagala sem tri amandmaje, podpira jih tudi Slovenska ljudska stranka, in sicer primer, ko gre za razširitev amandma točke 333, kjer govori o pravici možnosti izkoriščanja pravice do dela s skrajšanim delovnim časom samo za enega starša; predlagamo, da bi imela to pravico oba starša, in sicer izmenično, lahko tedensko ali mesečno. Mislim, da je bilo že nekajkrat obrazloženo, kaj bi to pripomoglo k izboljšanju odnosov v družini. Namreč, pri tem omogočamo ženski, da je še vedno v stiku s svojim delovnim mestom, več, kot če bi bila prisiljena ostati doma, in moški je več v kontaktu z otrokom in z družino, kar se mi zdi, tudi uspešno pripomore k razvoju celotne družine. Za otroka je to gotovo najboljše, ker je stalno v stiku z enim od staršev.</p>
                  <p>Drugi amandma, ki smo ga predlagali, naj bi uveljavljal možnosti koriščenja bolniškega dopusta enega od staršev v času otrokove bolezni, pa tudi za čas bolezni ostarelih staršev. Še vedno ostajamo v kontekstu družine, kjer govorimo, da gre za odnos starši in otrok. Tudi v tem primeru gre, vendar nekoliko širše.</p>
                  <p>Dejansko stanje v Sloveniji je, da take večgeneracijske družine obstajajo, tudi ta trenutek je skrb za ostarele starše prepuščena, žal, največkrat samo ženskam in vprašanje tega amandmaja je, če smo sposobni kot družba prevzeti del te odgovornosti in pri tem pomagati.</p>
                  <p>Tretji amandma, ki je bil, naj bi se v drugem odstavku te alinee črtala beseda "majhnega otroka". Velikokrat se nam pojavlja v sami resoluciji skrb za majhnega otroka. Kaj je to majhni otrok in zakaj samo za majhnega otroka. Namreč, če je bolan otrok pri 12., 13. letih, je odvisno tudi od njegove bolezni, ali lahko mati dobi bolniški dopust ali ne; vemo pa, da Konvencija o otrokovih pravicah govori o otroku do 18. leta.</p>
                  <p>Mislim, da vrednost te resolucije in vseh zakonov, ki jih bomo sprejeli, ni toliko odvisna od finančnih sredstev, ki so nam na razpolago, ampak od tega, kakšna je lestvica vrednot v tej družbi in upam, da se bo ta lestvica pokazala taka, kot želimo, da bi se. Denarja je toliko, kot ga je, vprašanje je razdelitve. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospa Pečanova.</p>
               </sp>
               <sp>
                  <speaker>BREDA PEČAN:</speaker>
                  <p>Gospod podpredsednik, kolegice in kolegi! V poslanski skupini Združene liste smo zelo zadovoljni, da smo prišli tako daleč, da bomo kmalu sprejeli resolucijo o družinski politiki, in prav tako, kot jo bomo, upajmo, sprejemali z dopolnili, ki jih je sprejel oziroma potrdil odbor, saj menimo, da gre za strokovno premišljen in sodoben koncept družinske politike. Menimo, da je treba takoj pričeti - po sprejemu resolucije - z udejanjanjem strategije in ukrepov družinske politike na posameznih področjih, tako v zaposlovalnem, stanovanjskem, izobraževalnem, zdravstvenem, socialno-varstvenem in tudi na davčnem področju. In da moramo pri Ministrstvu za delo, družino in socialne zadeve čim prej ustanoviti nacionalni svet za družinsko politiko, ki bo omogočil stalno soočanje upravnih organov, različnih strok, interesov izvajalcev, zlasti tudi staršev in zainteresiranih civilno-družbenih skupin in lokalnih skupnosti. Upajmo, da se bo v parlamentu pokazal konsenz vseh političnih strank in tudi vpliv civilno-družbenih gibanj na tem področju, da bomo čim bolj enotno sprejeli resolucijo. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Šetinc.</p>
               </sp>
               <sp>
                  <speaker>MAG. MARJAN ŠETINC:</speaker>
                  <p>Hvala lepa za besedo. Oproščam se, ker sem dal dva amandmaja izven odbora, ker sem bil tedaj odsoten, ko so se nekatere stvari sprejemale. Ta resolucija je, po mojem mnenju takšna, da pokriva vsa področja na način, da drugim ne bo nič ostalo. Zato sem predlagal, da bi v delu, ki se ukvarja s šolstvom in predšolsko vzgojo, nekatere stvari črtali, ker menim, da sodijo v enak ali podoben instrument, ki bi moral stati na področju šolstva. Zato predlagam, da ostanejo v tej resoluciji samo tisti deli teksta, ki izenačujejo možnosti otrok za vstop v šolo oziroma za šolanje in podobno velja za predšolsko vzgojo. Bojim se, da se nekaterim posameznim instrumentom pripisujejo velike in preveč ambiciozne posledice. Prav zaradi tega zopet poudarjam, da nisem prepričan, da je moč povezovati nekatere elemente take resolucije z demografsko politiko in s povečanjem števila otrok itn.</p>
                  <p>Zastavljam si, recimo, vprašanje, ali imajo družine z nizkimi dohodki manj otrok kot družine z visokimi dohodki. Kaj bomo pravzaprav dosegli? Na katere sloje želimo vplivati s takšno družinsko politiko? Ali ne bomo, recimo, z nekaterimi instrumenti kot je daljšanje porodniškega dopusta, demotivirali tiste matere, ki so v intelektualnih poklicih, kjer jim vsaka daljša prekinitev dela prepreči ali zmanjša možnost kariere.</p>
                  <p>Samo toliko bi rekel, da sem pa v vsakem primeru za postopno uveljavljanje instrumentov, ki bodo lahko na vseh področjih povečali socialno podporo te države tistim, ki to potrebujejo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospa Vika Potočnik.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! V bistvu so me k razpravi spodbudile nekatere diskusije in upam in želim, da ne sam koncept resolucije, temveč tudi mogoče moje besede bodo prepričale tiste, ki želijo v to resolucijo vrinjati nekaj, kar se mi zdi, da ni stvar države. Resolucijo jemljem kot akt, ki ga sprejemajo najvišji državni organi, seveda, ampak s tem začrtuje ona neko nevtralno in strokovno usmeritev odnosa do družine. Ne pa, da gre in celo za spodbujanje vstavljanja nekih mehanizmov, s katerimi bi tudi vzpostavili elemente moralnih in etičnih vrednot. To se mi ne zdi vloga in naloga države in predlagam tudi, da takšnih sugestij in takšnih amandmajev ne sprejmejo. Ta resolucija se mi zdi, ne samo po strokovni plati, da nosi neko kvaliteto, temveč se mi zdi, da je uspela  narediti nekaj, kar je redko in težko, mislim, da tudi v tej pestri plejadi pogledov na takšen koncept. Ostala je in uspelo ji je ostati nevtralna. Uspelo ji je vzpostaviti takšne mehanizme, ki so dejansko državni mehanizmi, ne pa tisti mehanizmi, ki bi spuščali in spodbujali in legitimirali ali pa favorizirali samo nek določen stil, način, ali pa celo način življenja ali pa mogoče samo nek vrednostni koncept. Mislim, da tukaj ne samo, da je moč najti še ob kakšnih tekstualnih dopolnitvah kompromis, mislim, da ta napor še lahko naredimo in da je takšno resolucijo, kot je predlagana, treba sprejeti in da ima država oziroma predvsem vlada številne obveznosti in naloge in se mi zdi, da je zato treba čimprej jo sprejeti, ker ima ta dokumenta za seboj že kar leto dni tavanja po parlamentarni in skupščinski poti. Zato še enkrat predlagam, da takšno, kot je, mogoče s kakšnimi majhnimi dopolnitvami, to resolucijo sprejmemo. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo. Doktor Predan, potem Žaro Pregelj pa Geržina.</p>
               </sp>
               <sp>
                  <speaker>JANKO PREDAN:</speaker>
                  <p>Gospod predsedujoči, gospe in gospodje! Skraja se nisem mislil prijaviti za razpravo, vendar se mi zdi, da vse bolj želimo v teh  naših razpravah neko  pomembno stvar spolitizirati, jo uokviriti v neke skupine, podskupine, nadskupine ali da rečem drugače, nad družino ustvariti kar državni nadzor.</p>
                  <p>Družina je po mojem globokem prepričanju povsem avtonomna skupnost, ker je veliko prostora znotraj te družine za oblikovanje vrednost in s temi vrednotami se zaznamuje pot razvoja članu družine in osebnostna rast mladih članov te družine. Če sem malo patetičen, se v njih rojeva in umira, zato resnično ne potrebuje nobenega nadzora. Zdi se mi, da ta predložena resolucija do neke mere respektira to avtonomnost družine in ji omogoča, da se avtonomno razvija in zato to resolucijo podpiram.</p>
                  <p>Še nekaj bi želel poudariti. Največjo doto, ki jo lahko da kdorkoli od nas svojim otrokom, je, da jim omogoča toplo družino.  Iz družin, v katerih te toplote ni, se v glavnem, npr.  rekrutirajo vsi tisti, ki zbolevajo za boleznijo odvisnosti. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Nekaj predgovornikov me je spodbudilo h krajši razpravi. Začel bi najprej z delno proceduralnega značaja, namreč - kaj lahko resolucija sploh stori? Vemo, da so resolucije običajno dokumenti, ki so lepo napisani, običajno ponudijo veliko možnosti, dajejo optimizem, toda vprašanje je, kaj se iz tega lahko čisto zares pojavi v življenju in kaj je potem tudi rezultat take resolucije. Pred očmi imam vedno znamenito resolucijo o pomorstvu, ki še vedno ni pripeljala do tega, da bi ta država imela vsaj delček bolj značaj pomorske države, kot ga v resnici ima. Tako da  za to resolucijo o družinski politiki v Republiki Sloveniji ne vem, ali bo pripomogla k boljši družinski politiki ali bo zgolj en papir več zato, da bo država imela mirno vest. Razmišljam takole. Zakaj je potrebna resolucija o družinski politiki? Verjetno zato, ker država čuti, da tukaj nekaj škripa. Vemo, da se z resolucijo nekaterih zadev ne da rešiti. Treba jih je rešiti z dodatno zakonodajo. Torej je potrebno resolucijo tako oblikovati, da  obvezuje pripravo zakonodaje, ki lahko šele razrešuje določene probleme, kajti vemo, da na podlagi ustave samo zakon lahko predpiše oziroma omeji določene pravice državljanov. Tako je tukaj, kot opažam v tej resoluciji, veliko zapisanega v smislu, da bi se nadomestilo ali tisto, kar družina danes ne more opravljati ali pa tisto, kar naj bi opravljala, da bi pomagala državi. Na koncu vedno pridemo do točke, ali bo dovolj denarja za to. Nekdo predlaga, da bi vzeli šolski del iz resolucije, pa se vprašam, zakaj? Konec koncev se prav v času osnovnega šolanja pokaže, katera družina je odpovedala pri vzgoji otroka in katera ne. Vsi otroci, ki imajo doma težave v družini ali pa je družina tako ali drugače prizadeta, imajo potem tudi težave v šoli. In včasih lahko šola ta minus nadomesti, velikokrat pa ne, ker ima tudi sama težave. Tako da vsekakor menim, da je prav, da ostanejo v okviru družinske politike, ki naj jo ta resolucijo opredeljuje, tudi šola, se pravi povezava šole in družine. Pogrešam pa nekakšno razmejitev, kdo je tukaj potreben pomoči, ali družina kot osnovna celica družbe ali država s svojimi mehanizmi: šolo, vrtci itn., ki te osnovne družinske vloge ne more nadomestiti. Tako da tukaj menim, da v celotni resoluciji to vprašanje ni razrešeno in da se tudi v bistvu ponujajo rešitve, ki zvenijo zelo lepo, ampak zelo na črni ravni. Kadar bo prišlo do praktične realizacije, se bojim, da bodo nastopili problemi in se bodo končali ravno pri tem, da je pač proračun tako in tako velik, da več kot toliko za to ni možno nameniti in podobno. Nikoli pa ne uspemo izmeriti škode, ki nastane, če se v proračunu za take malenkostne zadeve, kot so družina, šola in podobno, ne nameni kakšen tolar več. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Gospod predsedujoči, spoštovani. Spodbudili so me predgovorniki, na žalost se nisem mislil ukvarjati s tem. Bom pa vzel za osnovo besede gospoda Preglja, kaj sploh pomeni resolucija. Ali je to kaj ali ni to nič. V tem prepihu govorov za in proti tej resoluciji mislim, da to je nekaj. In lepo je rekel, da tako čuti, se strinjam z njim. Namreč, ta resolucija, ki je tu pred nami, v osnovi poskuša popravljati in zdraviti državo, družbo, ne pa osnovne celice, tistemu kar piše tu v naslovu, resolucije o družinski politiki. Zame je predlagana resolucija čisto liberalno usmerjena listina ali akt, ki ima za osnovo, oprostite izrazu, svobodo posameznika - znamenito "laisser fair". Glede na družino, ki je osnovna celica družbe, pa le stroškovni vidik. To sem ravnokar ponovil za gospodom Pregljom; na prelomu tisočletja, ko nas pestijo sodobne bolezni, ki so tudi posledica te oblike družine, to je liberalne, iz raznih mednarodnih forumov, to smo danes že slišali tukaj s te govornice, opozarjajo, da se mora družina zaščititi in opozarjajo, da naj bo to klasična družina. To trdijo strokovnjaki, zadnje dni je bilo brati v precej časopisih to zadevo, mislim, da je omenjeno tudi v predlogu, v Poročevalcu nekaj takega. Na žalost tudi pri nas družina umira. Liberalna opcija družine, družinske politike ima pri nas, poglejte, nimam nič proti, legitimno pravico v družbi, trdim in mislim pa, da nima ekskluzivne pravice. Tu se je potrebno dogovoriti, ali bomo investirali v nacionalno družinsko politiko in moramo reči, to je to, bobu bob, družina je povezana z narodom in ne da nima nobenih vezi, to je osnova, se strinjam s tistimi, ki so danes govorili, ali pa bomo vsako leto, če se odločimo, dali v plan, naredili selekcijo, določeno število delavcev iz drugih krajev sveta pripeljali sem in bomo na tak način urejali družinsko politiko in seveda v dovolj doglednem času internacionalizirali našo družbo. Kdor tako misli, naj to Slovencem odkrito pove, drugi, ki pa drugače mislite, predlagam, da glasujete za amandmaje Slovenskih krščanskih demokratov. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospa Simšič. Replika, replika. Tudi Vika Potočnik replika.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! Predvsem je replika na zadnjega govornika, namreč njegov ton je bil zelo žaljiv, ne samo do koncepta, ki je predstavljen v tej resoluciji, bil je žaljiv tudi glede pogledov, ki so bili izraženi v tej diskusiji danes, zelo žaljiv tudi do Slovenk, katerim želi gospod priporočati neko tako imenovano politiko, v kolikor ne bo sprejeta tako imenovana krščanska družinska politika. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Izvolite.</p>
               </sp>
               <sp>
                  <speaker>TONE PARTLJIČ:</speaker>
                  <p>Jaz bi tudi repriciral na predgovornika, pa morda še na koga. Najprej bi repriciral na to čudno vztrajanje o tem, da je družina osnovna celica družbe. To je, jaz sem bil učitelj dolgo časa in sem hodil na učiteljišče, kjer smo imeli zelo indoktrinirano vzgojo. Novi učitelji v tistem času po vojni in tam smo ves čas ponavljali, da je družina osnovna celica družbe. S čimer se je mislilo, da naj bo del družine tak, kot je model socialistične družbe. Ni enega učbenika o učiteljih, marksističnega, kjer naj bi bil prvi stavek, da je družina osnovna celica družbe. Pa vam pravim, kako je bilo to mišljeno, da se naj vzpostavijo socialistični odnosi v družini. Zelo bi raje pritegoval gospodu Predanu, da je seveda družina nekaj, ki jo je treba na neki način zaščititi od družbe. Da je to intimen krog, kjer se se vspostavljajo človeške relacije, to je osnovni življenjski prostor za novega človeka in človeka. Še najmanj pa družbe, ki naj v to posega, je moje stališče. Zelo sem bil pozoren, ko sem poslušal gospoda Janeza Podobnika in sem nekako bil zelo na njegovi strani, ker se mi zdi, da je poiskušal načelno, prizadeto, teoretično, se pravi načelno ločiti in je tudi rekel, da sta oba pogleda, ki se tudi v tej resoluciji vidita, legitimna.</p>
                  <p>Ni mi bilo že všeč niti od vas, gospod Kociper, ko ste predlagali, sicer kot razpravljalec, ne pa kot predsednik odbora, da v kolikor ne bodo sprejeti amandmaji krščanskih demokratov, da predlagate, da se reč vrne v osnutek, ko smo vendarle šli na odboru, potrpežljivo sodim, od enega do zadnjega amandmaja, tudi krščanskih demokratov, o vsakem glasovali. Vi veste, kako je to glasovanje izpadlo in vi kot predsednik odbora težko to rečete po moji skromni sodbi, če je pač glasovanje legitimna stvar za stališče nekega telesa. Mislim, da je bilo seveda že povedano, da sicer se priznava še kakšna druga družina od (recimo temu) standardnega tipa. To se je pojavilo, to nihče ne forsira; to se je pojavilo v Evropi in se je pojavilo pri nas - kot mi je znano nekaj čez 20 odstotkov. Vsekakor ne gre za nobeno ekskluzivno pravico (za Boga svetega!), mi se komaj potegujemo za enakopravnost. Kakšno ekskluzivno pravico? Jaz sem tudi prizadet in užaljen in ne vem iz kakšnih razlogov. Moja hči živi v neki skupnosti in ni poročena; živita že 9 let skupaj, veliko bolj srečno kot moji sosedje, ki so vsi krščeni in krščansko poročeni, pa se vsak drugi dan tepejo, kar pa tudi nič ne pomeni. Lahko bi bilo tudi obratno! Ampak na nek način sem prizadet; od kod pravica do takšnega diskriminatorskega stališča?</p>
                  <p>En mesec sem bil med avstralskimi Slovenci, ki poskušajo na vsak način ohranjati slovensko identiteto tudi v družinah in stanovali smo pri familijah, tako da sem imel to možnost videti na licu mesta. Pa vendar, avstralska vlada ne nalaga tej družini še nekega državniškega ali npr. anglosaškega tipa vzgoje. Kaj bi bilo - kar sem tudi že na odboru rekel - če bi se hči nekega konzula poročila pri nas v Sloveniji; ali jo bomo sedaj obremenjevali z nacionalnostjo v družini, z neko resolucijo? To se v slovenski družini po mojem razume samo po sebi, v kakšni drugi družini pa imajo (po mojem) intimno človeško pravico do svojega pogleda na stvar.</p>
                  <p>Sem za to, da poskušamo enakopravno stvari usklajevati. Že na odboru sem povedal, da jaz na žalost nisem veren, sem neveren; štejem to za svoj "handicap", ne za svojo prednost - to je moj "handicap", priznam - in absolutno rešpektiram to stališče. Nasilja s tega brega na drugi breg - v imenu svobode in prav družine, kjer naj bi se ljudje dobro počutili, pa ne sprejemam.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Replika, gospod Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Spoštovani! Repliko imam na gospoda Partljiča, ki je morda narobe razumel. V svoji razpravi sem opozoril na amandmaje, ki smo jih - resnici na ljubo - vložili krščanski demokrati. Vendar gre za to, da če ne bodo sprejeti amandmaji - pa bi jih lahko vložil tudi gospod Partljič oziroma Liberalno-demokratska stranka - če ne bi bili sprejeti taki amandmaji, ki dajejo otroške dodatke v višjem znesku pač tistim družinam, ki to bolj potrebujejo, kot družinam, ki imajo vendarle neko osnovo za življenje, da potem, žal, ne bomo glasovali oziroma ne bomo mogli glasovati za tak predlog. To je bila osnovna misel in v tem smislu sem rekel, da bomo razmišljali, če taka opcija ne bi šla skozi, da bi bilo pametno, da še Vlada to zadevo pretehta.</p>
                  <p>Tako da mi je žal, da sicer moj kolega tudi v odboru to zadevo napačno interpretira.</p>
                  <p>In druga stvar (ko sem že za govornico), moram tudi za gospoda Šetinca nekaj reči. Namreč, samo spraševanje v smislu, ali bodo ukrepi, namenjeni družinski politiki oziroma otrokom ali družinam, koristili le-tem ali ne, se mi zdi - oprostite - cinizem. Kajti večino razprav do sedaj sem vendarle razumel tako, da je že skrajni čas, da nekaj storimo na področju družinske politike. In sedaj, po tolikem času čakanja se spraševati, ali bo to ali ono kaj koristilo, mislim, da sedaj ni tukaj mesto, ampak da sprejmemo nekaj, kar bo vendarle že spremenilo vsaj razmišljanje o tem in tudi nekaj konkretnega v materialnem smislu prispevalo družinam. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Repliko ima tudi gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa. Se oproščam, ker vam jemljem čas, mogoče sem se neprimerno izrazil. Vsem ženskam, kot ste rekla gospa Vika in vam vključno, se opravičujem, če sem vas z besedo, ne pa namensko, z mislijo, užalil. Legitimna pravica, sem rekel, oblika, to je - vsak izbira po svoje. Bom pa uporabil primer gospoda Partljiča. V socializmu so tako in tako in tako. Ostalo je tako in tako. Če se zdaj pojavi, ni važno, ali je veren ali neveren, ki se kliče krščanski demokrat, ta je povsem nekaj drugega in zdaj je obrnil na glavo tisto, kar je bilo prej rdeče, je zdaj črno in z enako politiko tlači v družinsko politiko. Na žalost, imam žalosten primer, v svoji familiji, v Avstraliji, pa je drugačen primer kot vaš. Ko me nečakinja prosi, zaradi odnosov v sodobni obliki družine, in piše in telefonira, naj pokličem dedija, da se bosta pogovorila. To je posledica svobodne družine. To je moj pogled. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospa Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa za besedo. Spoštovani predsedujoči, spoštovane kolegice in kolegi! Na začetku bi se najprej odzvala na nekaj mnenj. Naprej bi rada rekla, da gre morebiti v razpravi gospoda Kocipra za nek osnovni nesporazum, kajti trenutno smo pri točki resolucija in ne pri zakonu o družinskih prejemkih, in mislim, da je bil ta nesporazum popolnoma nepotreben. Druga stvar. Sposodila bi si besede gospoda Kopača, ki je pri prejšnji točki pozval k realnosti. Tudi sama, ta trenutek, pozivam k realnosti in ne k sentimentalnosti ali kakršnikoli čustveni prizadetosti ali ideološki obarvanosti. Kajti tematika, s katero se ta trenutek ukvarjamo, je prepomembna, da bi jo obarvali s takimi toni. Moram reči, da je razprava v matičnem odboru, kjer so bila stališča tudi zelo zelo nasprotujoča si, vendar potekala v bistveno bolj strpnem, in če mi je dovoljeno reči, tudi korektnem tonu. Zato pozivam, če bi šlo naprej tudi tako.</p>
                  <p>Absolutno se pa strinjam z besedami gospoda Predana, ki pravi, da je družina avtonomna skupnost. Ta avtonomna skupnost naj se v svojem lastnem okviru odloča kako, na kakšen način in v kateri smeri se bo razvijala. Po drugi strani mora tudi družba poskrbeti za razvoj te skupnosti - avtonomne skupnosti.</p>
                  <p>Glede starševstva. Menim, da starševstvo ni poklic. Starševstvo je funkcija, naravna funkcija, ki se lahko tudi finančno stimulira. Če si zdaj dovolim preskok v zakon o družinskih prejemkih s starševskim dodatkom ali kakorkoli drugače. Mislim pa, da ni sprejemljivo, da bi nekdo plačeval za to, da ostane doma, in to v dvojnem pomenu besede plačeval. Bom zelo direktna - plačevala bi v tem primeru ženska, ki bi ostajala doma in plačevala bi družba tej ženski, da bi s svojo nenehno navzočnostjo za štedilnikom ostajala doma. Mislim, da to ni sprejemljivo. Zato smo tudi dali nekaj dopolnil na temo porodniškega dopusta k tej resoluciji, ki vendarle porodniški dopust opredeljuje kot pravico iz dela, hkrati pa predlagamo, da bi razmišljali in da bi bilo v resoluciji zapisano tudi to, da naj bi bil porodniški dopust daljši od enega leta, da bi razmišljali o podaljšanju na dve ali tri leta, in pri popolni enakopravnosti izkoriščanja tega porodniškega dopusta, tako za mater kot za očeta.</p>
                  <p>Še ena stvar je o prometnih davkih, ampak to ne bi ta trenutek.</p>
                  <p>Skratka, v zasnovi v načelu podpiram to resolucijo z nekaterimi dopolnili, predvsem tistimi, ki jih je sprejel tudi odbor in tako je tudi mnenje in stališče naše poslanske skupine. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Nace Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa. Spoštovane poslanke in poslanci! O tem smo govorili, res že precej časa, govorili smo tudi v Skupščini Republike Slovenije in tedaj razpravljali, po mojem občutku, dokaj strpno, čeprav se nismo vsi strinjali, ne s tistim papirjem, ki je takrat nastajal, ne s tistim, kar imamo zdaj pred seboj, kar pa v bistvu ni dosti drugačno od tistega. Očitno gre za nek temeljni nesporazum, ki je med nami, ki pa ni tragičen, in jaz ga niti tako ne jemljem, ampak gre za to, da različno gledamo na vlogo družine v sodobni slovenski družbi. Očitno bi se kar hitro sporazumeli o tem, da mora družina ostati avtonomen prostor. Jaz se s tem popolnoma strinjam in podpiram tiste, ki so o tem govorili, zlasti mislim, da sta gospod Podobnik in gospod Predan, nakazala pravo smer, pa tudi drugi so govorili, morda na drug način, v bistvu o istih rečeh.</p>
                  <p>Nekaj drugega je pri avtonomiji družine, kar mislim, da ne smemo pozabljati. Mi včasih razmišljamo o avtonomiji družine, na način, češ družina je avtonomna, zdaj se pa naj sama s seboj ukvarja in naj s tistim, kar je, kar ima, kakor deluje, kakor živi, naj sama bo sebi zadostna, ne pa s tistim, ko družina tudi diha, naj ne diha na vzven. Pravim, družina je avtonomna tudi v tem smislu, da je posredovalka temeljnih človeških vrednot. V tem je njena avtonomija. In če ji bomo to priznali, po tem smo družini priznali tisto najbolj temeljno. Ker kaj se danes kaže? Danes se kaže najhujši problem ta, da ob vsej poplavi dokazovanja, kako so potrebne take in take vrednote, ne vemo natančno, katere so temeljne vrednote, ki nas bodo ohranile najprej kot ljudi in ki nas bodo po tem ohranile tudi kot narod in kot družbo, kot država in tako naprej. To mislim, da je naš temeljni nesporazum in trdim, da družina - njena avtonomnost je tudi v tem, da temeljne vrednote lahko posreduje okolici. In če to družina lahko dela, potem mislim, da smo veliko naredili.</p>
                  <p>Da ne bom govoril čisto na pamet, kaj so te temeljne vrednote, ki jih jaz vidim in za katere mislim, da v tej slovenski družini - ne glede na to, ali je popolna, ali je delna, ali je polovična in tako naprej - zame je družina vsaka  skupnost, kjer vladajo temeljne vrednote, po mojem prepričanju - najprej spoštovanje drugega, solidarnost, nenasilje, zvestoba in tudi nekaj, kar se mi zdi pomembno, zlasti v teh časih: spoštovanje materialnega sveta. Videti bo mogoče, da govorim o nečem, kar je izven tega koncepta, ampak dejansko tudi to. Če gledate danes otroke, ki prihajajo iz družin, kako se obnašajo v trgovinah, kako se obnašajo na ulici in tako naprej, kako nimajo nobenega spoštovanja do tega materialnega sveta, po tem bi človek lahko zaključil: še slabše nam bo, ker dobesedno načrtno, z mislijo uničujemo tisto, kar so starši spravili skupaj, da bi vsi od tega nekaj imeli. In to je naš problem. Če te stvari v družini niso jasno postavljene, jaz pa mislim, da v urejenih družinah to je tako postavljeno, potem smo res na najboljši poti, da razpademo. Ne bo razpadla samo družina, ampak bomo razpadli tudi kot nacionalna skupnost in tudi kot državna skupnost. Zato še enkrat poudarjam, družina in njena avtonomija, to je vprašanje našega obstoja. Ali je družina toliko suverena, toliko močna sama sebi, da lahko te vrednote na kakršenkoli način posreduje navzven. Kako se pa to posreduje, verjetno vsak sam najbolje ve. Tudi mi, ki sedimo tukaj, navsezadnje prihajamo iz družin. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo. Ker ne želi nihče več razpravljati, zaključujem razpravo in prekinjam o točko dnevnega reda.</p>
                  <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O DRUŽINSKIH PREJEMKIH</title>.</p>
                  <p>Predlog zakona je v obravnavo Državnemu zboru predložila Vlada Republike Slovenije in ste ga sprejeli s pismom, dne 29.4.1993, Poročevalec številka 24/92. Želi besedo predstavnik oziroma predstavnica Vlade. Prosim, gospa ministrica za delo, družino in socialne zadeve.</p>
               </sp>
               <sp>
                  <speaker>JOŽICA PUHAR:</speaker>
                  <p>Hvala lepa. Spoštovane poslanke in poslanci! predlog zakona o družinskih prejemkih ureja štiri družinske prejemke: denarno nadomestilo za čas porodniškega dopusta, starševski dodatek, pomoč za opremo novorojenca in otroški dodatek. Ne glede na to, da vam je gotovo vsebina zakona dobro poznana, mi vseeno dovolite, da obrazložim nekatere teh prejemkov.</p>
                  <p>Denarno nadomestilo za čas porodniškega dopusta obsega nadomestilo plače za čas dopusta ob rojstvu otroka, dopusta za nego in varstvo otroka ter daljšega dopusta za nego in varstvo otroka. Razprave v posameznih skupščinskih telesih, kot tudi na sejah vseh treh zborov ob obravnavi predloga za izdajo zakona o družinskih prejemkih so pokazale, da se večina poslancev strinja s predlagano rešitvijo v predlogu za izdajo, to je, da je denarno nadomestilo za čas porodniškega dopusta pravica iz dela in da naj kot taka ostane opredeljena tudi v tem zakonu. Opredelitev pravice do nadomestila plače za čas porodniškega dopusta kot pravice iz dela pomeni, da je višina nadomestila odvisna od predhodne plače upravičenca. Sistemsko-pravna utemeljitev razlikovanja višine nadomestila glede na predhodno plačo upravičenca pa je možna le z uvedbo posebnega namenskega prispevka za porodniško varstvo, ki ga bodo upravičenci oziroma zavezanci plačevali glede na višino plačo. Ne glede na opredelitev pravice do porodniškega dopusta v predpisih o delovnih razmerjih pa predlagani zakon o družinskih prejemkih vključuje tudi kmete, obrtnike in druge kategorije upravičencev, ki bodo imeli pravico do diferencirane višine nadomestila glede na višino prispevka za porodniško varstvo, ki ga bodo plačevali.</p>
                  <p>Do denarnega nadomestila je upravičena mati, ki je po predpisih o zdravstvenem zavarovanju zavarovana za pravico do nadomestila za čas zadržanosti z dela. Na ta način so vključene v pravico do denarnega nadomestila poleg delavk, ki jim pravico do porodniškega dopusta zagotavljajo predpisi o delovnih razmerjih, tudi vse druge matere, ki so zavarovane po predpisih o zdravstvenem zavarovanju, s pravico do nadomestila za čas zadržanosti z dela. To so zasebnice, ki samostojno opravljajo dejavnost kot redni poklic, lastnice podjetij v zasebni lasti, vrhunske športnice in kmetice. Pogoj za pridobitev pravice do denarnega nadomestila je, da je bila upravičenka zavarovana za pravico do nadomestila za čas zadržanosti z dela pred dnevom obveznega nastopa porodniškega dopusta. Trajanje pravice do denarnega nadomestila je izenačeno s trajanjem pravice do odsotnosti z dela zaradi rojstva, nege in varstva otroka, ki jo določajo predpisi o delovnih razmerjih.</p>
                  <p>V razpravah v skupščini so se pojavili številni predlogi, da bi se moralo trajanje porodniškega dopusta podaljšati in da naj bi trajanje te pravice uredil predloženi zakon. Predlagatelj teh pobud pri pripravi predloga zakona o družinskih prejemkih ni mogel upoštevati, saj se v tem zakonu ureja le pravica do nadomestila med porodniškim dopustom, medtem ko trajanje porodniškega dopusta urejajo predpisi o delovnih razmerjih.  Osnova za denarno nadomestilo za upravičence, ki so v delovnem razmerju, je njihova povprečna mesečna plača v zadnjih 12 mesecih pred mesecem obveznega nastopa porodniškega dopusta matere. Ta sprememba onemogoča tudi malverzacije s prijavljanjem v zavarovanje, kot smo jih opažali do nedavno.</p>
                  <p>Višina denarnega nadomestila znaša 100% osnove, ki se v prvem mesecu izplačila določi tako, da se ugotovljena osnova preračuna na zadnji mesec pred mesecem nastopa porodniškega dopusta, kasneje pa mesečno usklajuje.</p>
                  <p>Razprave o predlogu za izdajo zakona o družinskih dajatvah so sicer izoblikovale soglasno stališče, da bi moral predlagani zakon predvideti tudi način poračuna, torej način, po katerem bi bili upravičenci upravičeni do usklajenega nadomestila</p>
                  <p>od prvega dne meseca, za katerega je bil objavljen zadnji znani uradni statistični podatek. Predlagatelj teh zahtev ni sprejel, saj teži k temu, da bi bil celoten sistem socialnih transferjev enotno urejen. Torej naj bi bil sistem nadomestil zaradi odsotnosti z dela enoten, tako pri nadomestilih med porodniškim dopustom kot pri bolezninah, hkrati pa bi bil s tem poenostavljen sistem obračunavanja in izplačevanja nadomestila. Najnižje nadomestilo je limitirano z zajamčeno plačo, kar varuje spodnji nivo oziroma predstavlja materialno in socialno varnost porodnic, preprečuje njihovo večjo ogroženost.</p>
                  <p>Starševski dodatek je denarna pomoč staršem ob in po rojstvu otroka, pripada pa vsaki materi, državljanki Republike Slovenije, s stalnim prebivališčem v Republiki Sloveniji, ki nima pravice do denarnega nadomestila za čas porodniškega dopusta. Predlagatelj je pri pripravi osnutka upošteval mnenje iz razprave, da je potrebno izenačiti pravice tako matere kot očeta in dopustil, da se v sporazumu z materjo pravica do starševskega dodatka po 105. dneh prenese na očeta ali drugo osebo, ki skrbi za otroka. Trajanje pravice in način izrabe njene uveljavitve je urejeno analogno ureditvi pravice do denarnega nadomestila za čas porodniškega dopusta, višina pa je enaka 52% zajamčene plače.</p>
                  <p>Naslednja dajatev je pomoč za opremo novorojenca. Do tega je upravičena mati s stalnim prebivališčem v Republiki Sloveniji, zagotavlja pa se v obliki zavitka za novorojenca, ali kot denarna pomoč. Po tem zakonu je možna tudi izbira, razen v primerih, ko Center za socialno delo odloči, da je možna dajatev le v obliki zavitka.</p>
                  <p>Otroški dodatek je pravica, ki jo uveljavljajo starši za otroke s stalnim prebivališčem v Republiki Sloveniji, če je otrok državljan Republike Slovenije. V primerih, ko otrok ni državljan, pa le v primerih vzajemnosti, to se pravi, ko gre za enake dajatve v obeh državah, ki sta vključeni. Za otroka, ki je zaradi vzgoje, šolanja ali usposabljanja v zavodu, v katerem ima v celoti brezplačno oskrbo, v času bivanja v zavodu nima pravice do otroškega dodatka. Enako velja tudi za otroka med služenjem vojaškega roka.</p>
                  <p>Predlog za izdajo zakona o družinskih dajatvah je glede otroškega dodatka ponudil dve možni rešitvi, o katerih smo danes tudi že govorili: nizek univerzalni dodatek za vse otroke ali selekcioniran otroški dodatek, do katerega bi bili upravičeni samo otroci iz socialno ogroženih družin. V prvi fazi razprav se je sicer izoblikovalo mnenje, da naj bi otroški dodatek ostal še naprej selektiven prejemek za socialno ogrožene sloje, kasneje pa so prihajale zahteve po tem, da mora država poskrbeti za vse otroke in da je zato potrebno zagotoviti tudi višja sredstva za otroške dodatke. Predlagatelj je sledil zahtevam po uvedbi univerzalnega otroškega dodatka in pripravil predlog, po katerem naj bi z otroškim dodatkom pokrili del minimalnih življenjskih stroškov otroka. Glede na posamezne starostne skupine - predšolski, šoloobvezni otroci, starejši od 15 let - bi po presoji predlagatelja univerzalni otroški dodatek moral znašati od 10 - 14% zajamčene plače v Republiki Sloveniji. Argumentov v zvezi z univerzalnim otroškim dodatkom, ki naj bi ga v celoti predstavljala olajšava za vzdrževanega družinskega člana po zakonu o dohodnini, predlagatelj ne sprejema v predlaganih višinah iz več razlogov. Olajšava je tako nizka, da so tudi končni efekti nizki; in drugič - z olajšavo za vzdrževanega družinskega člana se relativno večja olajšava prizna dohodkovno višjim skupinam prebivalstva in torej ne more predstavljati optimalnega instrumenta redistribucije prihodkov.</p>
                  <p>Zato predlagatelj tudi zagovarja tezo, naj bi bili otroški dodatki obdavčljiva kategorija prihodkov družine. Z njegovim upoštevanjem, davčno osnovo zavezancev, bi relativno višji davek - dohodnino plačevala kategorija zavezancev z višjimi dohodki in nižjega tisti z nižjimi dohodki. Pri opredelitvi višine otroškega dodatka je predlagatelj izhajal iz predpostavke, da naj bi bila minimalna sredstva za preživetje, tako družine kot otroka v družini, zagotovljena z dajatvami, predvidenimi v predlogu zakona o socialnem varstvu. Otroški dodatek bi moral predstavljati nadgradnjo tem dajatvam, z njimi pa naj bi zagotovili dodatna sredstva za preživetje otroka.</p>
                  <p>Predlagani sistem univerzalnega otroškega dodatka in njegova višina pa sta po temeljiti preučitvi vseh finančnih posledic njegove uvedbe - za to uvedbo v predlagani višini bi namreč v obstoječem sistemu potrebovali 225% več sredstev kot za dosedanji sistem - je pripeljal predlagatelja do spoznanja, da trenutne razmere v naši državi še ne dovoljujejo uvedbe takega univerzalnega otroškega dodatka. Zato predlagatelj v osnutku sicer vpeljuje tak dodatek, hkrati pa njegovo uveljavitev veže na kasnejši čas uveljavitve. V prehodnem obdobju, od uveljavitve zakona o družinskih prejemkih do uveljavitve določil o uvedbi univerzalnega otroškega dodatka, pa predlagatelj predlaga selektivni prejemek, vezan na določen dohodkovni cenzus za pridobitev te pravice.</p>
                  <p>V predlaganem tekstu so seveda tudi posebni otroški dodatki za otroke z motnjami v telesnem in duševnem razvoju in tudi določbe, kako uveljavljajo te pravice tisti, ki živijo na drugem področju, ne pa na področju Slovenije.</p>
                  <p>Glede na to, da je cela vrsta stvari v zvezi s tem zakonom ob številnih amandmajih potrebna dodatne presoje in glede na dejstvo, da je v Vladi pravkar pripravljena tudi sprememba zakona o dohodnini in da Odbor za zdravstvo, delo, družino in socialne zadeve pri Državnem zboru ni imel priložnosti presoditi čistopisa tega zakona, ob upoštevanju vseh do tedaj oziroma do sedaj sprejetih rešitev, se tudi v imenu predlagatelja pridružujem predlogu, ki ga je dal predsednik odbora gospod Kociper, in sicer v takšnem smislu, da bi današnja razprava obravnavala ta zakon kot osnutek, potem ga pa kot predlog uvrstimo na prvo možno naslednje zasedanje, mogoče že v juliju, sicer pa v septembru. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Predlog zakona sta obravnavala Odbor za zdravstvo, delo, družino in socialno politiko in Komisija za žensko politiko. Poročilo odbora ter mnenje komisije in Sekretariata za zakonodajo in pravne zadeve ste prejeli s sklicem. Želi poročevalec Odbora za zdravstvo besedo? Gospod Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Spoštovani! Poročam kot predsednik  Odbora  za zdravstvo, delo družino in socialno politiko, da ne bo kakšne pomote. Najprej naj povem, da je odbor obravnaval ta predlog zakona o družinskih prejemkih pravzaprav na treh nadaljevanjih 8. seje, in sicer 1., 10. in 15. junija 1993 in sklenil, da se tak predlog zakona o družinskih prejemkih uvrsti na dnevni red Državnega zbora, da Državni zbor o njem razpravlja in ga tudi po postopku, kot ga je predlagala Vlada, sprejme. To sem poudaril zato, ker je ministrica gospa Puharjeva pravkar povedala, da sem predlagal nekaj drugega. Se oproščam, da zahajam med tem nazaj, namreč prej sem razpravljal kot poslanec poslanske skupine SKD in niti nisem predlagal, ampak sem razmišljal o tem, da bi bilo morda potrebno se o tem predlogu tudi dogovoriti oziroma razmisliti in predlagati.</p>
                  <p>Torej odbor predlaga temu zboru, da ta predlog zakona sprejme po postopku, kot je bil vložen. To se pravi, da obravnava vse amandmaje, ki so bili vloženi in da zdaj odbor tudi predlaga. 15. junija 1993 je namreč odbor vse amandmaje, ki so bili do takrat vloženi, tudi obravnaval, se opredelil in temu zboru predlaga, da skupaj z amandmaji, do katerih je odbor zavzel pozitivno stališče, Državni zbor tudi ta zakon sprejme. Amandmaje imate tukaj v tem poročilu razvrščene tudi po členih. V prvem delu amandmaje, katerim je dal odbor soglasje, in na koncu amandmaje, katerim odbor ni dal soglasja. Vem pa, da so danes prišli na klop še nekateri amandmaji, o katerih bo očitno potem odbor, prav tako kot o amandmajih na resolucijo, moral še kaj reči oziroma če bo tudi še kakšen predlog o tem, da se prekvalificira ta predlog v osnutek, da bo tudi ta odbor potem o takih predlogih odločal oziroma se pogovarjal. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi poročevalka ali poročevalec Komisije za žensko politiko besedo? (Ne želi.) Ugotavljam, da so zastopane vse poslanske skupine in pričenjam razpravo. Besedo ima gospod Sašo Lap. Prosim, kdor želi razpravljati, naj se pisno prijavi.</p>
               </sp>
               <sp>
                  <speaker>SAŠO LAP:</speaker>
                  <p>Hvala lepa. Spoštovani! Slovenska nacionalna desnica preko samostojne poslanske skupine vlaga dva kratka, vendar zato toliko bolj pomembna amandmaja k zakonu o družinskih prejemkih.</p>
                  <p>K 8. členu predlagamo, da se spremeni, tako da se glasi: "Upravičenci do porodniškega dopusta iz 4. člena imajo pravico do denarnega nadomestila ter pokojninsko-invalidskega ter zdravstvenega zavarovanja tri leta. Denarno nadomestilo za čas porodniškega dopusta znaša za prvo leto 100% osnove, za drugo leto 70% in za tretje 50% osnove. Denarno nadomestilo se usklajuje na enak način kot nadomestilo med začasno zadržanostjo od dela po predpisih o zdravstvenem zavarovanju."</p>
                  <p>In drugi amandma k 56. členu. Predlagamo, da se doda nov 56. a) člen, ki se glasi: "Začetek uveljavljanja triletnega porodniškega dopusta in denarnega nadomestila zanj iz 8. člena je za prvo leto porodniškega dopusta z dnem uveljavitve tega zakona; za drugo leto porodniškega dopusta eno leto po uveljavitvi tega zakona za otroka, ki je rojen po sprejetju tega zakona in za tretje leto porodniškega dopusta dve leti po uveljavitvi zakona za otroka, ki je rojen po sprejetju tega zakona." Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospa Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala lepa za besedo. Najprej bi se sklicevala na besede gospe ministrice na predlog, ki smo ga poslanke in poslanci dobili na klopi in o katerem pravzaprav tukaj še ni bilo razpravljano, ne vem pa ne, zakaj. In sicer, da Vlada Državnemu zboru predlaga, da na julijskem zasedanju obravnava ta zakon poleg resolucije. Dobro, ampak resolucija je mimo, vidim pa, da je bil predlagan za julijsko zasedanje tudi ta zakon. Zato sprašujem, prvič, zakaj pravzaprav o tem nismo razpravljali. To je bolj proceduralno vprašanje in če je možno, da nanj dobim odgovor takoj, sicer pa bi potem nadaljevala z vsebinsko razpravo. (Vmes podpredsednik Mozetič: Razpravljali smo po sprejetem dnevnem redu.) Da, samo to vprašanje takrat ni bilo postavljeno. Imeli pa smo ta list takrat v rokah. Predlog skratka Vlade z datumom 18.6. prejeto, piše, v Državni zbor 21.6. in tukaj je na koncu zapisano, da Vlada Republike Slovenije predlaga Državnemu zboru, da obravnava na julijskem zasedanju ne na junijskem. In ta kompleten paket: družinsko resolucijo, poenostavljeno povedano, družinske prejemke, predlog za izdajo zakona o spremembah in dopolnitvah zakona o delovnih razmerjih, s predlogom zakona in pa predlog za izdajo zakona o spremembah in dopolnitvah zakona o zaposlovanju in zavarovanju za primer brezposelnosti, s predlogom zakona kot celoto obravnava na julijskem zasedanju.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>To je bil predlog vlade. Ponavljam, da je na dnevni red bilo sprejeto to, kar je na dnevnem redu.</p>
               </sp>
               <sp>
                  <speaker>DANICA SIMŠIČ:</speaker>
                  <p>Dobro. Potem bom šla po vsebini. Hvala.</p>
                  <p>Čeprav načelno podpiram stališča, da bi bilo verjetno potrebno še nekaj časa, kajti pojavili so se tako različni predlogi, tako različna dopolnila, da tudi če bi bil zakon sprejet tak kot je, z vsemi dopolnili, ki so bila sprejeta na odboru, se bojim, da sploh ni več konsistenten, kajti nekatera dopolnila izključujejo druga drugo. Tako da je moje mnenje, da bi bilo pametno vzeti si vsaj še nekaj dni, če ne morda kakšen mesec časa. Sicer pa smo vložili nekaj dopolnil. Nekaj jih je bilo sprejetih in nekaj ne. Izpostavila bi v bistvu dve. Najprej, gre za 33. člen, kjer gre za pravico, kdo je upravičen do podaljšanja univerzalnega otroškega dodatka. Mi smo tukaj predlagali, da bi bil to tudi vrhunski športnik, s tem seveda, da smo zdaj v dodatnem, nekoliko dopolnjenem dopolnilu predlagali, da tisti, ki ima status vrhunskega športnika in iz tega naslova ne prejema nikakršnih prejemkov, kajti po</p>
                  <p></p>
                  <p>podatkih Športne zveze Slovenije je kar nekaj vrhunskih športnikov, ki iz tega naslova ne dobivajo nikakršnih prejemkov in bi verjetno v primeru, da se študij podaljša po 26. letu, bili upravičeni do tega dodatka.  In pa seveda tisto temeljno, če hočete tudi sporno dopolnilo o višini univerzalnega otroškega dodatka. Če se ta država odloči za univerzalni otroški dodatek, se je treba seveda tudi dogovoriti, kdaj naj bi ta univerzalni otroški dodatek začel veljati in če je univerzalen, potem naj bo resnično dodatek, ne pa univerzalna, naj mi bo oproščeno, miloščina. 10% od zajamčene plače pomeni v tem trenutku 2.500 tolarjev. To je za predšolskega otroka po predlogu Vlade. Za šoloobveznega otroka to pomeni 13% zajamčene plače, to je 3.250 tolarjev in za dijaka oziroma študenta 14% zajamčene plače, to je 3.500 tolarjev. Če se odločimo, poudarjam, za univerzalni otroški dodatek, to potem ni dodatek. Univerzalni otroški dodatek naj bi bil, po našem mnenju, pomemben dodatek ali pa opazen dodatek k družini za preskrbo, za življenje, za vzgajanje otroka. Zato smo predlagali enake odstotke od povprečne plače. Dobili smo utemeljitev, da seveda s tem porušimo pleten sistem in zato smo sedaj vložili nov predlog, da to ni 10% povprečne plače, ampak predlagamo, seveda v odstotkih, ustrezno višjo stopnjo od zajamčene plače. To pa je, da naj bi univerzalni otroški dodatek za predšolskega otroka znašal 18% zajamčene plače, za šoloobveznega 23% in za otroka od 15 do 26 leta starosti 25%. To pa so vrednosti za predšolskega 4.412 tolarjev ta trenutek, za 14 let 5.735 tolarjev in od 15 do 26 leta 6.177 tolarjev.</p>
                  <p>Zakaj te številke? Kot sem že prej rekla, po našem mnenju bi moral tak univerzalni otroški dodatek zagotoviti vsaj osnovno prehrano med časom šolanja in pa osnovne šolske potrebščine. In zelo preprost izračun pove, da porabi šoloobvezni otrok - osemletka na primer - za šolsko malico in pa šolsko kosilo ter za učbenike do tolarja toliko, kot je v našem predlogu zapisano. Drugo vprašanje je, kdaj uveljaviti tako univerzalni otroški dodatek. S tem seveda, da če hočete še ovrednotenje za čas, ko pravim šolsko kosilo in šolska malica, to pomeni za čas trajanja šolskega leta. Šolsko leto pa kot vemo ne traja 365 dni, ampak natanko 190 šolskih dni. To se pravi, za preostalo skoraj polovico leta morajo tudi za kompletno prehrano poskrbeti sami starši. To je tisto dopolnilo, ki je bilo na odboru sprejeto, ki je seveda sporno, ki mu Vlada nasprotuje zaradi rušenja sistema zajamčenih plač. Mi smo ga preformulirali. Zanima me v tem primeru seveda nadaljni odgovor, se pa nekako opredeljujemo tudi za to, da verjetno ta trenutek še nismo na tisti stopnji razvoja te družbe, da bi si lahko privoščili samo univerzalni dodatek in da je potreben tudi selektivni otroški dodatek za prehodno obdobje do uveljavitve univerzalnega otroškega dodatka.</p>
                  <p>Še enkrat pa pravim, da bi glede na izredno problematiko tega vprašanja, podprla predlog, da podaljšamo nekoliko rok, morda do julijskega zasedanja, ker imam občutek, vsaj po razpravi v odboru in pa tudi med samimi poslankami in poslanci, da ni take nestrpnosti ali pa netolerantnosti, kot jo je bilo prej čutiti pri prejšnji razpravi, ampak da vendarle skušamo najti nek skupen jezik, neko skupno rešitev in apeliram na vse, da se potrudimo in to tudi storimo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospa ministrica Jožica Puhar.</p>
               </sp>
               <sp>
                  <speaker>JOŽICA PUHAR:</speaker>
                  <p>Spoštovani, po tej razpravi se  nekoliko bojim, da smo se slabo razumeli. Predvsem midva z gospodom Kociper Štefanom po vsej verjetnosti, da se nisva najbolje razumela in da tudi moj predlog, ko sem se pridružila njegovi razpravi, kakor sem ugotovila pozneje, kot poslanca Slovenskih krščanskih demokratov, da ni bilo razumljeno kot predlog Vlade. Zato sem se ponovno pojavila tukaj, da vam povem, da v imenu predlagatelja, torej Vlade, predlagam, da se današnja razprava šteje kot razprava o osnutku in da o tem zakonu še enkrat razpravljamo kot o predlogu. S strani Vlade smo poskušali to uveljaviti na zadnjem zasedanju, vendar je zaradi odhajanja ene skupine poslancev bila prav v trenutku, ko bi se morala jaz pojaviti s temi argumenti, bila razprava prekinjena in potem tega seveda ni bilo možno uveljaviti. Gre pa dejansko za nujnost ponovne razprave in tudi usklajevanja s temi spremembami na segmentu dohodnine, ker se nekatere stvari do določene mere prepletajo in prosim, če ste lahko v tem smislu naklonjeni rešitvam in tudi zmožnostim proračuna, ki ob eventualnih odločitvah, ki bodo preveč obtežile proračun, lahko za naslednje leto doživimo njegovo katastrofo, kar pa ni ne v vašem ne v skupnem interesu. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Štefan Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa. Rad bi samo na kratko predstavil amandmaje, ki smo jih vložili Slovenski krščanski demokrati k predlogu zakona o družinskih prejemkih. Saj ne vemo, kako se bo izšlo glasovanje po predlogu Vlade, da se prekvalificira ta predlog v osnutek. Ne bom ponavljal konteksta, o katerem sem prej razmišljal o tem, da bi bilo na vse povedano oziroma  na tako različne predloge morda pametno in v dobro tega predloga zakona, da se to vendarle še pusti nekaj časa, da tudi Vlada razvrsti predloge in tudi pripravi nov konsistenten predlog. V tem smislu podpiram tudi to itenco, vendar danes je uvrščen predlog zakona in tudi o tem bo moral ta zbor glasovati, zato bom tudi predstavil štiri amandmaje, zelo kratke, temu zboru.</p>
                  <p>V skladu s tistim, kar sem že povedal v načelni razpravi o obeh predlogih, o resoluciji in o predlogu zakona o družinskih prejemkih, vlagamo Krščanski demokrati k 35. členu amandma, ki dodeljuje družinam z otroci z nizkim prihodkom na družinskega člana več otroškega dodatka kot tistim z višjimi prihodki oziroma se ta cenzus pri 52% povprečne plače na družinskega člana konča, torej to je tako imenovani selektivni otroški dodatek in s tem seveda ne izključujemo univerzalnega, ki pa ga, pravim, ponavljam to, kar sem prej povzel, ki pa ga je podprl ta zbor pri osnutku sprememb zakona za dohodnino. Predlog selektivnega otroškega dodatka, ki bi naj bil v tem zakonu, daje družinam z najnižjimi prihodki, pač glede na cenzus, 6.250 tolarjev, v primerjavi s tistim, kar je tudi prej predstavila gospa Danica Simšič in potem 5.500 in tako navzdol, glede na razred oziroma dohodek na družinskega člana, tako kot imate morda pred seboj ta amandma. In najnižji, tako imenovani selektivni</p>
                  <p>otroški dodatek pri dohodku 52% na družinskega člana, bi znesel 1.750 tolarjev. Ta sistem se kombinira z olajšavami, ki pa so - vsi smo ugotavljali na prejšnji razpravi o spremembi zakona o dohodnini - absolutno prenizke in zato predlagamo Poslanska skupina krščanskih demokratov, da se jih ustrezno poviša, predstavlja kompleten sistem. In sicer potem nekako izravnava štartni, bom rekel, nivo otrok iz različnih družin. To je ta bistveni člen, ki to uravnava in predlagamo, da se pač do priprave uveljavitve tega sistema, to je s 1.1.1994, izplačuje po dosedanjem sistemu in da se pripravi do 1.1.1994 tak sistem, ki bi dodeljeval otroške dodatke potem po teh višinah in do takega cenzusa, kot je tukaj nekaj več kot polovica povprečne plače na družinskega člana.</p>
                  <p>Drugi amandma se nanaša tudi na že povedano, da  želimo družinam zagotoviti tudi s podaljšanjem porodniškega dopusta prisotnost enega od staršev. Sicer ne tako, bom rekel cinično, nekateri pač komentirajo ta predlog: "za štedilnikom". Ampak dejansko pri vzgoji, tako kot pozna to razviti evropski svet, prej sem povedal nekaj primerov in te primere bi lahko našteval tudi pri drugih državah zahodne Evrope oziroma Evropske gospodarske skupnosti, ki ni, kot sem že prej rekel, tudi ni tako socialistično naravnana, če morda to zveni tako. Gre preprosto za to, da se družinam omogoči, tistim družinam, v katerih bi se pač starša med seboj sporazumela, da eden ostane dalj časa pri otrocih, vsaj pri tistih letih, ko je to najbolj potrebno, da ostane. Recimo primer Avstrije, da staršem oziroma materi priznajo avtomatično 4 leta delovne dobe in pokojninsko-invalidsko in zdravstveno zavarovanje in da prispevajo skozi podporo družini, kot oni pravijo temu, za 4 leta, n.pr. v Vorarlbergu, kot sem povedal, tudi še dodatno pomoč družini in to v znatni višini, tako da si potem mati ali oče lahko privošči še drugo, tretje in četrto leto, seveda, če se tako odloči, tudi ostati doma v družini in se posvetiti temu delu. Mislim, poudarek je, da je tudi to vredno delo in da ga tudi ovrednotimo v tem parlamentu. To so bistvena dopolnila k temu predlogu zakona o družinskih prejemkih. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospa Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Gospod podpredsednik, kolegice in kolegi! Poslanci Združene liste podpiramo predlog, da bi ta zakon spravili nazaj v fazo osnutka in ga bi kasneje, predvsem zaradi vseh amandmajev, ki so bili vloženi v času obravnave predloga, ki kažejo na to, da ni problem samo v tem zakonu ampak, da je cela vrsta členov v tem zakonu, ki so tesno povezani z drugo zakonodajo, recimo temu socialnega in delovnega področja, zlasti z zakonom o socialnem varstvu, zakonom o delovnih razmerjih, zakonom o dohodnini in še kakem drugem od teh zakonov, da bi lahko celovito s kvalitetnim pregledom nad to prepletenostjo te zakonodaje lahko obravnavali predlog zakona skupaj s temi zakoni, ki sem jih naštela in tistimi, ki zanje, moram pošteno povedati, niti ne vem.</p>
                  <p>Zaradi tega menim, da bi bilo smotrno, da bi razmislili in bi zakon vrnili v fazo osnutka z vsemi amandmaji, ki so bili vloženi, ga popravili in uredili ter ga skupaj z drugimi zakoni, ki sodijo v to področje, sprejemali pozneje. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani, razpravo o tem predlogu zakona se v bistvu odvija na nekakšni proceduralni ravni. Slišim mnenje, da bi zakon vrnili nazaj v fazo osnutka, toda ne razumem osnovnega razloga. Na argument, da so amandmaji tako različni med seboj in da pri tem postaja, v kolikor bi bili vsi sprejeti, zakonski predlog nekonsistenten, ugotavljam, da to ni ravno tako. Namreč Vlada in matični odbor podpirata približno iste amandmaje, tako da nisem prepričan, da bi sprejem teh amandmajev povzročil večjo nekonsistentnost, zato predlagam, da odbor pač po končani razpravi, obravnava eventualne še dospele amandmaje in Vlada tudi, se do njih opredeli, nakar naj bi iz zbirnika amandmajev bilo razvidno, ali gre za večjo ali manjšo nekonsistentnost. Vsekakor ne mislim, da bi zdaj odločali o tem, da vrnemo zakon v fazo  osnutka, kajti zavedati se moramo, da je naš čas zelo dragocen in vsakršno vračanje v fazo, brez tehničnih razlogov, zgolj na neki pavšalni bojazni, neskladnosti z drugo zakonodajo ipd., nas bo pripeljalo do tega, da bodo naše jesenske seje verjetno maratonske in skoraj jih ne bo mogoče normalno obvladati. Hkrati menim, da je to problematika, ki jo je potrebno dokaj hitro reševati glede na socialno stanje v državi, hkrati bo pa tudi sprejetje tega zakona sočasno z resolucijo o družinski politiki, dalo tej resoluciji potrditev. Sicer se bo potem moja bojazen, ki sem jo pri prejšnji točki izrazil, resolucija pač izkazala zgolj kot papirnat dokument. Tako da v kolikor ni nekih tehtnih razlogov, tehtni razlogi so pa lahko zgolj izrazito finančne narave in če so, jih je treba tukaj povedati in jih pred poslance jasno postaviti, kajti to je potem odgovorna odločitev. Se pravi, v kolikor ni takih razlogov, potem menim, da ni spremenljivo vračanje tega predloga v fazo osnutka zaradi nekakšne usklajenosti z drugimi zakoni na socialnem področju, ki vemo, da bodo še prišli. Se bodo pač ti zakoni, ki bodo prišli, prilagajali že sprejetemu zakonu. Še vedno je v primeru večjega neskladja teh zakonov možno sprejeti spremembo tega zakona, vsekakor bo pa teže zagovarjati določeno družinsko politiko brez ustreznih instrumentov, kar ta zakon v resnici pomeni.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa, želi še kdo besedo? Gospod Potočnik.</p>
               </sp>
               <sp>
                  <speaker>FRANC POTOČNIK:</speaker>
                  <p>Se ne bom sicer opredelil do tega, ali se zakon vrne v fazo osnutka, ne, tudi nisem prepričan, ali je to proceduralno možno, vendar pojavlja se nekaj dilem oziroma vprašanj, na katere mislim, da danes oziroma ob sprejemu tega zakona ne bomo dali še dokončnih odgovorov. Mislim, v zvezi s 35. členom, da je dejansko najbolj pravičen univerzalen otroški dodatek, potem pa socialni korektiv za družine, ki so socialno ogrožene. Namreč, to kar zdaj z dobrim namenom krščanski demokrati predlagajo,  pelje do tega, da bo ta služba, socialna ali kakšna že, morala obdelovati vse družine. Pri univerzalnemu otroškemu dodatku pa gre ta stvar dosti avtomatično. In tudi zadeva je pregledna, ker se ve, koliko denarja gre za ta namen družinam.</p>
                  <p>Mi imamo potem še dohodnino, ki ni prav  pregledna, pa mislim, da tudi pravična ni, pa tudi socialne zakonodaje, ki naj bi ta, recimo socialni korektiv, nekako pri otroških dodatkih uravnavala, še nimamo, tako da pravzaprav dejansko, ko bomo tak ali drugačen amandma ali pa brez amandmaja, v zakon sprejeli, ne bomo še vedeli, kaj bomo pravzaprav dokončno družini oziroma otrokom dali. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Ker ne želi nihče več razpravljati, zaključujem razpravo in prekinjam to točko dnevnega reda. V kolikor nima nihče nič proti, predlagam, da z današnjim delom zaključimo - ne vidim kakšnih večjih protestov, tako da mislim, da je to sprejeto - nadaljujemo jutri od 10.00 uri, in sicer z interpelacijo ministru za pravosodje.</p>
               </sp>
               <stage>(SEJA JE BILA PREKINJENA 5. JULIJA 1993 OB 18.42 URI IN</stage>
            </div>
      </body>
  </text>
</TEI>
